



Vaderlandsche Letteroefeningen 
Jaargang 1831


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1831.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.


Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1831.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1831.
BOEKBESCHOUWING.
Te AMSTERDAM, bij G.S. LEENEMAN van der KROE
en
J.W. IJNTEMA.
1831.

[deel 1, pagina 735]
REGISTER VAN DE BOEKBESCHOUWING.
A.
Aa, (C.P.E. Robidé van der) De Schelde, enz. Leeuw. bij G.T.N. Suringar.	137
- Zeemanslied. Amst. bij G.J.A. Beijerinck.	652
Aanwijzing wegens de Cholera. Amst. bij J.C. van Kesteren.	690
Alexander, (F.S.) Verhandeling over het Ziektekarakter. Arnh. bij C.A. Thieme.	385
Almanak. (Nederlandsche Muzen-) 1831. 's Hag. bij J. Immerzeel, Jun.	87
- voor het Schoone en Goede. 1831. Amst. bij G.J.A. Beijerinck.	87
- (Groninger Studenten-) 1831. Gron. bij W. van Boekeren.	87
- voor Militairen. 1831. Koev. bij D.H. van der Scheer.	87
- aan Luim en Ernst gewijd. 1831. Gorinch. bij J. Noorduyn.	87
- voor Kennis en goeden Smaak. 1831. Gron. bij M. Smit.	87
- voor Onderwijzers. 1831. Amst. bij Schalekamp en van de Grampel.	87
- (Nederlandsche Volks-) 1831. Amst. bij H. Frijlink.	87
- voor Blijgeestigen. 1831. Amst. bij Gebr. Diederichs.	87
- voor Hollandsche Blijgeestigen. 1831. Amst. bij Brest van Kempen.	87
Alweêr nieuwe Offers.	328
Anneveld, (H.) Van Speyk onder de Schimmen. Amst. bij F. Kaal.	553
Appeltern, (H. van) Eduard Dalhorst. II Deelen. Gron. bij W. van Boekeren.	129
Arnott, (N.) Grondbeginselen der Natuurkunde. Isten D. 1ste St. Amst. bij Gebr. Diederichs.	110
Arum, (P.H. van) Verspreide Gedichtjes. Amst. bij van Arum en Comp.	704


[deel 1, pagina 736]
Asselt, (P.G. van) Woordraadsels. Zutph. bij W.C. Wansleven.	85
Assen, (C.J. van) Wenken, enz. No. 1 en 2. Leyd. bij C.C. van der Hoek.	317
- Oratio. Lugd. Bat. apud S. et J. Luchtmans.	488
Aubigné, (J.H.M. d') Les signes du temps. A la Haye et Amst. chez van Cleef Frères.	338
- De teekenen des tijds. 's Hag. enz. bij de Gebr. van Cleef.	715
B.
Bakker, (J.A.) Méditations politiques. Rotterd. chez L. Vermeer.	727
Bedenkingen over de Poolsche Omwenteling. 's Hag. bij A. Kloots.	692
Beer Portugael, (D.J. den) Hollands Leeuw. Breda, bij F.P. Sterk.	700
Behrend, (F.J.) De Reis der Cholera. Amst. bij J.C. van Kesteren.	439
Beijerman, (H) Over het schrijven van de Geschied. der Nederl. 's Hag. ter Landsdrukkerij.	15
- Redevoering. Dev. bij J. de Lange.	466
België in 1830. Amst. bij C.M. Ferrari.	80
Belmont, Leven van Diebitsch-Sabalkanski. Zutph. bij W.J. Thieme.	75
Bemmelen, (A. van) David en Jonathan. Breda, bij F.P. Sterk.	339
- Tiental Leerredenen. Breda, bij F.P. Sterk.	572
Berkhout, (A.J.) Moed en Kracht, enz. Amst. bij J. van der Hey en Zoon.	8
Berman, (J.) Hulde aan van Speyk. Zierikz. bij J. van de Velde Olivier.	512
Beschouwing (Beoordeelende) van het Gedrag van den Grave van Bijlandt. Rott. bij T.J. Wijnhoven Hendriksen.	497
Biesen (J.W. van den) Aan mijne Land- en Stadgenooten Amst.	43
Bok, (C.) De Roebel van Czaar Peter. Amst. bij J.C. van Kesteren.	187
Borg, (J. ter) Leerredenen. Amst. bij G.J.A. Beijerinck.	561, 605 en 653
Bosscha, (J) Schets der Algemeene Geschiedenis. Breda, bij Broese en Comp.	457


[deel 1, pagina 737]
Bosson, (P.J. de) De Heldendood van Reinier Claaszoon. Dordr. bij J. van Houtrijve, Jr.	411
Bouman, (H.) Thans meer dan ooit! Utr. bij J.G. van Terveen en Zoon.	242
Boxman, (A.) Uitboezeming in Dec. 1830. Gorinch. bij J. Noorduyn.	183
Braband in Oproer. Breda, bij F.P. Sterk.	700
Brand van Cabauw, (J.) De Prins van Oranje. Amst. bij J. van der Hey en Zoon.	699
Breggen, Cz. (F. van der) Bijdragen tot de kennis der Cholera. Iste St. Amst. bij Gebr. Diederichs.	439
Brieven over de tijdsomstandigheden, enz. II Stukjes. 's Hag. bij de Gebr. van Cleef.	322
Broek, (L. van den) Vaderlandsche Gedichten. Rott. bij L. Vermeer.	512
- Van Speyk. Lierzang. Rott. bij A.F.H. Smit.	512
Broes, (W.) De Kerk en de Staat. III Deelen. Amst. bij J. van der Hey en Zoon,	233 en 281
- Willem de Eerste. Amst. bij J. van der Hey en Zoon.	247
Bruggemans, (A.) Belangrijke Verhalen. Dordr. bij Blussé en van Braam.	733
Bruining, (G.) Opwekking. 's Hag. bij A.P. van Langenhuysen.	322
Buser, (J.T.) Handleiding voor aankomende Officieren. Dev. bij A.J. van den Sigtenhorst.	225
Bijdrage tot de kennis der Cholera. Rott. bij A.F.H. Smit.	690
Bijlandt, (W. Grave van) Verhaal van het Oproer te Brussel. 's Hag. bij G. Vervloet, enz.	497

C.

Canne, (C.D.) Opwekking, enz. Amst. bij W. Brave, Jun.	8
Cappelle, (J.P. van) Nagelatene Bijdragen. Haarl. bij V. Loosjes.	458
Carmen Elegiacum. Amst. chez G.J.A. Beijerinck.	404
Charicles en Euphorion. Gron. bij W. van Boekeren.	636
Chimani, (L.) Colloquia Latino-Belgica. 1ste Cursus. Amst. bij G. Portielje.	648
Christemeijer, (J.B.) Vaderl. Uitboezemingen. Utr. bij van Paddenburg en Comp.	700
- Welkomgroet, enz. Utr. bij van Paddenburg en Comp.	700


[deel 1, pagina 738]
Christenleer (De) zonder Geschiedenis en Inkleeding. Amst. bij Gebr. Diederichs.	574
Clarisse, (T.A.) Nagelatene Redevoeringen. Gron. bij W. van Boekeren.	378
Constant, Gedenkschriften. Iste en IIde D. Amst. bij G.J.A. Beijerinck.	599
Corstius, (M.) Handboek der Christelijke Geloofsleer. II Deelen. Gron. bij J. Oomkens.	373
Coup d'oeil. Amst. chez Diederichs Frères.	547

D.

Dillon, (P.) Reis naar de Eilanden der Zuidzee. II Deelen. Amst. bij G.J.A. Beijerinck.	252
Doijer, (A.) Vertaling van I Johannes. Zwolle, bij H. Asz. Doijer.	189
Doll Egges, (C.M.) Cornelia Burgerhart. Zaandijk, bij J. Heynis, Tsz.	135
- Kleine Godsd. Gezangen voor Kinderen. Amst. bij C.M. Ferrari.	560
Döring, (G.) De Mumie van Rotterdam. II Deelen. Amst. bij J.C. van Kesteren.	215
- De Dweeper. Amst. bij C.L. Schleijer.	367

E.

Eck en P. Bosscha, (C.F. van) Het Tweede Eeuwfeest. Dev. bij J. de Lange.	454
Elix, (C.) Specimen. Lugd. Bat. apud H.W. Hazenberg, Jun.	288
Engelen, (A.W.) Kusjens. Gron. bij W. van Boekeren.	406
Engeltrum, (J.N.) Onderzoek. Utr. bij J. Altheer.	615
Enklaar, (C.) Redevoering. Nijm. bij de Wed. J.C. Vieweg en Zoon.	366
Epkema (E.) aan den Redacteur der Vaderl. Letteroef.	278
Escury, (H. Baron Collot d') Hollands Roem, enz. IVden D. 1ste en 2de St. 's Hag. enz. bij de Gebr. van Cleef.	113
Eysinga, (S. Roorda van) Reizen en Lotgevallen. II Deelen. Amst. bij J. van der Hey en Zoon.	543

F.
Feen, (Z.H. van der) De stemme des Heeren. Amst. bij J.H. den Ouden.	156


[deel 1, pagina 739]
Feen, (Z.H. van der) Eenige woorden tot opheldering. Amst. bij J.H. den Ouden.	156
Feuring, (J.J.) Alphabetisch Register. 's Hag. bij A.D. Schinkel.	274
Flügge, (C.W.) De Hemel der Toekomst. Amst. bij W. Brave, Jun.	711
Fockema, (D.) Iets over de Afscheiding, enz. Leeuw. bij H.C. Schetsberg.	465
- Herinneringen. Leeuw. bij J.W. Brouwer.	465
Fokke, Simonsz. (A.) Verzameling van Werken. Iste tot IIIde D. Amst. bij J.C. van Kesteren.	218
Folkersma, (W.) Iets over de Geneeskunde. Leeuw. bij H.C. Schetsberg.	578
Franz, (Agnes) Parabelen. Haarl. bij de Wed. A. Loosjes, Pz.	416
G.

Gedenkboek wegens de Groninger en Franeker Studenten. Gron. bij J. Oomkens.	432
Genabeth, (P. van) Veertien Jaren in België. Amst. bij Schalekamp en van de Grampel.	315
Georg. Dev. bij A.J. van den Sigtenhorst.	733
Gessner, (G.) De Avondklok. Amst. bij ten Brink en de Vries.	413
- Hess voorgesteld. Leid. bij de Wed. D. du Saar.	663
Ghelius, (M.J.) Het Decoctum Zittmanni. Amst. bij S. de Grebber.	12
Goede, (W.) Manier van Katechiseren. Arnh. bij C.A. Thieme.	426
Gon, (J.J. Denier van der) Hollands Krijgsroem. 's Hag. bij de Erven J. Thierry en C. Mensing en Zoon.	700
Graaff, (N. de) Theophilus. Haarl. bij de Erven F. Bohn.	481
Grattan, (O.) Menschen en Steden. Leeuw. bij Steenbergen van Goor.	732
Groningen, (A.P. van) Zangen voor onze dagen. Dordr. bij J. de Vos en Comp.	512
Groot, (P. Hofstede de) Opwekking. Gron. bij W. Zuidema.	5
Groote Wegen en Binnenwegen. IIde D. Haarl. bij de Erven F. Bohn.	730
Gulpen, (T.M. van) Toespraak. Nijm. bij de Wed. J.C. Vieweg en Zoon.	294


[deel 1, pagina 740]
H.

Haakman, (H.) Aan Amsterdam, enz. Amst. bij de Erven H. Gartman.	219
Halbertsma, (J.H.) Het Geslacht der van Harens. Dev. bij J. de Lange.	306
Halen, (J. van) Gedenkschriften. II Deelen. Dordr. bij J. de Vos en Comp.	45
Hallo, (F.J.) Bijdragen tot de Gesch. der Nederl. II Deelen. Amst. bij H. Moolenijzer.	464
Halmael, Jun. (A. van) Adel en Ida. Treurspel. Leeuw. bij G.T.N. Suringar.	727
Han van IJsland. Amst. bij Gebr. van Arum.	472
Harderwijk, Rz. (J. van) Van Speyk. Dichtstuk. Rott. bij Krieger en Comp.	220
Harderwijk, (I. van) Verslag van een Handschrift. 's Hag. bij J. Immerzeel, Jun.	501
Hazelhoff, (A.) Tijdkorter voor 1831. Gron. bij A. Hazelhoff.	48
Helffer, (A.W.) Handleiding. Amst. bij G. Portielje.	232
Hengel, (W.A. van) Nieuwe Leerredenen. Iste D. Amst. bij J. van der Hey en Zoon.	97
- De Joodsche Natie. Leyd. bij C.C. van der Hoek.	241
- Institutio Oratoris Sacri. Lugd. Bat. apud S. et J. Luchtmans.	517
Herbig, (F.) De Graven van Horst. II Deelen. Leeuw. bij J.W. Brouwer.	369
Herbigny, (D') Verhandeling. Bruss. bij Brest van Kempen.	399
Heringa, Elisa'sz. (J.) Raad en Aanmoediging. Utr. bij J.G. van Terveen en Zoon.	244
Herloszsohn, (C.) De Venetiaan. III Deelen. Amst. bij J.M.E. Meijer.	687
Hess, (J.J.) Leer, Daden en Lotgevallen van onzen Heer. Iste D. Dev. bij A.J. van den Sigtenhorst.	153
Hettema, (M.) Het Emsiger Landregt. Leeuw. bij L. Schierbeek.	545
Heusde, (Ph.W. van) Brieven over het Hooger Onderwijs. Utr. bij J. Altheer.	442
Heyningen, (H. van) Bijbeloefening over de Galaten. Rott. bij de Wed. J. Allart.	705
Hofland, De Koopmansweduwe. Amst. bij Gebr. Diederichs.	84


[deel 1, pagina 741]
Hogendorp, (G.K. van) Séparation de la Hollande. Amst. chez Diederichs Frères.	26
- De Schutterijen 's Hag. bij A. Kloots.	26
- Het Krediet. 's Hag. bij A. Kloots.	26
- De Prins van Oranje. 's Hag. bij A. Kloots.	26
- De Vrede. 's Hag. bij A. Kloots.	26
- De Koning. 's Hag. bij A. Kloots.	26
- De Natie. 's Hag. bij A. Kloots.	35
- Lettres sur la Prospérité publique. Amst. chez Diederichs Frères.	593
- Opinion. Amst. chez Diederichs Frères.	593
Hollands Leeuw ontwaakt. 's Hag. bij J. Immerzeel, Jun.	551
Hoop, Jun. (A. van der) Poëzij. 's Hag. bij J. Immerzeel, Jun.	360
- De Kanonneerboot. Rott. bij A. F.H. Smit.	695
- Tiendaagsche Veldtogt. Amst. bij Brest van Kempen.	695
Huber, (V.A.) Antonio. Amst. bij C.L. Schleijer.	313
Huët, (D.T.) Redevoering. Rott. bij Mensing en van Westreenen.	667
Hugo, (Victor) Bug-Jargal. Amst. bij J.C. van Kesteren.	212
Huisboek. (Zedekundig) Amst. bij Schalekamp en van de Grampel.	229
Hijmans, (H.S.) Over de Ligchamelijke Opvoeding. Rott. bij de Wed. J. Allart.	245

J. en I.

Iets aan mijne Landgenooten. Haarl. bij de Wed. A. Loosjes, Pz.	136
- over het Staats-Burger-Regt. 's Hag. bij A.P. van Langenhuysen.	507
- voor Rebekka. Nijm. bij J.F. Thieme.	516
Jierboeckjen (Friesch) foar it Jier 1831. Licauw. by G.T.N. Suringar.	139


[deel 1, pagina 742]
Immerzeel, Jun. (J.) De Lof der Belgische Vrijheid. 's Hag. bij J. Immerzeel, Jun.	85
- aan den Recensent van mijn Lofdicht op de Belgische Vrijheid.	141
Immink, (P.) Lijkrede. Dev. bij A.J. van den Sigtenhorst.	431
- Leerrede. Dev. bij A.J. van den Sigtenhorst.	484
Installatie (De) van den Belgischen Regent Erasmus II. Utr. bij N. van der Monde.	322
Jonge, (J.C. de) Over den Oorsprong der Nederlandsche Vlag. 's Hag. enz. bij de Gebr. van Cleef.	468
Irving, (Washington) De Verovering van Granada. II Deelen. Haarl. bij de Wed. A. Loosjes, Pz.	391

K.

Kamp, (H.A. von) De Boomgaard en het Woud. Amst. bij G.S. Leeneman van der Kroe.	246
Kampen, (N.G. van) Afrika en deszelfs Bewoners. IIde en IIIde D. Haarl. bij de Erven F. Bohn.	356
- Geschiedenis van Griekenland. IIIde D. Rott. bij de Wed. J. Allart, enz.	591
Kemp, (C.M. van der) De Eere der Nederlandsche Hervormde Kerk gehandhaafd. Iste D. Rott. bij de Wed. van der Meer en Verbruggen.	53
Kemper, (H. de Bosch) Dissertatio. Lugd Bat. apud Haak et Comp.	384
Kennedy, (G.) Het Bezoek in Ierland, enz. Rott. bij de Wed. van der Meer en Verbruggen.	684
Kist, (N.C.) Godsdienstige Gronden, enz. Leyd. bij S. en J. Luchtmans.	243
Klover, (R. de) Vaderl. Opwekkingsleerrede. Breda, bij Broese en Comp.	294
- Leerrede op van Speyk. Rott. bij A.F.H. Smit.	340
Klijn, (H.H.) De Heldendaad van van Speyk. Amst. bij J. van der Hey en Zoon.	219
- Gedichten aan het Vaderland gewijd. Amst. bij J. van der Hey en Zoon.	226
Koning, (J.J.) Hulde aan van Speyk. Amst. bij M. Westerman en Zoon.	137
Koning, (J.) België in 1830. No. II. Amst. bij C.M. Ferrari.	644


[deel 1, pagina 743]
Koopmans, (W. Cnoop) Oratio. Amst. apud J. Muller et Comp.	473
Koster, (P.) De Nederlandsche Vlag. 's Hag. enz. bij de Gebr. van Cleef.	220
Kotzebue, (O. von) Nieuwe Ontdekkingsreize rondom de Wereld. II Deelen. Haarlem. bij de Wed. A. Loosjes, Pz.	588
Krummacher, (F.A.) Parabelen. Amst. bij J.C. van Kesteren.	46
Krijgsgeschal, enz. 's Hag. bij de Gebr. Hartmann.	225
Kuyper, Gz. (H.) De Heldendood van van Speyk. Rott. bij Krieger en Comp.	138
- De Belgische Nijverheid. Rott. bij M. Wijt.	183
- Hendrik van Leuven. Rott. bij L. Vermeer.	699
- De Noorderleeuw. Rott. bij L. Vermeer.	699
L.

Landgraaff, (J.) Opheldering.	231
- Wederlegging.	652
Ange, (J.T. l') De Burgerwapening. Amst. bij ten Brink en de Vries.	65
Lennep, (D.J. van) Bedenkingen over de Geestdrift. Amst. bij P. Meijer Warnars.	260
Lennep, (J. van) Het Recht van Bruiloftsavondkout. Amst. bij P. Meijer Warnars.	409
Levensgeschiedenis van George IV. Amst. bij Gebr. Diederichs.	722
Lipman, (S.P.) Wederlegging. Amst. bij J. Guykens.	26
- De Vrede. Amst. bij J. Guykens.	26
Loman, (J.C.) Feestrede. 's Hag. bij de Erven J. Thierry en C. Mensing en Zoon.	10
Looijen, (C.) Gedichten. 's Hag. bij S. de Visser.	269
Loots, (C.) Bij den Heldendood van van Speyk. Amst. bij J. van der Hey en Zoon.	219
- Welkomstgroet. Amst. bij J. van der Hey en Zoon.	695
Luden, (H.) Hugo de Groot. Leeuw. bij Steenbergen van Goor.	164
M.

Mabé, Jun. (P.) Vlugtige Bedenkingen over de Grondwet. Haarlem bij V. Loosjes.	197


[deel 1, pagina 744]
Macfarlane, (C.) Konstantinopel en Turkije. II Deelen. Amst. bij G.J.A. Beijerinck.	396
Marchand, (L.) De radicibus et vasis Plantarum. Utr. bij van Paddenburg en Comp.	195
- Ein Lorberreis. Utr. bij van Paddenburg en Comp.	225
Marchant, (J.J.L.P.) Ode. Breda, chez Broese et Comp.	321
Meeuse, (C.) Godsd. Handb. voor Zeevarenden. Midd. bij de Gebr. Abrahams.	531
Meirieu, Gezondheidsleer. Amst. bij M. Westerman en Zoon.	535
Mengelingen. Delft, bij B. Bruins.	273
Mensert, (W.) Verhandeling over de Brillen. Amst. bij G. Portielje.	668
Modera, (J.) Verhaal van eene Reize naar Nieuw-Guinéa. Haarl. bij V. Loosjes.	117
Moens, (P.) Uitboezeming. Haarl. bij de Wed. A. Loosjes, Pz.	136
- De Dood van van Speyk. Koev. bij D.H. van der Scheer.	321
- Legaat aan mijne Vrouwelijke Landgenooten. Amst. bij ten Brink en de Vries.	555
- Nieuw Nederlandsch A - B boek. Amst. bij de Erve Wijsmuller.	704
Moke, (H.G.) Philippine van Vlaanderen. II Deelen. Rott. bij J.L.C. Jacob.	210
Moltke, (Von) Holland en België. Amst. bij J. Guykens.	642
Moore, (T.) Levensbijzonderheden van Lord Byron. Dordr. bij Blussé en van Braam.	402
Mulder, (G.J.) Herinneringen omtrent Jacobus Landt. Rott. bij M. Wijt.	74
Muller, (S.) Oratio. Amst. apud J. Muller et Comp.	473
Muller, (R.) Pauline Selbach. II Deelen. Kamp. bij K. van Hulst.	418
Muslin, (D.) Ontwerpen van Leerredenen. II Stukken. Amst. bij A.B. Saakes.	611

N.

Naauwkeurige Opgave der Giften. Amst. bij H. Moolenijzer.	598
Naberigt.	604


[deel 1, pagina 745]
Nederlandsche (Kleine) Verhalen. Breda, bij Broese en Comp.	471
Nemesis. Verhalen. Gron. bij W. van Boekeren.	366
Nieuwenhuis, (J.) Gedachten over het Akademisch Onderwijs. Leyd. bij C.C. van der Hoek.	197
Noordbergh, (A.) Uitzigten op het Toekomend Leven. Amst. bij G.J.A. Beijerinck.	1
Noord-Brabandsche Gastvrijheid, enz. Breda, bij F.P. Sterk.	700
Nijhoff, (I.A.) Gedenkwaardigheden uit de Geschiedenis van Gelderland. Iste D. Arnh. bij P. Nijhoff.	121

O.

Olivier, Jz. (J.) Land en Zeetogten. IIIde D. Amst. bij C.G. Sulpke.	537
Olivier, (W.J.) Plegtige Intogt der Prinsen, enz. Amst. bij H. Moolenijzer.	645
Ollivier, (C.P.) Vertoog. Amst. bij S. de Grebber.	485
Ommeren, (R. et S. van) Carmina et Oratio. Lugd. Bat. apud S. et J. Luchtmans.	627
Onderzoek over den Oorlog. Gron. bij J. Oomkens.	548
Onzienlijke (De) zigtbaar in zijn Bestuur. Haarl. bij J.L. Augustini.	343
Oortman, (M.) Uitboezeming. Leid. bij de Wed. D. du Saar.	699
Oostenrijk, zoo als het thans is. Leeuw. bij Steenbergen van Goor.	66
Oostkamp, (J.A.) Het Leven van Jan van Galen. Dev. bij A.J. van den Sigtenhorst.	187
Over de Protestantsche Kerk. Arnh. bij P. Nijhoff.	576
Overzigt (Beknopt) over de Zendelinggenootschappen. Gron. bij W Zuidema.	78

P.

Palm, (J.H. van der) Bijbel voor de Jeugd. XIXde Stuk. Leyd. bij D. du Mortier en Zoon.	194
- Verhandelingen, Redevoeringen, enz. IVde D. Amst. bij J. van der Hey en Zoon.	618
Pasteur, (J.D.) Gedenkschrift. Arn. bij C.A. Thieme.	310
Peerlkamp, (I.) Carmina septem. Zutph. apud W.J. Thieme.	509


[deel 1, pagina 746]
Posthumus, (R.) Frieslands Hulde. Leeuw. bij L. Schierbeek.	322
- Brief. Gron. bij J. Oomkens.	466
Prins, (I.) Godsd. Besch. van den Mensch. Amst. bij W. Brave, Jun.	49
Prinsen ('s) van Oranjes komst bij het Leger. Breda, bij F.P. Sterk.	651
Prinsterer, (G. Groen van) Proeve over de Zamenstelling der Nederl. Geschied. 's Hag. ter Landsdrukkerij.	15
Q.

Querner, (G.) Wondertooneelen uit den ouden tijd. Amst. bij J.C. van Kesteren.	419

R.

Ravelijn, (H.) Luimige Nachtwaken. Leeuw. bij Steenbergen van Goor.	319
Raven, Hz. (T.) Vaderlandsche Uitboezeming.	183
Raven, Hz. (J.) De Strijd der Brabanders. Gron. bij M. Smit.	183
Reinhard geschetst. Amst. bij W. Brave, Jun.	663
Reyn en J. van Harderwijk, Rz. (G. van) Nederlandsch Krijgs- en Marschlied. Rott. bij Mensing en van Westreenen.	48
Richter, (G.A.) De nieuwste Stelsels in de Geneeskunst. Amst. bij S. de Grebber	159
Roemer, (J.) Gedenkschrift. Leyd. bij C.C. van der Hoek.	312
Roscoe, (W.) Laurens de Medicis. Leeuw. bij Steenbergen van Goor.	393
Royaards, (H.J.) Bijdragen tot de Geschied. der Nederlanden. 's Hag. ter Landsdrukkerij.	15
Rutgers, (A.R.) Oproeping tot den Strijd. Amst. bij G.J.A. Beijerinck.	10

S.

Saksen-Weimar, Reize naar en door Noord-Amerika. II Deelen. Dordr. bij Blussé en van Braam.	580
Scheltema, (J.) Geschied- en Letterkundig Mengelwerk. IVden D. 2de St. Utr. bij J.G. van Terveen en Zoon.	349


[deel 1, pagina 747]
Schilperoort, (A.B. van Meerten, geb.) Godsdienstige Voorlezingen. Amst. bij G.J.A. Beijerinck.	78
- Penélopé. VIden D. 1ste St. Amst. bij G.J.A. Beijerinck.	83
- Oefeningen in den Briefstijl. Dordr. bij Blussé en van Braam.	84
Schotsman, (J.) Godsd. Beschouwing. Gron. bij W. Zuidema.	614
Schull, (P.S.) De Overgave van Antwerpen. Dordr. bij J. van Houtrijve, Jun.	318
Serrurier, (D.) Leerrede. Dordr. bij Blussé en van Braam.	5
Shipp, (J.) Merkwaardig Krijgsmansleven, enz. II Deelen. Dordr. bij Blussé en van Braam.	81
Siegenbeek, (M.) Geschiedenis der Burgerwapening. Leyd. bij S. en J. Luchtmans.	625
Sifflé, (A.F.) Albrecht Beiling. Treurspel. Midd. bij de Gebr. Abrahams.	677
Someren, (R.H. van) Zeereis. Amst. bij G. van Dijk.	512
Sonsbeeck, (H. van) Proeve over de Regterlijke Magt. II Stukken. Zwolle, bij H. Asz. Doijer.	173 en 203
Spiegel van Menschelijke Hartstogten. IIde D. Amst. bij C.L. Schleijer.	420
Spindler, (C.) De Jood. III Deelen. Haarl. bij de Erven F. Bohn.	37
Sprong, (H. van der) Clausse. 's Hag. bij A. Kloots.	651
Staatkundige (De) Inquisitie. Iste D. Amst. bij Gebr. Diederichs.	170
Starke, (G.W.C.) Uitgelezen Verhalen. Gron. bij W. Wouters.	558
Stuart, (A.A.) Ter Gedacht. aan de Omwent. van 1813. 's Hag. bij S. de Visser.	65
Stuart, (M.) Nagelatene Leerredenen. VIde D. 's Hag. enz. bij de Gebr. van Cleef.	145
Swalue, (E.B.) Dissertatio. Lugd. Bat. apud H.W. Hazenberg, Jun.	104
Swart, (N.) Het Vaderland, enz. Amst. bij Brest van Kempen.	7
T.

Thieme, (M.) Eduard en Tony. Amst. bij H. Frijlink.	85
Thouars, (G.A.C.W. Marquis de) Vaderlandsche Harptoonen. Amst. bij A. Vink.	183


[deel 1, pagina 748]
Thuessink, (E.J.Th. à) Geneeskundige Waarnemingen. Gron. bij R.J. Schierbeek.	434
Tilesius, (W.G.) Iets over de Cholera, enz. Dev. bij A.J. van den Sigtenhorst.	690
Tol, N.S. Hoek en G.H. Hein, (H.J.) Leerredenen. Kamp. bij K. van Hulst.	291
Tollens, Cz. (H.) 's Konings Verjaardag. Rott. bij M. Wijt en Zonen.	695
Tromlitz, (A. von) Pappenheim en Tilly. II Deelen. Amst. bij C.L. Schleijer.	645
Troost, Gzn. (P.) Aanteekeningen op eene Reis om de Wereld. 2de Aflev. Rott. bij de Wed. J. Allart.	108
V.

Vaderlanders. (Aan de) Kamp. bij de Erven A. Valckenier.	183
Vaderlandsche Uitboezeming. Leid. bij de Wed. D. du Saar.	700
Valkenburg, (D.) Tafereel. Utr. bij van Paddenburg en Comp.	225
Veen, Az. (J. van der) Vaderlandsche Poëzij. Kamp. bij W.J. Tibout.	228
Velde, (C.F. van der) De Lichtensteiners. Zwolle, bij M. Brinkman de Vri.	647
Verhalen (Zedelijke) voor Meisjes. Nijm. bij J.F. Thieme.	84
Verhandelingen van het Bataviaasch Genootschap, enz. Xde, XIde en XIIde D. Batavia, ter Landsdrukkerij.	296
- van Teyler's Godgeleerd Genootschap. XXXste D. Haarl. bij de Erven F. Bohn.	329
- (Natuurkundige) van de Holl. Maatsch. der Wetensch. te Haarlem. XVIIde en XVIIIde D. Haarl. bij de Wed. A. Loosjes, Pz.	673 en 716
Vernede, (S.H.) De Jager op verlof. Schied. bij G.W. van Hemsdaal.	651
Vertoogen over Handel, Staat- en Letterkunde. Iste en IIde St. Amst. bij Gebr. Diederichs.	505
Verzameling van Opstellen. Amst. bij R. Croese.	275
Vinke, (H.E.) Bidden tot God. Utr. bij J.G. van Terveen en Zoon.	243
Vlugtige Beschouwing. Utr. bij N. van der Monde.	596
Voortreffelijkheid (De) van het Gereform. Geloof. Breda, bij F.P. Sterk.	534


[deel 1, pagina 749]
Vos, (P.) De Hervorming, enz. Kamp. bij W.J. Tibout.	660
Vijver, (C. van der) Jaarboek der Stad Amsterdam 1830. Amst. bij C.M. Ferrari.	201
- Van Speyk geschetst. Amst. bij C.M. Ferrari.	325

W.

Waarschuwingen, Opwekkingen en Wenken. Amst. bij G.J.A. Beijerinck.	76
Warnsinck, Bz. (H.W.) Bardenzang. Amst. bij G. J.A. Beijerinck.	137
- Op den Heldendood van van Speyk. Amst. bij M. Westerman en Zoon.	138 en 219
Wat zal er van het Regtswezen worden? Gron. bij J. Oomkens.	400
Wat hebben wij Nederlanders te hopen of te vreezen? Leeuw. bij H.C. Schetsberg.	466
Weddik, (B.T. Lublink) Gedachten en Beelden. Amst. bij G.J.A. Beijerinck.	601
Weissenburg, Sr., Levensbeschrijving eener Giftmengster. Amst. bij Gebr. Diederichs.	266
Werken (Nieuwe) van de Maatschappij der Nederl. Letterkunde te Leyden. IIden D. 1ste St. Dordr. bij Blussé en van Braam.	258
Westerman, (M.) De Heldendood van van Speyk. Amst. bij M. Westerman en Zoon.	219
- Amstels Hulde, enz. Amst. bij M. Westerman en Zoon.	699
Withuys, (C.G.) Hollands Vlag. Amst. bij A. Zweesaardt, enz.	220
- Het Bombardement van Antwerpen. Amst. bij J. Guykens.	469
- De Prins van Oranje. Amst. bij J. Guykens.	695
Woord (Een) van Bemoediging, enz. Gorinch. bij J. Noorduyn.	77

IJ.

IJoung, (E.) Nachtgedachten, vertaald door J. Lublink, den jongen. Iste D. Amst. bij A.B. Saakes.	218


[deel 1, pagina 750]
IJpey, (A.) Geschiedenis van het Patronaatregt. II Deelen. Breda, bij Broese en Comp.	421

Z.

Zedelijke Brieven voor Jongelingen en Maagden. Zaandijk, bij J. Heynis, Tsz. enz.	650
Zee, (P.E. van der) De Oorlog geoorloofd. Amst. bij C. Weddepohl.	294
- Opwekking tot Milddadigheid. Amst. bij C. Weddepohl.	294
Zimmerman, (J. Decker) De Prins van Oranje. Utr. bij N. van der Monde.	651
- Negen Volksliederen en Zangen. Utr. bij N. van der Monde.	469
Zschokke, (H.) De Zwitsersche Opstand in 1653. II Deelen. Haarl. bij de Wed. A. Loosjes, Pz.	132
- De doode Gast. Amst. bij J.M.E. Meijer.	734


[deel 2, pagina I]
MENGELWERK,

VOOR

1831.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT

VAN
KUNSTEN EN WETENSCHAPPEN,

WAARIN DE
BOEKEN en SCHRIFTEN,

DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS

MENGELWERK,

tot Fraaije Letteren, Kunsten en Wetenschappen, betrekkelijk.

TWEEDE STUK.

VOOR

1831.
MENGELWERK.

Te AMSTERDAM, bij

G.S. LEENEMAN van der KROE

en

J.W. IJNTEMA.

1831.

[deel 2, pagina V]
INHOUD

VAN HET

MENGELWERK.
Het Vaderland een Heiligdom. Leerrede, over exodus III:5B. De plaats, daar gij op staat, is heilig land. Door c.w. westerbaen, Leeraar bij de Remonstrantsch-Gereformeerde Gemeente te Amsterdam.	Bl. 1
Het Klimaat, de Pest en de Krankzinnigenhuizen in Egypte.	15
De jongste Uitbarsting van den Vesuvius. In een Verhaal van een' uiterst gevaarlijken Togt derwaarts.	21
Chinesche Zeden. Volgens den Russischen Reiziger dobell.	28
Eene Stemme uit Frankrijk!	33
Gevecht tusschen twee Tijgers en eenen Leeuw in den Tower te Londen, 3 Dec. l.l.	35
De Gerustheid der Onnoozelheid. Eene ware Anekdote.	37
Op den Heldendood van justus klinkhamer, Luitenant ter Zee, aan boord van Z.M. Korvet, de Komeet, voor het oproerig Antwerpen roemrijk gesneuveld, den 29 October 1830. Door w.h. warnsinck, bz. Dichtstuk.	37
Bemoediging. Door g. ten bruggencate, hz. te Almelo. Dichtstukje.	41
Sir walter scott en Mr. jacob van lennep.	42
Non-interventie. Door v.d. H. Dichtstukje.	44
Gedachten bij de viering van het Kersfeest in het jaar 1830.	45
Vlugtige Gedachten, over den alouden staat der Rivieren in de Nederlanden. Door m.g. beijerinck, Hoofd-Ingenieur van den Waterstaat in de Provincie Zuid-Holland.	53
Iets, rakende den Admiraal van heiden. Medegedeeld door d.h. van der scheer, te Koevorden.	65
Eenige Bijzonderheden uit den Levensloop van Mevrouw de genlis, meerendeels uit hare Mémoires en andere harer Geschriften ontleend.	67


[deel 2, pagina VI]
De jongste Uitbarsting van den Vesuvius. In een Verhaal van een' uiterst gevaarlijken Togt derwaarts. (Vervolg en slot van bl. 28.)	77
Eenige zinsneden uit eenen Brief van lafayette aan den Generaal bernard, te Washington.	84
De Parijsche Barricaden.	85
Nog één staaltje van Fransche Razernij.	86
Uittreksel uit een Tooneelspel van gerrit pape.	86
Montesquieu en chesterfield, of Fransch Vernuft en Engelsch Verstand.	93
Polignac-hannibal. Eene ware Anecdote.	96
De Belgische Vrijheid. Dichtstukje.	96
Mijne Wenschen. 31 Dec. 1830. Door j.w. ijntema. Dichtstukje.	99
Opwekking voor weifelende Grensbewoners. Luimig Dichtstukje.	101
De Grijsaard en de jonge Maagd.	104
Het Huisgezin van Bethaniën. Door j. van harderwijk, rz. Dichtstuk.	105
Brief van eenen Noord-Nederlandschen Vriend te Gent aan den Redacteur der Vaderlandsche Letteroefeningen.	116
Iets, over de bekendheid van onze Letterkunde bij den Vreemdeling. Door j.p. arend, Lector in de Hoogduitsche en Engelsche Talen en Letterkunde aan de Doorluchtige School te Deventer.	125
De Opstand der Belgen onder Keizer jozef II. Door n. swart.	132
De Vrijheid des Nederlanders. Door a.f. sifflé. Lierzang.	145
De Verwarring. (Als Bijdrage te Gouda voorgelezen, 25 Jan. 1831.)	148
Aan de Prinsen Kandidaten tot den Belgischen Troon. Luimig Dichtstukje.	153
Opwekking bij den Heldendood van den Luitenant ter Zee, j.c.j. van speyk. Door h. knijff, az.	159
In Memoriam Illustrissimi Viri j.c.j. van speyk, qui mortem gloriosam ingloriae captivitati praetulit. Auct. j.p. van geest, Med. Doct. in pago Hondsholredijk.	160
Bij het lezen van het berigt wegens het springen van eene Kanonneerboot voor Antwerpen, onder commando van den Luitenant ter Zee, van speyk.	161
Ter Nagedachtenis van den Luitenant ter Zee, van speyk.	162


[deel 2, pagina VII]
Uitboezeming, bij gelegenheid der stelling, door het Parijsche Dagblad, de Glôbe, beweerd: ‘dat het Christendom uitgediend heeft.’	163
De Vrijheid der Drukpers. Eene Fabel. Naar claudius. Door h. tollens, cz.	164
Gedachten na het bezoeken van het Kerkhof te St. Thomas. Door g.b. bosch, Predikant te Curaçao.	165
Nog eene opmerking over het ontstaan van het Noorderlicht. Door Dr. nürnberger.	181
Iets, over het Huiselijk Leven der oude Egyptenaren.	184
Iets, over de bekendheid van onze Letterkunde bij den Vreemdeling. Door j.p. arend, Lector te Deventer. (Vervolg en slot van bl. 131.)	190
Het Hollandsch Hart. Dichtstukje.	195
Iets, over de Sint-Simonisten in Frankrijk.	200
De Moeder, zich beklagende, dat haar Zoon tot de Wapendienst is opgeroepen. } Dichtstukjes.	206
Marie milet. Door w. kraan. } Dichtstukjes.	208
De Waarheid. Door kuyper. } Dichtstukjes.	211
Vaderlandsliefde.	213
Proeve van toelichting over een hoogstbelangrijk punt van den Belgischen Opstand.	225
Het Geheim der geleerde Honden ontdekt.	227
Tafereelen van Rusland. Door eenen Duitscher, die lang in Rusland verkeerd heeft. - Felle Koude, en Behoedmiddelen tegen dezelve.	229
Op het wegnemen der Kruisen in de Hoofdstad van den Allerchristelijksten Koning. Door w.h. warnsinck, bz. Dichtstuk.	239
De Kunstenaar en de Uitdrager.	244
De grootmoedige Zelfopoffering van den Zeeheld van speyk. Door Mr. a. f. sifflé. } Dichtstukken.	247
Aan het oude Nederland. Door h. knijff, az.} Dichtstukken.	249
De Hollandsche Moeder. Door e.j. potgieter.} Dichtstukken.	250
Verhandeling, over het verband tusschen den Smaak en het Zedelijk Gevoel. Door n.g. van kampen.	253
Aanmerkingen en Waarnemingen, betreffende de heilzame uitwerkselen van het Decoctum Zittmanni. Door a. van erpecum, Heelmeester te Amsterdam.	275
Tafereelen van Rusland. - De Zomer. (Vervolg van bl. 238.)	281
Sneeuwdiertjes.	290


[deel 2, pagina VIII]
Ter Eere van den edelen, manhaften van speyk. Door a. stolker.	291
Hobeyn, Beschermer van Hollands Vlag. Door n. beets.	292
Het Noorderlicht. Door w. gleuns, jr.	296
Lied van de Schutters van de eerste Ban mobiele Noordhollandsche Schutterij. Door j. daane.	298
De Belgen en van speyk. Door j.j. denier van der gon, Pred.	299
De Blaauwe Kiel. Door g.b. van de pavord smits.	301
Anekdote, rakende paganini.	304
Op eene Gift van honderd Bloedzuigers, ten dienste der Geldersche Schutterij.	304
Puntdicht op de Belgen.	304
De Vorsten van den ouden en van den nieuwen tijd.	305
Aanmerkingen en Waarnemingen, betreffende de heilzame uitwerkselen van het Decoctum Zittmanni. (Vervolg en slot van bl. 281.)	314
Staat der Openbare Meening in België.	319
Aanspraak aan de Commissarissen tot het Adres der Utrechtsche Studenten, door c. star numan, Candidaat, en Sergeant bij de Compagnie Vrijwillige Jagers.	323
Tafereelen van Rusland. - De Brandewijn. (Vervolg van bl. 290.)	328
Iets, rakende den vermaarden Vioolspeler paganini en deszelfs Geheim. Door g.e. anders.	333
Het Kanadasche Paard.	340
De Wondheeler abernethy.	342
De Dorpkermis in Ierland.	344
Despotengrilligheid.	346
Aan j.h. burlage, Jur. Utr. Cand., Brigadier Vrijwilliger bij het Regement Lanciers No. 10. Door f.b. adèr, te Utrecht.	348
Aan mijne Moeder, bij gelegenheid van de verjaring van mijn', ter verdediging des Vaderlands uitgetrokken', Broeder.	349
1 Mei, 1831. Door j. brester, a.z.	350
Een wenk voor oorlogzuchtige Franschen en Belgen.	352
Anekdote ter bladvulling.	352
Vergelijkende Beschouwing tusschen de Humaniteit, welke wij in Genesis bij de Aartsvaderen, en die, welke wij in de Gedichten van homerus bij de Grieken vinden.	353


[deel 2, pagina IX]
Middel tegen den vergiftigen Beet van Dieren.	372
Blik op het Plantenrijk in Brazilië.	374
Tafereelen van Rusland. - Lijfeigenen. Verworven en Erfelijke Adel. (Vervolg van bl. 333.)	380
Over het lager Onderwijs en Pater girard.	383
Bij het uitzeilen van het Handelsfregat Zuid-Holland, langs het nieuwe Voornsche Kanaal, naar Batavia. Door h. kuyper, gz., te Rotterdam.	391
Bij het sluiten der Wintervergaderingen van het Departement Schoonhoven der Maatschappij: Tot Nut van 't Algemeen. Door

{== afbeelding 	==} {>>afbeelding<<}
    
 kramers, jz., te Schoonhoven.	392
De Scholieren als Regters.	398
Op het bezigen der Brandspuit tegen Oproermakers.	400
Proeve van Inschrift op den, te Egmond aan Zee, op te rigten' jan van speyk's-Toren	400
Vergelijkende Beschouwing tusschen de Humaniteit, welke wij in Genesis bij de Aartsvaderen, en die, welke wij in de Gedichten van homerus bij de Grieken vinden. (Vervolg van bl. 372.)	401
Verslag van den staat der Stads Armenscholen te Amsterdam, gedaan den 22sten Maart 1831, door hendrik harmen klijn.	412
Nieuwe Telegraaf voor den Koophandel.	431
Tafereelen van Rusland. - Kleine Dieverijen. (Vervolg van bl. 382.)	436
Anecdote van lafitte.	442
Vriendschap. Door e.j. potgieter. Dichtstukje.	442
Vlugtige Uitboezeming, na het beschouwen van een Schilderstuk des Heeren j. schoemaker doijer. Door j.w. ijntema. Dichtstukje.	444
Vergelijkende Beschouwing tusschen de Humaniteit, welke wij in Genesis bij de Aartsvaderen, en die, welke wij in de Gedichten van homerus bij de Grieken vinden. (Vervolg en slot van bl. 412.)	445
Iets, over den staat der Heelkunde in ons Vaderland.	455
Hangende Wegen, uitgevonden door maxwell dick. [Met eene toelichtende Figuur, waarop tevens de Telegraaf voor den Koophandel (zie het vorige No.) is afgebeeld.]	460
Over het lager Onderwijs en Pater girard. (Vervolg van bl. 391.)	465
Tafereelen van Rusland. - Betrekking van de Heeren tot de Dienstbaren en Boeren. (Vervolg van bl. 441.)	474


[deel 2, pagina X]
Korte Geschiedkundige Beschouwing van den loop der Gebeurtenissen in Europa. Door h. hentzepeter.	480
Wapenkreet aan de Zeeuwen. } Dichtstukjes.	486
Aan mijnen hooggeachten Vriend ludwig marchand. Door f.b. adèr. } Dichtstukjes.	488
De Vlinder. Naar de lamartine. Door w. gleuns, jr. } Dichtstukjes.	489
De blinde Vink. Fabel. Door w.h. warnsinck, bz. } Dichtstukjes.	490
Nieuwe soort van Tooneelvermaak te Parijs.	491
Napoleon en de Staalwerker.	492
Het heilzame uitwerksel van de beoefening der Vaderlandsche Geschiedenis op ons Volkskarakter, op onze Vaderlandsliefde en op ons Godsdienstig Gevoel, en de daaruit voortvloeijende zegenrijke gevolgen voor den Staat. Door h. altmann, Eerste Onderwijzer in de Departementsschool te Rotterdam.	493
Lijst der werken van Mr. jacobus scheltema. Medegedeeld door w.h. warnsinck, bz.	508
Over het lager Onderwijs en Pater girard. (Vervolg en slot van bl. 474.)	518
Lof van den Pekelharing.	533
De ware Vrede. Door petronella moens.	535
Hollands Kracht. Door l. w....k.	538
Het Hollandsch Meisje. Door g. ten bruggencate, hz.	540
Iets over en van pieter nieuwland.	541
De Veldtogt van veertien Dagen. Door w.h. warnsinck, bz.	542
Bijschrift op van speyk's-Toren.	544
Chassinet-vers bij 's Konings Verjaardag.	544
Verhandeling, over den verschillenden zin, in welken jezus christus, in het Nieuwe Verbond, Gods Zoon genoemd wordt. Door d. horn, Opperconsistoriaalraad te Weimar.	545
Een en ander over de Cholera.	557
Leerrede tegen de Moedeloosheid ten aanzien van het Behoud onzes Vaderlands. Door c.w. westerbaen, Leeraar bij de Remonstrantsch-Gereformeerde Gemeente te Amsterdam.	562
Tafereelen van Rusland. - Het Gezellige Leven. (Vervolg van bl. 480.)	574
Aan God. Door w.h. warnsinck, bz.	582
De tiendaagsche Veldtogt. Door a.f. sifflé.	584
Neêrlands Vorst. Door j. van der burg.	587


[deel 2, pagina XI]
Aan Z.K.H. den Prinse van Oranje. Door j.w. ijntema.	589
Mijn gevoel, na het vertrek van mijnen Vriend, als Vrijwillig Jager, den 16 Oct. 1830.	590
Hoop op wederzien. Aan mijnen Vriend.	592
Overvloed van ons Rijm. Puntdicht.	592
Verhandeling, over den verschillenden zin, in welken jezus christus, in het Nieuwe Verbond, Gods Zoon genoemd wordt. (Vervolg en slot van bl. 557.)	593
Een en ander over de Cholera. (Vervolg en slot van bl. 561.)	606
Verhandeling, over den waren Moed; geschetst in het Voorbeeld van socrates, vergeleken met dat van cato. Door Mr. p. mabé, jr., te Haarlem.	611
Bemoediging. Door w. gleuns, jr., te Groningen.	633
Uitboezeming. Door b.t.l. w....k., te Purmerende.	636
Uitboezeming bij het vernemen der tijding van het voorwaarts rukken onzer Troepen in België. Door s.p. oudkerk pool, te Enkhuizen.	638
Proclamation de tielemans aux débris de l'Armée de la Meuse. Parodie.	640
's Konings Cijfer te Brussel veranderd. } Puntdichten.	640
Middel tegen hoog water. } Puntdichten.	640
Aan een' Jager. } Puntdichten.	640
De Koning leve! Door c.w. westerbaen.	641
Brief van adr. stolker aan eenen Vriend, over hetgeen hem, in het jaar 1831, voor de Remonstranten, uit hunne vroegere Geschiedenis, der herinnering bijzonderlijk waardig dunkt.	646
Eenige Opmerkingen omtrent de Nuttigheid der Koepokken, ontleend uit de alhier heerschende Epidemie der Kinderziekte. Door p.j. blom, Med., Chir. et art. obst. Doctor, te Utrecht.	655
Iets, over sommige inlandsche Vogels. Door j.c. reighard, te 's Gravenhage.	665
Doorgraving van de Landengte van Panama.	670
Geschiedenis der Vrijheidsboomen.	674
Iets, over de schoonheid van de Nederlandsche Vlag. Medegedeeld door l.e. bosch, te Utrecht.	681
Wapenzang voor Neêrlands Jongelingschap. Door j van walré, te Haarlem.	684
Aan mijnen Neef jan willem warnsinck, als Luitenant der Amsterdamsche Schutterij, met verlof, van het Leger te velde teruggekeerd, den 17 Sept. 1831. Door w.h. warnsinck, bz.	686


[deel 2, pagina XII]
Meditatio seria super Tabacatione Pipali, rejecta nazali et anathematizata knablativa.	687
Chassinet-vers, ter gelegenheid der plegtige Intrede van Z.K.H. Prins willem van oranje binnen Amsterdam, den 17 Sept. 1831.	688
Politiek Jasspel. Puntdicht.	688
De nuttigheid en noodzakelijkheid van zoodanige Volksverlichting, als de Maatschappij: Tot Nut van 't Algemeen, bedoelt en bevordert. Door s.e. wieling.	689
Calvinus en castellio. Eene Bijdrage tot de kennis van het Karakter dier beide Mannen. Door j.f. franz.	703
Tegenwoordige Toestand der Poolsche Joden.	707
Iets, over het invoeren eener Nationale Kleederdragt. Door w.h. warnsinck, bz.	715
Iets, over het Schaakspel. Door g.d.j. schotel.	722
Brief aan een' jongen Vriend, over eene plaats, voorkomende in de Recensie der Institutio Oratoris Sacri van Prof. van hengel, in dit Tijdschrift.	726
Ter Gedachtenis van mijnen hartelijk geliefden Vriend s. magnet, in leven Predikant te Raamsdonk, enz. Door j. van harderwijk, rz.	739
Aan eene bedroefde Moeder.	740
Welkomgroet aan het Leydsche Jagerkorps, bij deszelfs terugkomst te Leyden.	741
De Val van Warschau. Door Mr. p. mabé, jr.	743
Herinnering aan de Intrede des Prinsen van Oranje binnen Amsterdam, 17 Sept. 1831.	745
Aan ligtzinnige Rijken, bij den Winternood der Armen. Naar victor hugo. Door j.w. ijntema.	747
Iets, betrekkelijk den jongst geëindigden Veldtogt in België.	749
Gedachten van eenen Duitscher, over den Belgischen Opstand in 1830.	755
Iets, over eene Recensie in den Recensent, ook der Recensenten.	758
Doorgraving van de Landengte van Panama. (Tweede Artikel.)	761
Feestzang, ter opening van de openbare Prijsuitdeeling der Stads Nederduitsche-, Fransche- en Teekenscholen, te Schoonhoven, op den 2 Sept. 1831. Door

{== afbeelding 	==} {>>afbeelding<<}
    
 kramers, jz.	765
Janmaat.	770
Wouter, of de Strijd voor het Vaderland. Door k.j. van hombroek.	772

Het plaatje van de Handelstelegraaf en de hangende Wegen tegenover bl. 462.



2009 dbnl


_vad003183101_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1831




DBNL-TEI 1



2009-10-30

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1831
 
Zie: https://www.dbnl.org/tekst/_vad003183101_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

De uitzigten op het toekomend leven, vóór en na Jezus verschijning op aarde, naar den Bijbel. Door A. Noordbergh, Leeraar bij de Evang. Luthersche Gemeente te Weesp. Te Amsterdam, bij G.J.A. Beijerinck. 1829. In gr. 8vo. XX en 303 bl. f 2-90.

Wat aanleiding tot dit schrijven gaf, berigt de Schrijver in de Voorrede. Slechts tot eigene oefening wilde hij onderzoek doen naar de begrippen en verwachtingen, welke de Israëliten in de vroegere eeuwen, vóór de tijden van het Christendom, aangaande 's menschen toestand na den dood mogten gehad hebben. Hij las te dien einde opzettelijk eenige schriften des O.V. De uitkomst was voor hemzelven zoo verrassend, dat hij tot het uitgeven meende te moeten besluiten. Om nu een meer volledig geheel te leveren, begreep hij, er een overzigt van de leer aangaande het toekomende leven, zoo als we die bij Jezus en zijne Apostelen ontmoeten, te moeten bijvoegen. Het boek heeft dus twee hoofd-afdeelingen, benevens een aanhangsel en bijlagen. Wij danken den Eerw. noordbergh, dat hij de resultaten van zijn onderzoek openbaar maakte. Dezelve waren voor ons wel niet zoo bijzonder verrassend, als ze, blijkens de Voorrede, voor hemzelven schijnen geweest te zijn: wij hebben ons nooit kunnen vereenigen met hen, die aan de Vaderen des O.V. begrippen toeschreven, zoo helder, alsof zij in de school van jezus waren onderwezen geweest; maar evenmin met anderen, die hun bijna alle geloof aan een toekomend leven ontzeiden. Ook hier ligt de waarheid in het midden. Wij zijn het in de hoofdzaak echter geheel eens met den Schrijver, dat vergelijking van onderscheidene plaatsen in de schriften des O.V. ons op toenemende

{==2==} {>>pagina-aanduiding<<}
ontwikkeling der begrippen aangaande het toekomend leven wijst. Met genoegen lazen wij alzoo dit geleidelijk en oordeelkundig betoog. Eerst wordt, naar tijdsorde, overwogen, wat betrekkelijk het onderwerp in het O.V. voorkomt. Dan volgt een aanhangsel over eenige gezegden in de Aprocryphe boeken. De Schrijver drukt zijne meening, aangaande het verschil tusschen Jodendom en Christendom, ten opzigte van de verwachting eens toekomenden levens, aldus uit: Niet alles kon zich aan het menschelijk verstand op eenmaal mededeelen; het verschil tusschen het licht, dat de flaauw aanbrekende dag verschaft, en het licht, dat wij op den helderen middag genieten, is groot, maar het vloeit toch beide uit dezelfde lichtbron voort.
Zijn in de heilige boeken der Joden slechts hier en daar sporen te vinden van eene verwachting, die ook de ruwste volken hebben, in de oorkonden des Christendoms daarentegen is voortduring na den dood hoofdzaak, waarop alles betrekking heeft. De Christelijke Godsdienst, merkt de Schrijver te regt aan, kan volstrekt niet begrepen worden, ten zij men aan eene hoogere bestemming van den mensch, dan alleen voor deze aarde, denke. Over de Christelijke leer van levensherstelling en opstanding zegt de Eerw. noordbergh een en ander, waarmede wij zeer wel kunnen instemmen. Het zeggen van bonnet, dat het Evangelie niet zoo zeer de onsterfelijkheid der ziel, als wel de onsterfelijkheid van den mensch leert, is hier gepastelijk aangehaald. Men zou echter kunnen vragen, of de Schrijver zelf dit genoeg heeft onder het oog gehouden bij zijne redeneringen over de opstanding des ligchaams, wanneer hij bl. 168 zich beroept op Joan. V:28 env., en daar aldus zich uitdrukt: Kan men dit zeggen op de ziel betrekkelijk maken, die toch, naar jezus uitspraak, niet sterft, en dus in hare redelijke werkzaamheden na den dood blijft voortgaan? Wij kunnen ons het toekomend leven niet wel anders voorstellen, dan onder beelden, die van het tegenwoor-
{==3==} {>>pagina-aanduiding<<}
dige ontleend zijn, zoo als slapen, ontwaken, opstaan; gelijk ook vervolgens wordt aangemerkt door den Heer noordbergh, waar hij handelt over den zieleslaap, en tegen dit gevoelen van sommigen der vroegere Godgeleerden zich verklaart. Wat echter, op grond van Matth. X:28, wordt beweerd, is, naar onze gedachten,
geen afdoend bewijs, dat de ziel niet kan slapen, en dat gevolgelijk Joan. V:28 de opstanding des ligchaams moet bedoeld zijn. Jezus wilde Matth. X:28 zijne Leerlingen bemoedigen door de herinnering, dat de magt van geweldenaren zich bepaalt tot het aardsche leven en niet verder zich uitstrekt. Meer kan men bezwaarlijk uit dezen tekst afleiden. Wij zouden dan ook niet zoo stellig met den Schrijver (bl. 205) durven beweren, dat er voor onzen geest, bij de scheiding van het ligchaam, geen stilstand in deszelfs vrije werkzaamheden te verwachten is. Wel stemmen wij toe, dat er, door de slaking van de banden der zinnelijkheid, voor de ziel slechts eene verandering in de wijze van haar bestaan ontstaat, en dat zij nu in eene voor haar geheel nieuwe wereldorde treedt, waardoor zij niet meer in staat is, langs die wegen, en volgens die wetten, welke zij hier moest volgen, op deze stoffelijke wereld werkzaam te zijn (bl. 206); doch hierin ligt geen bewijs, dat de ziel onmiddellijk na den dood des ligchaams voortgaat met die vrijere werkzaamheden. Wij meenen het voor niet zoo geheel onwaarschijnlijk te mogen houden, dat er bij het sterven en daarop volgend leven iets zal plaats hebben, dat eenigermate gelijkt naar hetgeen elken avond bij het inslapen en elken morgen bij het ontwaken ons gebeurt. Wij verliezen de bewustheid en bekomen die weder, maar weten het eigenlijk punt van dien overgang niet. Doch in de Heilige Schrift wordt niet op dergelijke vragen geantwoord. Wij moeten dus uit enkele gezegden niet te veel willen afleiden, maar ons aan de hoofdzaak houden: De mensch sterft; hij zal echter na den dood leven zonder einde, en gelukkig of
ongelukkig zijn, naar

{==4==} {>>pagina-aanduiding<<}
mate van zijn gedrag op aarde. Voorts zouden wij den kundigen Schrijver wel in bedenking willen geven, of hij bij zijne verklaring der gelijkenis van den rijken man en lazarus genoeg acht heeft geslagen op de klove (vs. 26). Dat het bewijs, uit het opheffen der oogen (vs. 23) ontleend, niet veel afdoet, schijnt hij zelf gevoeld te hebben. Gaarne stemmen wij toe, wat § 9 gezegd wordt, dat de hoop op wederzien in de eeuwigheid gegrond is in de leer van jezus en de verwachting zijner Apostelen, ofschoon de H. Schrijvers nergens opzettelijk dit punt behandelen.
Het boek is niet zoo zeer voor geleerden, als wel tot algemeene stichting geschreven. Alwie voor verstand en hart voedsel verlangt, zal hetzelve met genoegen en wezenlijk nut lezen. De Bijlagen, schoon niet allen even belangrijk, geven aanleiding tot verder nadenken. Wat, Bijl. III en IV, over de Engelen en met name over michaël wordt gezegd, is nog niet zoo duidelijk. Beter beviel ons, Bijl. V, de opvatting van 1 Kor. XV:32, in dien zin, dat paulus zijne ontkoming uit groot gevaar zou hebben willen aanduiden. Belangrijke aanmerkingen komen hier voor. Minder waarde heeft, naar ons oordeel, Bijl. VI, over het niet treuren, gelijk anderen, die geene hoop hebben. (1 Thess. IV:13.) Wij laten gelden, wat de Schrijver aangaande het treuren bij verlies van dierbare afgeslorvenen zegt; maar, kan men het weenen van jezus bij het graf van zijnen vriend lazarus hier wel als bewijs aanvoeren? Weende dan de Heiland, omdat lazarus gestorven was? Of moet men aan andere aandoeningen denken, die eenen traan in zijn oog deden wellen? Eenigen der omstanders schreven het aan droefheid toe, blijkens vs. 36; maar de mensch kan immers ook weenen van vreugde. Jezus was diep getroffen door de blijken van hartelijke genegenheid bij de treurende zusters en derzelver deelnemende vrienden. De Evangelist geeft, vs. 33, eenen wenk, dat wij hier aan zoodanige oorzaak te denken hebben: Toen jezus

{==5==} {>>pagina-aanduiding<<}
haar zag weenen, en de Joden (zag) weenen, die met haar gekomen waren, werd Hij zeer bewogen in den geest en ontroerd in zichzelven. De Hoogl. van der palm heeft, in de noot, deze aanmerking: Het was mede-gevoel, hooge menschelijkheid, die deze innerlijke ontroering in jezus verwekte. Dit was een schouwspel, waardig, dat ook de ziel van jezus er door bewogen wierd. Tot nog toe had jezus zijne aandoeningen bedwongen; nu zwollen tranen in zijne oogen, en het Goddelijk gevoel, dat Hij vreugd uit droefheid ging scheppen, had voorzeker ook aandeel aan die tranen.
Wat eindelijk den stijl aangaat, dezelve bezit duidelijkheid - een hoofdvereischte - is over het geheel vloeijend en bondig. Aan sommige uitdrukkingen bemerkt men, dat de Luthersche Predikant zeer gemeenzaam is met de Hoogduitsche taal. Germanismen zijn: zich (elkander) wedervinden, doch in den zin van toch, aanzigten (het Hoogd. ansichten, Nederd. beschouwing, of wijze van zien), onbevangen (onbevooroordeeld, zonder vooringenomenheid), wij zien ons (elkander) weder, grel, grelle (scherpe, afstekende, afzigtige) kleuren. Voor onafgebroken nacht zouden wij liever zeggen gedurigen nacht, en stoffelijk hulsel in plaats van stoffelijke hulle. Wij willen echter door het aanwijzen van deze kleine onnaauwkeurigheden niets op de waarde des boeks afdingen. Een Register wijst de aangehaalde of opgehelderde Schriftuurplaatsen aan.






Opwekking, om in dezen gevaarlijken tijd op God te vertrouwen. Eene Leerrede over Habakuk III:17, 18. Door P. Hofstede de Groot, Hoogleeraar te Groningen. (Uitgegeven ten voordeele des Vaderlands.) Tweede Druk. Te Groningen, bij W. Zuidema. 1830. In gr. 8vo. 28 Bl. f : - 25.


Leerrede ter vertroosting en opwekking der ware Vrien-
{==6==} {>>pagina-aanduiding<<}
den van het Vaderland. Door Dl. Serrurier, Predikant der Waalsche Gemeente te Dordrecht. Te Dordrecht, bij Blussé en van Braam. 1830. In gr. 8vo. 29 Bl. f : - 40.

Wij danken den jeugdigen Hoogleeraar, dat hij deze Opwekking tot vertrouwen op God heeft in het licht gegeven. Een tweede druk bewijst, dat dezelve door velen met graagte wordt gelezen. Moge hier dan ook al niets nieuws of weinig bekends te vinden zijn, gelijk de bekwame Prediker in het korte Voorberigt aanmerkt, het is een woord op zijn' tijd: en behoeven wij wel meer tot lof van deze eenvoudige, maar hartelijke en doeltreffende Leerrede te zeggen? Na den tekst toegelicht te hebben, wekt de Spreker zijne hoorders op, om in dezen gevaarlijken tijd op God te vertrouwen. Hij bepaalt hen te dien einde bij drie punten: I. Voor welk gevaar zijn wij bekommerd? II. Welk vertrouwen behooren wij te koesteren? III. Waarom mogen wij dit vertrouwen koesteren? Liet ons bestek het toe, gaarne zouden wij een gedeelte afschrijven. Doch men koope, en leze het geheel, en worde bemoedigd door vertrouwen op God! Leerredenen als deze, met belangstelling gehoord en gelezen, zullen, onder den zegen van boven, iets goeds uitwerken - dit gelooven, dit vertrouwen wij, al blijft ook vooreerst de toekomst nog duister voor ons.
Op denzelfden dag en ter bereiking van hetzelfde doel hield de Dordsche Predikant serrurier eene Leerrede over Jerem. XIV:22b., alwaar men, volgens de vertaling van van der palm, leest: Op U wachten wij; want Gij alleen doet dit alles! Het onderwerp is ook hier vertrouwen op God. Dat God alles doet, poogt de Spreker uit Rede, Natuur en Godsdienst te bewijzen. In plaats van Godsdienst zouden wij liever de Openbaring of de Heilige Schrift genoemd hebben; want de inhoud van deze wordt immers bedoeld. Ook ware op het geheele plan der preek en op de bewerking van enkele deelen nog wel iets aan te merken; maar wij nemen tijd

{==7==} {>>pagina-aanduiding<<}
en doel in aanmerking. Het geheel ademt een' goeden geest. Wij kunnen echter niet nalaten, den Eerw. serrurier opmerkzaam op het volgende te maken. Bl. 19 staat: Wij weten, dat de woeste driften in de hand van God dikwijls een middel zijn van (tot) inkeer en berouw, en dat er soms misdaden gepleegd moeten (?) worden, om eene bekeering te bewerken, die bij de onverschilligheid van een half godsdienstig hart welligt onmogelijk was geworden. Wij vatten wel, wat hier de Prediker bedoelt; maar geven in bedenking, of misschien ook deze of gene der hoorders de woorden zou kunnen misduiden en kwalijk toepassen. Hetzelfde zij gezegd van eene uitdrukking op bl. 21: Hij (God) is de eerste oorzaak der gebeurtenissen, die thans plaats hebben. Op bl. 25 lezen wij: De verwoestingen, die aangeregt worden, de rampen, die zich verspreiden ten nadeele van ons volksgeluk, hebben geen' anderen oorsprong (,) dan de God- en menschonteerende inzigten van eenige weinige ellendelingen. Gaarne onderschrijven wij voorts, wat serrurier van het vertrouwen op God zegt: De tegenwoordige gebeurtenissen zijn nutteloos, zoo zij niet tot nadenken brengen. Mogt ieder zich herinneren, dat beproevingen, dat rampen, van welken aard ook, nimmer zonder doel zijn, en dus niet onverschillig voor hem kunnen wezen! Indien hij opregtelijk belang stelt in het land zijner geboorte, indien het lot, dat hetzelve treft, zijne gevoeligheid gaande maakt,
indien hij zoo veel mogelijk medewerkt, om de geschondene regten van zijn Vaderland te handhaven, dan voorzeker vertrouwt hij op God, omdat hij dan gebruik maakt van de middelen, die God hem geeft, enz.







Het Vaderland, en onze verpligting in den tegenwoordigen nood. Leerrede over Hand. XXVII:44b. Door N. Swart. Te Amsterdam, voor rekening van Brest van Kempen. 1830. In gr. 8vo. 22 Bl. f : - 40.



{==8==} {>>pagina-aanduiding<<}
Moed en kracht, werkdadig betoond, bij vertrouwen op God, het éénig, maar zeker middel tot redding des Vaderlands. Of Leerrede over 1 Sam. XIV:6. Door A.J. Berkhout, Predikant te Zaandijk. (Uitgegeven ten voordeele des Vaderlands.) Te Amsterdam, bij J. van der Hey en Zoon. 1830. In gr. 8vo. 22 Bl. f: - 30.


Opwekking tot vertrouwen op God, onder de omstandigheden, in welke het Vaderland verkeert. Of Leerrede over 2 Chron. XIII:18b.. Door C.D. Canne, Predikant te Castricum en Heemskerk. (Uitgegeven ten voordeele des Vaderlands.) Te Amsterdam, bij W. Brave, Jun. 1830. In gr. 8vo. 31 Bl. f: - 40.

Ja, zoo is het, gelijk de Eerw. swart te regt aanmerkt - elk Christenleeraar gevoelt zich gedrongen, om dezer dagen naar de behoefte des tijds tot zijne hoorders te spreken; nogtans verheugen wij ons, dat hij aan het vereerend aanzoek des uitgevers wel gehoor heeft willen geven. Moge de Prediker zelf een gering gevoelen van dit zijn werk hebben, het verdient althans in de tegenwoordige omstandigheden door velen gelezen te worden. Ieder, die belang stelt in het Vaderland, vindt hier belangrijke wenken. Van den tekst heeft swart een allezins gepast gebruik gemaakt, om onzen toestand voor te stellen onder het beeld van een schip, dat op zee door storm beloopen wordt en in gevaar van vergaan verkeert, zoodat de schepelingen ten laatste naauwelijks behouden aan land komen. Veel hangt daarbij van het Hoofd, veel ook van de overige manschap af. Het onderwerp, uit dit oogpunt beschouwd, is bijzonder rijk in leering. Naar ons oordeel slaagde de Remonstrantsche Leeraar bijzonder gelukkig in het voorstellen der pligten, die wij thans tot redding van het dierbaarste te vervullen hebben. Plaatsgebrek verbiedt ons, breedvoeriger te zijn in de aankondiging. Dit weinige zij alzoo genoeg ter aanprijzing.

{==9==} {>>pagina-aanduiding<<}
Dat ieder doe, wat hij kan; zoo is er hoop, dat wij behouden aan land komen.
Ook de Leerrede van Ds. berkhout ademt denzelfden milden geest van warme vaderlandsliefde, gepaard met godsdienstig vertrouwen. Wij lazen dezelve met veel genoegen. Meermalen hoorden wij zeggen, dat de opstandelingen ons in aantal overtreffen, en wij, zonder vreemde hulp, ons tegen hen niet zouden kunnen verdedigen; met die kleingeloovigen konden wij ons nooit vereenigen, doch onderschrijven gaarne, wat berkhout predikte: ‘Maar er is een moed, die boven alles gaat, en die ons in den hoogsten nood tienduizenden niet vreezen doet; en dat is de moed en geestkracht, die de Godsdienst schenkt. Waar geene Godsdienst in het hart woont, daar is men bij het minste onheil klein en zwak, bevreesd en lafhartig; of waar men al moed heeft, daar is het wilde moed en onbesuisde woede, die in dolle drift los en onberaden handelt, en noodeloos het leven waagt; maar de Godsdienst vormt helden, helden inderdaad, die met kloek beleid en vasten moed alles trotseren. Waar het oog op God geslagen is, daar doet men stappen, die de wereld dwaasheid noemt; maar zij weet niet, hoe zedelijke kracht vooral den menschelijken arm wapent.’ - Doch wij mogen niet meer afschrijven.
Met geen ander oogmerk heeft de Eerw. canne deze Opwekking uitgesproken en uitgegeven. Zijne behandeling is meer geschiedkundig. Na den tekst kortelijk toegelicht te heben, handelt hij I. over de gronden, welke wij Nederlanders hebben, om op God ons vertrouwen te stellen, spreekt II. over de eigenschappen van dit vertrouwen, en wijst III. op de weldadige vruchten van hetzelve. Onder I. wordt de Spaansche dwingelandij hier te lande vermeld, doch min naauwkeurig gezegd, dat onze voorvaderen tachtig jaren onder het ijzeren juk van Spanjes overheersching waren. Voorts zouden wij liever hebben, dat namen, als de potter en tielemans, de celles en de stassart, niet op den predikstoel genoemd werden. Ook is het alleen van beide eerstgenoemden waar, dat zij wettig uit hun land

{==10==} {>>pagina-aanduiding<<}
gebannene oproerpredikers en zamenzweerders zijn. En of zij vroeger reeds den dood verdiend hadden - hierover past het den Christenleeraar niet, op den kansel zoo beslissende uitspraak te doen. - Voor het overige bevat de Leerrede veel goeds, en zal, des twijfelen wij niet, met belangstelling gehoord zijn. Moge de lezing nu verder ook, onder Gods zegen, strekken, om vertrouwen te bevorderen, dat met inspanning van alle krachten gepaard gaat! Dan toch hebben wij grond, om te hopen, dat de kinderen van Nederland, gelijk canne het uitdrukt, magtig zullen worden, omdat zij alzoo op den Heer, hunner Vaderen God, gesteund hebben.


Oproeping tot den Strijd. In eene Leerrede over Deut. XX:1-4. Door A.R. Rutgers, Predikant bij de Hervormde Gemeente, te Lent, over Nijmegen. Te Amsterdam, bij G.J.A. Beijerinck. 1830. In gr. 8vo. 26 Bl. f : - 40.

Bij de menigvuldigheid van stukken, ter gelegenheid van den tegenwoordigen toestand des Lands verschijnende, kan men moeijelijk bij allen, inzonderheid op eens, en lang, stilstaan. Dit stukje van den Heer rutgers, zoo gansch en al gelegenheidsstuk, en bij al de haast, ter vervaardiging vereischt, zoo gelukkig in de keuze van den tekst, zoo wèl beredeneerd en goed gesteld, mag echter niet blijven liggen. Het werd voorgedragen bij de afkondiging van des Konings oproeping ten strijde, en betoogt, I. dat de oorlog in sommige gevallen geoorloofd is, II. dat God den uitslag van den oorlog regelt, III. dat Hij den oorlog ten voordeele van de goede zaak doet uitvallen. Eene nette uitvoering prijst het preekje te meer aan.






Feestrede op het derde Eeuwgetijde der Overlevering der Augsburgsche Geloofsbelijdenis, plegtig gevierd door de Evangelisch - Luthersche Gemeente in 's Gravenhage,

{==11==} {>>pagina-aanduiding<<}
27 Junij 1830. Door J.C. Loman, Predikant bij bovengenoemde Gemeente. (Uitgegeven ten voordeele der Armen.) In 's Gravenhage, bij de Erven J. Thierry en C. Mensing en Zoon. 1830. In gr. 8vo. VIII en 32 bl. f: 40.

Bij gelegenheid van het op den titel gemelde Feest viel aan den Eerw. loman de leiding te beurt der Godsdienstoefening, welke bijzonder aan eene buitengewone en luisterrijke, met het gewigt van den gedenkdag overeenstemmende, feestviering toegewijd was. Naar aanleiding van den tekst, 1 Kor. III:11, die hier slechts motto is, hetgeen door de bijzondere gelegenheid, bij welke de Redenaar dezelve bezigt, genoegzaam verontschuldigd wordt, toont hij aan: ‘waarom de gebeurtenis, aan welker gedachtenis het Feest is toegewijd, en die vóór driehonderd jaren zulk een' geweldigen indruk achterliet en behield, nog zoo openlijk, nog zoo dankbaar wordt herdacht. En hebben wij grond voor zulk eene herdenking, met welke gewaarwordingen, met welke voornemens behooren wij dan dit Feest te vieren?’ In het eerste deel wordt de gebeurtenis, tot welker herinnering het Feest bestemd is, verhaald, en voorgesteld als rijk in gewigtige en heilzame gevolgen. Vervolgens wekt de Redenaar, in de voorstelling der gewaarwordingen en voornemens, met welke het Feest behoort gevierd te worden, op tot dank aan God, vertrouwen en moed voor de toekomst, tot den toeleg om te staan naar vordering in Godsdienstige verlichting en Christelijke deugd. Mogt ook des Schrijvers Redevoering, als kerkelijke Leerrede beschouwd, nog wel het een en ander te wenschen overlaten, als tusschenspraak, ter afwisseling van hetgeen Toon- en Zangkunst moesten leveren, is dezelve doelmatig; terwijl ook de door den Schrijver voor het Feest vervaardigde Gezangen, hier op derzelver plaats, van tijd tot tijd tusschen de verschillende deelen der rede ingevoegd, doen blijken, met hoe veel gemak hij, hetgeen zijn onderwerp vereischt, in gebonden stijl voorstelt.






{==12==} {>>pagina-aanduiding<<}

M.J. Ghelius: het Decoctum Zittmanni, en deszelfs aanwending bij de verouderde Venusziekte en andere ongesteldheden, in vergelijking gebragt met de voornaamste geneeswijzen, tegen deze ziekten aanbevolen. Uit het Hoogduitsch vertaald door A. van Erpecum, Heelmeester, enz. enz. te Amsterdam. Te Amsterdam, bij S. de Grebber. 1829. In gr. 8vo. VIII en 72 bl. f 1 - :

Hoe vele veranderingen de behandeling der Venusziekte in vroegere en latere dagen ondergaan hebbe, is ieder deskundige bekend. Daar derzelver genezing, naar gelange zij verouderd en door herhaalde kwikkuren verergerd is, te moeijelijker wordt, zoo heeft het niet ontbroken aan proefnemingen, om langs een' anderen weg te slagen. Vielen dezelve gelukkig uit, dan werd het nieuwe middel gewoonlijk, als een onfeilbaar arcanum, hoog opgevijzeld, en de breede lijst der antisyphilitica met hetzelve vergroot. Onder deze arcana behoort ook het decoctum zittmanni, waarover dit stukje handelt. Het is overgenomen uit de Heidelberger Klinische Annalen, en vertaald door den volijverigen Amsterdamschen Heelmeester van erpecum, die, begrijpende, dat gezegd decoctum onder velen zijner kunstgenooten niet naar deszelfs waarde gekend was, besloot, de kennis daarvan door zijne vertaling meer algemeen te maken. Hij besloot daartoe te eerder, dewijl het vertaalde stukje, ingevolge eener proefondervindelijke kennis, ook eene vergelijkende beschouwing van de voornaamste methoden bevat, die tegen dezelfde kwalen kunnen worden aangewend. Deze laatsten zijn: de Rob antisyphilitique van laffecteur, de drank van vigaroux, het Pollinsche afkooksel, de drank van Sarsaparille volgens sainte marie, de insmeringen met kwik met de hongerkuur verbonden, en de groote kwikkuur volgens weinhold. Men verdeelt ze in twee klassen, naar dat men de

{==13==} {>>pagina-aanduiding<<}
kwik al of niet als hoofdmiddel beschouwen moet. Tot de laatsten rekent men den Rob van laffecteur, welke het eerst, met de daarbij noodige dieet, beschreven wordt. Deze heeft vele gunstige getuigenissen voor zich, waarbij zich ook de Heer ghelius voegt; tevens echter aanmerkende, dat de hooge prijs van denzelven deze behandeling altijd zeer bezwaarlijk zal maken.
Met den Rob heeft, in wijze van aanwending, de drank van vigaroux eenige overeenkomst, hoewel dezelve, volgens den Schrijver, met minder gunstig gevolg was toegediend. Hetzelfde verzekert hij ook van het Pollinsche afkooksel. Het gebruik van den geconcentreerden drank van Sarsaparille, waarin de behandeling van sainte marie bestaat, is niet voor alle magen of beurzen geschikt. De insmeringen met kwik (smeerkuur) verdedigt de Schrijver tegen de meerendeels ongegronde tegenwerpingen van neumann, en hij bevestigt derzelver nut door een paar waarnemingen van volkomene herstelling van zeer verouderde, hardnekkige toevallen van syphilis, welke doodelijk schenen te zullen worden, en aan alle dusverre aangewende middelen aanhondend weêrstand geboden hadden. Weinhold's kwikkuur met Calomel, in groote giften, voldeed den Schrijver minder, om hare werking of op de speekselklieren, of op de maag en het darmkanaal. Het Zittmansche decoctum, voor het eerst in de eerste helft der vorige eeuw aangewend, geraakte daarna bijna in vergetelheid, tot dat de Heer ghelius op de heilzame uitwerking van hetzelve anderen wederom opmerkzaam gemaakt heeft, na deszelfs goede gevolgen in de Militaire Hospitalen van het Groothertogdom Baden te hebben waargenomen. De bereiding van dit afkooksel, of liever van het decoctum forte en tenue, beide zeer zamengesteld, als bevattende het eerste Sarsaparille, Alum. saccharat., Merc. dulc., Cinnab. antimon., fol. Senn., Rad. liquir., sem. Anisi en Foenic., het tweede het residuum van hetzelve, met bijvoeging van
Sarsapar., C. Citr., Cinnam., Cardamom., R. liquir., benevens het gevorderd regime, worden opgegeven, deszelfs uitwerksel

{==14==} {>>pagina-aanduiding<<}
en de gevallen, in welke het heilzaam bevonden is, aangeduid, deszelfs krachten scheikundig en praktisch uitgevorscht, de plaats, die het onder de antivenerische geneesmiddelen inneemt, aangewezen, en eindelijk deszelfs voordeelen met die van de overige geneesmethoden vergeleken. De Schrijver noemt de navolgende: de algemeene nuttigheid; de gelukkige aanwending, zelfs zonder het voorafgaand gebruik van kwik; de voordeelige en spoedige uitwerking tegen kwikziekte; den minder nadeeligen invloed op het gestel; de veilige herhaling of langdurige voortzetting der kuur; derzelver eenvoudigheid, gemakkelijkheid, zekerheid, onkostbaarheid; derzelver nut ook bij ziekten, die niet van syphilitischen aard zijn. Tot staving van dat alles, deelt de Schrijver nog een zevental der belangrijkste waarnemingen uit zijne praktijk mede, die ongetwijfeld veel moeten toebrengen, om het goed getuigenis, aangaande het groot vermogen van dezen drank op gevallen van zeer ingewortelde Venusziekte, te ondersteunen.
Naardien bij en onder de toediening van het afkooksel eene strenge dieet bevolen wordt, is het zeker, dat veel van de goede uitwerkselen op rekening daarvan gesteld moeten worden.
Als men daarbij in 't oog houdt, dat hetzelve een krachtig ontlastmiddel is, dat het vaak ruim zweet verwekt, dan kan het niet bevreemden, dat er zoo groote invloed op woekerende zweren, huiduitslagen, beengebreken enz. van gezien wordt. Dat het evenwel den lijder niet zou aantasten, dat het deszelfs gestel niet zou verzwakken, daarvan moeten wij het tegendeel, door ondervinding geleerd, staande houden; even min kunnen wij toegeven, dat er bijna geene tegenaanwijzingen tegen bestaan, zoo zeldzaam wederinstortingen van zouden te vreezen zijn.
Het decoctum zittmanni is en blijft altijd een proefmiddel, dat, zonder groote voorzigtigheid gebezigd zijnde, groot kwaad kan stichten, en men kan op dit, gelijk op alle middelen van die soort, het gezegde van

{==15==} {>>pagina-aanduiding<<}
onzen boerhaave toepassen: abstine si methodum nescis.








Over het schrijven van de Geschiedenis der Nederlanden. Door Mr. Hugo Beijerman. 's Gravenhage, ter Landsdrukkerij. 1830. In gr. 8vo. VIII en 52 bl. f : - 60.


Proeve over de zamenstelling eener algemeene Nederlandsche Geschiedenis, naar aanleiding van 's Konings besluit van 23 Dec. 1826. Door Mr. G. groen van Prinsterer. 's Gravenhage. 1830. In gr. 8vo. X en 176 bl. f 1-40.


Bijdragen tot de bewerking van de Geschiedenis der Nederlanden. Door H.J. Roijaards, Dr. en Hoogleeraar der Godgeleerdheid te Utrecht. 's Gravenhage. 1830. In gr. 8vo. XIV en 137 bl. f 1-20.

Vier jaren zijn er nog niet verloopen, sedert de welwillendste aller Koningen, tot aankweeking van vaderlandsliefde, bevordering van burgerdeugd en instandhouding van het nationale karakter, middelen beraamde, om eene op echte bescheiden gegronde Geschiedenis der Nederlanden, tot alle de gewesten van dit Rijk betrekkelijk, te bekomen, en daartoe zoo wel hulp als belooningen aanbood. In die gelukkige, vreedzame tijden bleef 's Konings roepstem ook niet zonder gevolg. Een veertigtal Verhandelingen, onder welke zich echter slechts vijf, volgens het oordeel der Commissie, als boven de anderen uitstekende deden kennen, toonde, hoe velen in deze Geschiedenis belang stellen. Doch alle deze vijf stukken zijn uit de Noordelijke Gewesten. In de Zuidelijke schijnt of geene opgewektheid, of geene behoorlijke bekwaamheid tot het vervaardigen eener zoodanige schets te hebben bestaan. Nogtans zijn alle vier de Verhandelingen, die wij hebben mogen zien, (de vijfde van den kundigen

{==16==} {>>pagina-aanduiding<<}
Substitut-Archivarius de jonge is nog niet gedrukt) in de blijkbare onderstelling eener blijvende vereeniging der Nederlanden in één Rijk ontworpen. En wie kon zich toen iets anders voorstellen? Bewees niet reeds dit Koninklijk besluit, waarin het nietige Namen en het geestelijke Domein Luik zoo min werden uitgesloten als het grootsche Holland, welks Graven zich reeds in de dertiende Eeuw met Koningen gelijkstelden, en welks burgers daarna twee fiere Koningrijken te gelijk durfden tarten, - bewees dit besluit niet reeds genoegzaam de gelijke zorge des Konings voor alle zijne onderdanen, ook in hetgeen den volksroem en de herinneringen betreft? En in hoe vele andere opzigten is dit niet getoond! Zoo men aan eenzijdigheid denken mogt, zou dezelve gewis meer ten voordeele van België, dan van de oude Republiek zijn aan den dag gelegd.
Doch wat spreken wij van hetgeen geweest is! De tijd, waarin dit besluit werd genomen, en welks voortduring alle de Schrijvers vooronderstellen, ligt reeds zoo goed als eene halve Eeuw achter ons. Drie maanden waren genoegzaam, om die verandering te bewerken, om ons als uit een' zoeten droom te doen ontwaken. Wij zien het volk, dat wij als broeders achtten, omdat het de geliefde aangenomene kinderen onzes besten Konings waren; het volk, waarin wij vermaak schepten, de naneven van hen te zien, die eens met onze Vaderen tegen Spanje gestreden hadden, - dit volk zien wij op eens, als door een' tooverslag, in eene horde verraders, roovers, brandstichters en moordenaars veranderd, welke, vervuld met dolzinnigen haat tegen alwat Hollandsch is, ja tegen de taal en zeden hunner Vaderen, Fransche galeiboeven en landloopers inroept, om hunne welgestelde burgers uit te zuigen; in eene horde, die, volgens het razendste van alle hunne razende dagbladen, thans eenen zelfmoord begaat, door, als wilde dieren, op zijne eigene fabrijken en meesterstukken van nijverheid aan te vallen. Het is een éénig verschijnsel in de Wereldgeschiedenis: eene eensklaps tot volslagene krankzinnigheid vervallene Natie,

{==17==} {>>pagina-aanduiding<<}
die in een paar maanden meer eigene welvaart vernielt, dan zij in eene halve Eeuw zal kunnen herwinnen. Zoo iets kon niemand vooruitzien, hoe donker hem ook de gevolgen der zoogenaamde Unie mogten voorkomen. Te minder konden dit de bekroonde Schrijvers der schetsen van de Algemeene Geschiedenis der Nederlanden, daar hunne opstellen nog in dat jaar (1827) geschreven werden, toen, vóór het Concordaat, eene ten minste schijnbaar volkomene verstandhouding tusschen 's Konings bestuur en dit gedeelte zijner onderdanen bestond; toen de zich noemende liberale partij Hem ten hemel toe verhief, en de Geestelijkheid ten minste zweeg. Toen was het althans geoorloofd, eene ineensmelting van de beide deelen des Rijks te hopen; en uit dit oogpunt moet men dan ook deze geschriften beschouwen. Nergens komt het gezegde van Mevr. de stael meer te pas, dan hier: Il faut juger les écrits d'après leur date. Wij zeggen dit slechts, omdat sommigen onzer Lezeren het misschien zeer ontijdig mogten keuren, over bekroonde geschriften te handelen, die de innige vereeniging aller Nederlanden onderstellen, en dus omtrent de Geschiedenis van dat geheel regelen opgeven.
De Verhandeling van den Veteraan onzer Letterkunde, scheltema, hebben wij vroeger beoordeeld. Hij is de éénige der vier geweest, die de Geschiedenis van België geheel van die der Republiek heeft willen afzonderen, als had hij een voorgevoel gehad van de op handen zijnde afscheiding. De drie overige Verhandelingen, van welke wij thans verslag moeten geven, zijn alle voortreffelijk, doch onderscheiden zich, onzes inziens, elk door bijzondere verdiensten. Beijerman is vol oorspronkelijke denkbeelden; zijn geschrift (het kortste van allen) toont een' man vol geest en scherpzinnigheid; hij is niet ontbloot van de echte luim en dien onderhoudenden stijl, welke ons in hem, zoo hij zelf handen aan 't werk sloeg, een' populairen Geschiedschrijver zou doen vinden: maar hij is tevens onvolledig in de uiteenzetting van zijn plan, vooral ten aanzien van de

{==18==} {>>pagina-aanduiding<<}
manier, om de oude Geschiedenis der onderscheidene Gewesten te behandelen. Groen munt uit door eenen klassischen stijl, en door de wijze, waarop hij de oude Geschiedenis wenscht behandeld te zien. Roijaards is uitstekend door de volledigheid en naauwkeurigheid van zijn plan; misschien is hij dit wel te veel; hij versnippert de Geschiedenis te zeer in Rubrieken: doch hij is de éénige der drie, welke zich ten stelligste tegen de gezamenlijke behandeling van Noord- en Zuid-Nederland na 1579 verklaart, als strijdig met de historische waarheid, met eene pragmatische behandeling, en met het belang der beide gedeelten; hij is de éénige, die een voorgevoel heeft gehad van de scheiding (bl. 53). Groen en beijerman schijnen daarvan hoegenaamd geen denkbeeld te hebben gekoesterd.
Allen eischen zij veel, zeer veel van den Historieschrijver, vooral roijaards, maar die ook geene aanspraak maakt op eenen post, welke dat Ideaal ten minste eenigzins zou moeten verwezenlijken; ook gevoelt hij zoo zeer de onwaarschijnlijkheid, dat één persoon aan alle zijne eischen zal kunnen voldoen, dat hij voorslaat, om aan te stellen (behalve den Archivarius des Rijks) eenen Jaarboekschrijver voor de nieuwste Geschiedenis, eenen Geschiedschrijver des Rijks, (welke post misschien nog wel in verscheidene, voor de oude en nieuwe Geschiedenis, voor de Zuidelijke en Noordelijke Gewesten, zou kunnen worden gesmaldeeld) eenen Letterkundigen en Kerkelijken Geschiedschrijver, en gewestelijke of stedelijke Archivarii, of Geschiedschrijvers, die te zamen eene jaarlijksche bijeenkomst zouden moeten houden. Beijerman heeft daaromtrent een ander ontwerp. Hij wil eenen Jaarboekschrijver aanstellen, doch den prijs voor de eigenlijke Geschiedenis, de jaarwedde van den waren Historieschrijver, laten oploopen, en als belooning geven aan hem, die na 12 of 15 jaren de beste geheel uitgewerkte Geschiedenis der Nederlanden zal hebben geleverd, op de wijze gelijk de tienjarige prijzen onder napoleon. De Jaarboek-
{==19==} {>>pagina-aanduiding<<}
schrijver (hij, die het beste plan heeft ingezonden, en daarvoor met den titel van Geschiedschrijver is vereerd) mag mededingen. Doch hoe, zoo hij nu den prijs niet ontvangt? Zal hij dan den naam, een ander de daad hebben? Zal hij met den tegenwoordigen Koning van Saksen gelijkstaan,
dien men ook uit barmhartigheid den titel van Koning gelaten, doch een' ander' tot zijnen, zoo 't heet, Mederegent heeft aangesteld, hoewel deze alle magt uitsluitend bezit? Welk eene houding zou dan die Geschiedschrijver in naam tegenover den waren Geschiedschrijver hebben, die echter dezen naam niet zou dragen? Doch hoe kan één man (zelfs de Jaarboeken niet medegerekend) het geheele werk doen? De Heer beijerman antwoordt: hij bepale zich tot de hoofdzaken, die, in elk Gewest, voor de gansche Nederlandsche Natie van belang zijn; hij mag vooral bij de latere, onbelangrijke Geschiedenis van België kort zijn, en zijn gansche arbeid kan in 7 of 8 gewone boekdeelen in 8vo. worden vervat. - De Heer groen schijnt ook minder zwarigheden te vinden in het bewerken van den ganschen arbeid door éénen man; hij stelt dit zelfs als vereischte (bl. 168, 169); maar hij wil, dat men den Geschiedschrijver, door raadgevingen, door inlichtingen, door de uitgave van nog ongekende bronnen, door bijstaan van Archiven, te hulp kome. Nogtans eischt ook hij zoo veel van den Geschiedschrijver, (hij zegt zelf, dat men een' meer dan duizendjarigen leeftijd noodig zou hebben, om de bronnen te lezen) dat het ons hoogst bezwaarlijk zou voorkomen, iemand te vinden, die zulk een Ideaal kon bereiken, en wij dus den raad der Commissie, om geenen Geschiedschrijver aan te stellen, zeer verstandig vinden, zelfs al maakten de omstandigheden de zaak thans niet volstrekt ondoenlijk.
Wij zullen nu de beide schetsen der Geschiedenis van de Heeren groen en roijaards met elkander vergelijken. - De Heer beijerman heeft het overtollig geacht er eene te geven, waardoor zijn opstel aanmerkelijk korter geworden is, dan dat van een der beide andere Schrij-
{==20==} {>>pagina-aanduiding<<}
vers. Na uitstekend te hebben aangetoond, dat het werk eene Geschiedenis moet zijn, (waarbij men dan de talrijke hulpmiddelen opgeeft, daartoe vereischt, en de vele bronnen, waaruit geput moet worden) eene algemeene Geschiedenis der Nederlanden, (de Geschiedenis van het Volk, hetwelk de Schrijver als ééne Natie beschouwt, [te Namen en Luik dezelfde, als in Vriesland en Holland?] en eene Geschiedenis voor het Volk, niet stroef, afgetrokken en dor geleerd, maar onderhoudend en populair) gaat de Heer groen over tot de verdeeling in Tijdperken. I. Oude Geschiedenis tot 1579. Dit laatste tijdstip komt ons, als rustpunt tusschen de oude en nieuwe Geschiedenis, minder gelukkig voor. Beter waren daartoe, volgens wagenaar, de afstand van karel V aan filips II geweest, wanneer, met eene nieuwe Regering, ook eene nieuwe staatkunde en nieuwe partijen ontstaan, dan een verbond, te midden van het barnen eens oorlogs, te midden van de krachtigste werking der wederzijdsche Hoofden (filips, oranje, parma, aerschot) gesloten, en waaraan zich, hetgeen men te veel uit het oog verliest, ook Braband en Vlaanderen wel vijf jaren lang hebben gehouden. De overgave van Antwerpen in 1585 zou ons dan nog beter als tijdverdeeling
voorkomen; want toen verloor de nieuwe Staat het Zuiden geheel, en werd, uit nood en weigering aller Vorsten om de Regering te aanvaarden, eene Republiek. Doch gaan wij verder.
Het eerste Tijdperk, door den Schrijver vastgesteld, loopt tot op het ontstaan der erfelijke leenen, en wordt weder in twee Afdeelingen gesplitst, vóór en na de Volksverhuizing in de vijfde Eeuw. Omtrent de eerste Afdeeling is de Schrijver kort; meer verlangt hij voor de tweede. - Uitgebreid is zijn tweede Tijdperk, tot op het Huis van Bourgondië. Hier is hij met reden verlegen, daar de Geschiedenis geene eenheid aanbiedt. Zal men gewest voor gewest afzonderlijk behandelen? Dit geest, door de veelvuldige onderlinge betrekkingen, tot eindelooze en vermoeijende herhalingen

{==21==} {>>pagina-aanduiding<<}
aanleiding. Zal men alles tot één verhaal brengen? Dit zal verwarring veroorzaken. Schrander is het middel, door onzen Schrijver uitgedacht tot vermijding van beide die klippen. Het is, de Geschiedenis der Gewesten in onderscheidene groepen te behandelen, zoo als van 1) Braband met Limburg, Antwerpen, Mechelen en Luik; 2) Vlaanderen, Artois en Henegouwen (tot 1299); 3) Holland, Zeeland, Vriesland en Henegouwen (na 1299); 4) Utrecht met de onderhoorige Gewesten, Overijssel, Drenthe en Groningerland; 5) Gelderland met Zutphen; 6) Luxemburg en Namen. Nog altijd, echter, blijft bij ons de bedenking heerschen, hoe ook bij deze waarlijk zeer natuurlijke groepering de herhaling b.v. der veelvuldige oorlogen tusschen Vlaanderen en Holland, tusschen Holland en Utrecht kan worden vermeden. De zaak blijft altijd moeijelijk, en eenheid in dien Chaos te brengen eene taak, die ons naauwelijks uitvoerbaar schijnt.
Deze zwarigheden verdwijnen grootelijks, wanneer wij de Nederlanden onder de Bourgondische Regering beschouwen. Hier is dadelijk eenheid. De Schrijver wil twee rustpunten nemen, den dood van maria van Bourgondië, en den afstand van karel V. Wij zeiden reeds, dat dit laatste ons geschikt voorkwam, om de geheele oude Geschiedenis te besluiten. Het eerste tijdstip zou, naar ons inzien, gelukkiger kunnen vervangen worden door den dood van karel den stouten. Nu toch wordt de binnenlandsche rust door burgertwisten vervangen, die bijkans onafgebroken tot het vertrek van maximiliaan, vijftien jaren lang, voortduren. Het is de woeling der lang weêrhoudene, nu uit den band gesprongene partijschappen en demokratische beginselen. - Onder filips den goeden en karel den stouten, daarentegen, heerschte, over 't algemeen, rust binnenslands.
Voor de nieuwe Geschiedenis (II) wil onze Schrijver België en de Republiek afzonderlijk hebben behandeld, doch slechts tijdvak voor tijdvak. Hij smaldeelt namelijk

{==22==} {>>pagina-aanduiding<<}
die Geschiedenis, na eene fraaije inleiding, in drie Tijdperken. Het eerste, den Spaanschen Oorlog, splitst hij weder in drie Afdeelingen; vóór, gedurende en na het Bestand. (Hoe zal hij echter in de eerste buiten de Geschiedenis van Zuid-Nederland blijven?) Het tweede Tijdperk loopt tot den Utrechtschen Vrede, en omvat de hevige Oorlogen met Engeland en Frankrijk. Dit is een zeer gelukkig gekozen tijdperk; het splitst zich weder natuurlijk in twee Afdeelingen: 1. de twisten met willem II en daardoor gevolgde Stadhouderlooze Regering; 2. de Stadhouderlijke Regering van willem III, die hij in Hollands grootste gevaar op zich nam, en de nog geheel in zijnen geest gevoerde Successie-oorlog, die Hollands oorlogsroem ten top voerde. Het derde Tijdperk bevat eerst de vreedzame tijden der achttiende Eeuw in twee Afdeelingen, vóór en na den Vrede te Aken, en dan ten derde de revolutionaire tijden van 1781 tot 1815. Aan het slot van elke dier Afdeelingen, die ook zeer goed voor België passen, worden dan kortelijk de lotgevallen ook van dat land vermeld, doorgaans (zie bl. 132) tooneel, slagtoffer en prijs der worsteling van Europa.
Wij gaan thans tot de opgave der verdeeling van de Verhandeling van Prof. roijaards over. Ook zijne eischen aan den Geschiedschrijver zijn niet gering. Hij wil, dat dezelve uit de echte bronnen geput, kritisch en pragmatisch, dat zij die van het Volk zij. Men verbinde plaatsbeschrijving en de geheele Geschiedenis van het overig Europa daarmede. Men verplaatse zich telkens in den geest van ieder Tijdperk, en beschouwe de gebeurtenissen uit dat oogpunt. Veel komt er aan op de keuze van Tijdperken. De verdeeling bij Eeuwen, bij den dood van groote mannen, bij vredesverdragen enz. is ongeschikt. Men moet die plaatsen, waar het Volk eene wezenlijke verandering ondergaat. Doch zulke wezenlijke veranderingen laten zich (enkele groote gebeurtenissen, b.v. de Hervorming, uitgezonderd) niet bij vaste jaargetallen bepalen; zij zijn het werk van den tijd. Europa onderging b.v. de grootste verandering

{==23==} {>>pagina-aanduiding<<}
door de ontdekking van Amerika (1492), vooral door de vermindering der geldswaarde; maar daarom gaf de ontdekking van Amerika niet dadelijk aanleiding tot die verandering: eerst met de ontdekking der mijnen van Potosi in 1545, en der Mexicaansche mijnwerken van Guanaxuato in 1556, begon die vermindering, door het verhoogen aller prijzen, zeer merkbaar te worden. En nogtans was het eerst in het midden der zeventiende Eeuw, dat de prijzen eenigzins tot staan kwamen, en het geld eenen vasten standaard verkreeg, viermalen hooger dan vóór de ontdekking. Van wanneer zal men dus ook de erfelijkheid der groote leenen, van wanneer den invloed van den burgerstand, die zoo gewigtige tijdstippen in de Geschiedenis van het hedendaagsche Europa, dagteekenen? - Hoe weinig tijdperken kan men daarenboven stellen, die voor alle de Nederlanden van belang zijn geweest! Wij kennen er bijkans geene, dan de vereeniging derzelven onder karel V, en de verscheidene kort op elkander gevolgde gebeurtenissen onder filips II. Waarom zou men geene vredesverdragen als tijdperken aannemen? De overgang uit eenen oorlogs- tot eenen vredestaat is doorgaans eene gewigtige verandering: men denke aan den Utrechtschen, aan den Parijschen Vrede. Wat schiet er dus, wanneer men dit alles wegneemt, voor den Geschiedschrijver over? De Hoogleeraar schijnt met de zaak verlegen geweest te zijn: want hij zelf komt meermalen op de door hem afgekeurde verdeeling bij Eeuwen terug, (van 500-900, 900-1200, in welke jaren toch niets bijzonders is voorgevallen) en wij kunnen niet zien, dat zijne overige tijdperken zich zoo bijzonder van de gewone, in eene scherpe afscheiding
naar gewigtige veranderingen, onderscheiden. Het eerste Tijdperk loopt van de vroegste tijden tot op de vestiging der Germaansche Volken in Europa na de Volksverhuizing (tot 500.) Het tweede, tot op de inlijving in het Duitsche Rijk. (Dit geschiedde meermalen, doch voor het laatst niet in 900, maar in 925.) Het derde Tijdperk bevat de Geschiedenis van daar tot op de eerste

{==24==} {>>pagina-aanduiding<<}
ontwaking des Volks, in 1200. Ook dit is niet naauwkeurig. Deze ontwaking dagteekende zich in Holland later (eigenlijk eerst onder willem II), in Vlaanderen en Braband veel vroeger. (Vilvoorden had reeds in 1192 eene keur, welke destijds de maatstaf der volksvrijheid waren.) Het opschrift des vierden Tijdperks begrijpen wij niet. Naauwe vereeniging tot op de scheuring der Nederlanden. Van die naauwe vereeniging was althans in 1200, en bijkans eene Eeuw daarna, noch zweem noch schaduw. Daarentegen is met de vereeniging van Holland en Henegouwen in 1300 juist een belangrijk tijdstip, doordien het bevrijde Volk nu zelf (tegen Frankrijk in Vlaanderen, tegen Vlaanderen in Holland, tegen de Edelen in Braband) voor zijne regten begint te strijden. De vereeniging werd eigenlijk slechts merkbaar in 1430, door de Bourgondische Heerschappij; en dit moest nooodzakelijk een hoofdtijdperk zijn.
Het tweede deel, of de nieuwe Geschiedenis, begint met 1555, hetgeen wij zeer goedkeuren, door het grondverschil in den geest des bestuurs van karel V en filips II. Deze Geschiedenis nu splitst de Schrijver vooreerst in de Geschiedenis van Noord- en Zuid-Nederland, en die van het eerste weder in den Spaanschen Oorlog tot den Munsterschen Vrede in 1648, als opkomst en vestiging der Republiek, strijd voor godsdienstige en burgerlijke vrijheid; en 2. het genot en de handhaving der verkregene vrijheid en bloei der Republiek tot op 1750. Dit laatste tijdstip is, onzes inziens, weder zeer willekeurig gekozen. Bloeide de Republiek b.v. meer in 1730 dan in 1778, toen zoo niet haar handel, althans haar geldelijke rijkdom zekerlijk het toppunt bereikt had, en de 2½ schuldbrieven op 110 pC. stonden? Of was vóór willem IV het verval des handels niet zeer merkbaar, zoodat men op krachtdadige maatregelen tot herstel dacht? Het derde Tijdperk voert tot opschrift: Val der Republiek. Democratische en vrijheidsgeest. Omwentelingen van 1748-1814. Het komt ons

{==25==} {>>pagina-aanduiding<<}
voor, dat dit Tijdperk met 1780 of 1778 moest beginnen. Immers, wanneer men de kortstondige woelingen van 1748 en 1749 uitzondert, bleef tot die jaren alles in Nederland tevreden en rustig; en wie kan de inhuldiging van willem V in 1766, te midden der algemeene geestdrift, in het tijdperk dier Omwentelingen stellen?
Bij de staatkundige Geschiedenis verlangt de steller dezer schets nog afzonderlijke Rubrieken voor de Geschiedenis van den Regeringsvorm, Wetgeving, Diplomatie, Geldwezen, Plaatsbeschrijving, Land- en Zeemagt, Krijgsbedrijven ter Zee en Geschiedenis der Koloniën, Geschiedenis van Handel en Scheepvaart, Handelmaatschappijen voor de Koloniën, Fabrijken en Geldmiddelen, Visscherij en Landbouw, Geschiedenis van het Huis van Oranje ook buiten het Vaderland. Naar ons begrip mogen sommige dier Rubrieken afzonderlijk staan; andere, zoo als Geschiedenis van den Regeringsvorm, der Zee en Landmagt en Krijgsbedrijven, zijn onafscheidelijk met de staatkundige Geschiedenis verbonden. Daarenboven worden aan de Geschiedenis van de Godsdienst en der Letteren en beschaving nog bijzondere Afdeelingen toegewijd.
Het tweede Boek bevat de nieuwe Geschiedenis der Zuid-Nederlandsche Gewesten. Hierover is de Schrijver zeer kort. De nieuwste Geschiedenis, sedert 1814, of het Koningrijk der Nederlanden, wil hij aan het Nageslacht overlaten, en daartoe nu slechts Jaarboeken verzamelen, op den boven vermelden voet. - Eenige kleinigheden, door ons aangeteekend, zoo als (op bl. 81) dat Nederland reeds vóór 1200 deel aan het Hanzeverbond zou gehad hebben, hetwelk anderhalve Eeuw later eerst ontstond, en dat Engeland (zoo als bl. 97 gezegd wordt) eene algemeene Monarchij zou hebben zoeken te vestigen, zijn gewis slechts bij vergissing aan den kundigen Schrijver ontsnapt, en voorlang door hemzelven opgemerkt.
Ziedaar hetgeen wij van deze onderscheidene Verhandelingen meenden te moeten zeggen. Zekerlijk hebben zij reeds eene beoordeeling door veel bevoegder Regters ondergaan, dan wij zijn. Ook dezen hebben niets omtrent hare betrekkelijke waarde beslist. Alle hebben veel, zeer veel goeds, en wij mogen ons Land geluk wenschen met het bezit van zulke Historiekenners, waarvan de een de Geschiedenis des Vaderlands thans te Deventer op de Doorluchtige School onderwijst, de ander zijne talenten in de hoogere kringen

{==26==} {>>pagina-aanduiding<<}
der Diplomatie zal kunnen ten toon spreiden, en de derde, als Hoogleeraar der Kerkelijke Geschiedenis, ook veel nut kan doen door ontdekkingen voor die van ons Vaderland in 't bijzonder, waartoe het door hem met den Leydschen Hoogleeraar kist aangelegde Archief zulk eene schoone gelegenheid biedt. - De aangebodene plannen zullen thans wel geheel vervallen, na de scheiding der beide deelen des Rijks, en nu de ondervinding ons geleerd heeft, dat de Walen zoo wel, als de Brabanders en Vlamingen, van het Oud-Nederlandsche karakter geheel verbasterd, en met het Fransche Revolutie-gif doortrokken zijn. Met dat alles blijven deze stukken nog altijd gedenkteekenen van de vlijt en de kunde der Schrijvers, van het hooge Ideaal, hetwelk men zich thans in Nederland van een' Geschiedschrijver vormt, en van zuiveren, levendigen of zelfs klassischen stijl.






Séparation de la Hollande et de la Belgique. 22 Oct. 1830. Par M. Le comte G.K. van Hogendorp. Amsterdam, chez Diederichs Frères. 1830. 8vo. f : - 75.


De Schutterijen. 18 Oct. 1830. In gr. 8vo. f : 15 c.  } Door Gijsbert Karel, grave van Hogendorp. 's Hage, bij A. Kloots.


Het Krediet. 29 Oct. 1830. In gr. 8vo. f : - 15 c. } Door Gijsbert Karel, grave van Hogendorp. 's Hage, bij A. Kloots.


De Prins van Oranje. 29 Oct. 1830. In gr. 8vo. f : - 15 c. } Door Gijsbert Karel, grave van Hogendorp. 's Hage, bij A. Kloots.


De Vrede. 3 Nov. 1830. In gr. 8vo. f: - 60. } Door Gijsbert Karel, grave van Hogendorp. 's Hage, bij A. Kloots.


De Koning. 8 Nov. 1830. In gr. 8vo. f : - 30. } Door Gijsbert Karel, grave van Hogendorp. 's Hage, bij A. Kloots.


Wederlegging van het Stelsel van den Heere grave G.K. van Hogendorp, omtrent de Belgische aangelegenheden. Door Mr S.P. Lipman, Advokaat te Amsterdam. Te Amsterdam, bij A. Zweesaardt en J. Guykens. 1830. In gr. 8vo. f : - 60.


De Vrede. Door denzelfden. Te Amsterdam, bij dezelfden. 1830. Met eene Opdragt aan Z.M. den Koning. In gr. 8vo. f : - 75.


{==27==} {>>pagina-aanduiding<<}

Ziedaar eene reeks van belangrijke schriften en tegenschriften omtrent die aangelegenheden, welke thans ieders hoofd en hart bezig houden, zoo wel om het gewigt der zaak op zichzelve, als wegens de dierbare betrekkingen van velen, wier leven daarbij op het spel staat. De naam van den edelen Staatsman, die zich in 1813 aan het hoofd van den heiligen opstand tegen den Corsicaanschen tiran en zijne Fransche trawanten plaatste, is reeds eene aanbeveling ook voor het geringste, dat uit zijne pen vloeit. Elk dezer stukjes afzonderlijk te beoordeelen, achten wij echter te minder noodzakelijk, omdat zij alle slechts éénen geest ademen en te zamen een goed geheel uitmaken. De Graaf is bekend wegens zijne echt liberale begrippen omtrent den Koophandel, en de vrijheid, die deszelfs levensbeginsel uitmaakt. Hij heeft daarvoor in de Staten-Generaal sedert 1817 met mannenmoed gestreden, en is eindelijk slechts van de kampplaats getreden, toen hij zag, dat alle zijne pogingen nutteloos waren, en Belgiës invloed toch zegevierde. Van zulk eenen Man zou men eenen toon van verbittering en afkeer tegen België mogen verwachten, dien hetzelve in zoo ruime mate verdient. Doch niets minder dan dat! De Graaf somt de zoogenaamde grieven der Belgiërs in het lange en breede op (Separation, p. 8-41) volgens den tekst van het Adres der Stadsregering van Bergen in Henegouwen aan den Koning, verzeld van eenen vergoelijkenden Commentarius, voornamelijk om aan te toonen, dat vele, zoo niet de meeste dier grieven even zoo wel op Noord- als op Zuid-Nederland toepasselijk zijn. Doch, indien dit waar zij, indien de Hollanders even zoo wel als de Belgen reden hebben tot klagen over die punten, welke zoo breedsprakig
worden opgegeven, waarom klagen zij dan niet, of ten minste niet dan met bescheidenheid? Ligt hier niet het onderscheid in het Volkskarakter? En is het dus wel waar, hetgeen de Graaf beweert, dat de grieven zelve de oorzaak van het misnoegen en oproer der Belgen zijn, en dat NB. noch aan Jakobijnen en de Fransche Revolutie, noch aan Jezuiten, noch aan Intriganten, maar aan de hooge belastingen dat schandelijk oproer moet worden toegeschreven. Maar de Heer Graaf is zekerlijk nog niet zeer lang geleden in Brussel, misschien ook wel in Gent geweest, en heeft daar kunnen zien, dat ieder met ruimte zijn brood kon verdienen; dat de bloei van België, dit begunstigde troetelkind der Regering, alle denkbeeld te boven ging. Waarachtig! de werkzame

{==28==} {>>pagina-aanduiding<<}
klassen waren niet tot het uiterste gebragt (pousseés à bout); zij waren niet zonder brood; de belastingen, in België zoo onevenredig ligt bij Holland, waren niet ondragelijk, gelijk door den Heer van hogendorp op ééne bladzijde gevonden wordt. (Sépar. p. 30.) Wij durven het zeggen, dit is eene lastering tegen de liberaalste, en vooral omtrent Belgié hoog, hoog liberale Regering. Neen! het is juist het tegendeel. Brooddronkenheid, baldadigheid, gevoed door priesterlist, haat tegen Holland, zucht om de Franschen na te apen, en het verspreiden der schandelijkste leugentaal, ten gevolge eener teugellooze drukpers, het gevolg dier liberale beginselen, welke de Graaf zoo zeer voorstaat, - ziedaar de oorzaken der Brabandsche Omwenteling! Indien de Belgen in Augustus 1830 tot het uiterste gebragt waren en honger leden, dan stierven de getrouwe Hollanders, wier welvaart uit Leyden en Amsterdam naar Verviers, Gent en Antwerpen verhuisd was, gewis van gebrek. Maar, zoo zijn de gevolgen des stelsels! Het finantiestelsel, het Amortisatiesyndicaat, de accijnsen bevallen den Ed. Graaf niet; en daarom moest nu onder dezelven het Volk, ook in België, van gebrek vergaan! Doch deze misvatting is zoo in het oog loopend, dat wij daarover geen woord meer zullen verliezen.
Het plan des Graven is dan wel eene scheiding, (want anders kunnen zijne milde handelbeginselen, tegen welke België zich hardnekkig verzet, niet in werking komen) maar slechts gedeeltelijk. Op 3 October, toen Henegouwen, Namen en de beide Vlaanderen reeds afgevallen waren, dacht de Graaf nog aan de gemeenschap van het Departement van Oorlog, Marine, Buitenlandsche Zaken en de Nationale Schuld. Ook later hecht hij nog, in meer dan één zijner stukjes, aan het denkbeeld van gemeenschap der Koloniën, aan den bloei van Antwerpens handel door Hollandsche kapitalen, en de bescherming der Belgische koopvaardijschepen door de Hollandsche zeemagt. Waarlijk! wij Hollanders zouden wel dood goed zijn, om, na den moord onzer braven te Antwerpen, die verraders nog ten koste van Amsterdam en Rotterdam te beschermen! Maar dit is het niet alles. Eene gelijke Regering, onder hetzelfde Staatsopperhoofd, of althans onder hetzelfde Stamhuis; ziedaar het groote punt, waarop de Graaf terugkomt. Hij wil, dat de Prins van Oranje, liefst als Onderkoning, of, zoo dit niet gaan kan, als afzonderlijk Vorst, over België zal regeren. De

{==29==} {>>pagina-aanduiding<<}
stappen, daartoe door den Prins gedaan, zoekt de Schrijver, in het stukje: De Prins van Oranje, te regtvaardigen, ja als hoogst prijzenswaardig, als eene onwaardeerbare dienst, aan Holland, aan België, aan Europa betoond, hetwelk daardoor tegen een' algemeenen Oorlog gewaarborgd wordt, te doen voorkomen. Wij erkennen, dat wij die zaak uit een minder gunstig daglicht beschouwen. Niet alsof wij den Prins, zoo gestreng als sommigen, willen veroordeelen. Gul en openhartig van aard, niet verdacht op de strikken, hem door helsche Raadslieden als eenen de celles, le hon en de brouckere, gegeven, die men hem, hoogst onvoorzigtig, ter zijde gesteld had, onderteekende hij eene Proclamatie, zekerlijk door eenen van die Verraders gesteld, welke hem hadden diets gemaakt, dat België en zelfs het Provisionéle Bestuur hem daarop dadelijk zouden toevallen. Doch de uitdrukkingen van dat stuk, het plaatsen aan het hoofd eener beweging, tegen zijnen doorluchtigen Vader gerigt, en gekenmerkt door plundering, brandstichting, moord en verraad onzer getrouwe krijgslieden, - dit was iets, hetwelk geen Hollander anders dan met het smartelijkste gevoel kon aanschouwen. Dat dit ook juist het doel dier aan alle zedelijkheid geheel vreemde volksleiders was, - om den Prins bij de Hollanders gehaat, bij de Belgen veracht te maken, - is, naar 't ons voorkomt, duidelijk; en wij vreezen, dat deze achitophels hun oogmerk maar al te wel hebben bereikt. Van toen af, wij weten het door ooggetuigen, van toen af eerst begon de woeling te Antwerpen. Dat de Prins ook meer naar de Belgische kroon verlangde, dan zij waard was, schijnt ons ontegenzeggelijk. Deze waarde is toch, het karakter
van dit verraderlijke, domme, onhandelbare Volk in 't oog gehouden, weinig meer, dan die hunner Effecten zou zijn, wanneer deze eenmaal op onze Beurs wierden verhandeld, - niet veel boven nul.
Het ergste nogtans, wat in deze boekjes voorkomt, is een gezegde in de Séparation, (p. 31) in de onderstelling, dat de Prins Onderkoning van België wierd: Alors les Belges obtiendraient un Chef, qui possède leur confiance. Les Hollandais le recevraient plus tard, avec toutes les habitudes d'un Gouvernement constitutionnel. Die moet de Prins dus in de school van de potter, de stassart en de celles leeren! Welk een afgrijselijk denkbeeld! Neen, bij God! een Vorst, die thans in België, dat is, in de Hel, kwam regeren, zou volstrekt ongeschikt worden, om immer in

{==30==} {>>pagina-aanduiding<<}
Holland den schepter te zwaaijen, even zoo min als een goedaardig Hollandsch Vorst deze geesten des afgronds heeft kunnen besturen! Het bloed, door de verraders te Brussel, te Antwerpen, te Bergen en elders vergoten, heeft eene ondoorwaadbare klove tusschen hen en ons gevestigd! Men verdeele hen tusschen Pruissen en Frankrijk, of geve hen geheel aan het eerste; het Huis van Oranje is te edel voor zulke booswichten! De Leeuw, zegt withuys te regt, de Leeuw versmaadt de Tijgerbruid! - Ook zal de Vorst, wie hij zij, die de Belgen volgens hunne tegenwoordige beginselen moet regeren, een strooman zijn, nog meer dan de arme louis philippe!
Over 't geheel kunnen wij niet begrijpen, dat de verstandige en edeldenkende van hogendorp met die armhartige staatkundige theoriën zoo hoog loopt, gelijk de ministeriéle verantwoordelijkheid, de regtstreeksche verkiezingen en dergelijke, (waarom niet ook de Jury?) wier ongenoegzaamheid ter bevordering van menschelijk geluk nu toch wel zonneklaar gebleken is. Of waren diezelfde theoriën niet de leus van de Fransche Constitutiën, van 1791 tot het hersmoltene Charter van 1830 toe? En wat hebben de Volken daarmede gewonnen?

For forms of Government let fools contest: 
Whate'er is best administer'd, is best. 


zeide pope vóór honderd jaren; maar men heeft hem niet geloofd, en alle die proefnemingen zijn het menschdom op stroomen bloeds te staan gekomen. Waarom zouden wij dan ook nu onze Grondwet weder veranderen? Och! al dat veranderen en verhaspelen brengt geen heil aan. Frankrijk is waarlijk thans niet gelukkiger, dan vóór vier maanden, omdat men het de vertooning eener teregtstelling van Ministers voor het Hof der Pairs zal geven! Daarmede zullen de fondsen geen centime rijzen, maar wel eenige percenten dalen. Moeten wij hier in ons vreedzame, rustige land ook de stormen en dronkemanspartijen der Parlementsverkiezingen hebben? Zullen wij daarmede betere Vertegenwoordigers bekomen, dan een van alphen, donker curtius, bijleveld, collot d'escury, kemper, luzac, van nes, gockinga, en, wien wij onder de eersten hadden moeten noemen, dan

{==31==} {>>pagina-aanduiding<<}
den waardigen Graaf zelven, die allen door indirecte benoemingen, dat is, niet door den grooten hoop, maar door deskundigen aangesteld zijn? - Maar, zegt de Graaf, in 1814 was het demokratische beginsel ten spot geworden, - het tegenwoordige geslacht is vrijheidlievender. O! gave God, dat de edele geest van 1814 het geheele thans levende geslacht weêr bezielde!
Hetgeen, waarop de Graaf van hogendorp voornamelijk aandringt, - de stellige afscheiding, en herneming van onzen ouden titel van Vereenigde Nederlanden, - is een punt, waarin Z. Exc. met den Heer lipman overeenkomt; maar dit, benevens vrijen handel, dien hogendorp ook in de nieuwe Grondwet wil brengen, en een' wensch, om een' spoedigen Vrede te bewerken, is ook genoegzaam het eenige. Anders loopen de gevoelens en verlangens dezer beide bekwame Mannen verbazend uiteen, gelijk men reeds uit den titel van lipman's eerste geschrift: Wederlegging enz., kan opmaken. Reeds vroeger had die staatkundige Regtsgeleerde het vrij algemeene volksgevoelen van de noodzakelijkheid eener spoedige geheele afscheiding in krachtige dingtaal voorgesteld; hij verheft thans zijne stem weder, om tegen van hogendorp de noodzakelijkheid te beweren, dat het Huis van Oranje toch van alle pogingen afzie, om eene kroon aan te nemen, die het slechts uit handen van oproerlingen, tot zijne eigene vernedering, en tot schade der getrouwe Noordelijke gewesten, zou kunnen ontvangen. Vooral hindert het den Schrijver, geheel met het belang des Hollandschen handels doordrongen, dat de Graaf de muitende Belgen, na al het gebeurde, nog deelgenootschap aan de Hollandsche Koloniën wil gunnen. Maar men zou den Heere lipman grootelijks onregt doen, indien men dacht, dat slechts bekrompene handeljaloezij hem bezielde. Verre van daar. Niet alleen houdt hij, naar ons inzien, veel beter de eer van ons Vorstelijk Huis (eene eer, die Nederland voor een zijner kostbaarste kleinooden houdt) in het oog, dan de Graaf; maar hij schijnt ons toe, ook veel menschkundiger te redeneren, wanneer hij betoogt, dat noch de eer, noch de herinnering eener
Constitutionele Regering, noch Godsdienst, noch liefde en dankbaarheid, noch vrees, noch eeden in staat zijn, een' edelaardigen, maar Hollandschen en Protestantschen Vorstenstam met een diep verbasterd geslacht te verbinden, dat of niets gelooft, of blindelings aan den

{==32==} {>>pagina-aanduiding<<}
leiband der Priesters loopt, en bij hetwelk de verheffing b.v. van den Prins van Oranje tot Koning (!) van België slechts dienen zou, om Hem, na een' tijdlang met verdriet en smaad bedekt te zijn, op dezelfde wijs te behandelen, als thans zijn' eerbiedwaardigen Vader geschiedt. Neen, regt zoo, waardige lipman! geene banden meer tusschen braafheid en trouw en ongeregtigheid en verraad! Maar dàn, wanneer wij deze zedelijke drangredenen op den voorgrond gezet hebben, dàn mogen wij ook wel staat- en handelkundige beweegredenen raadplegen. De Koloniën behooren zoo onbetwistbaar aan Holland, dat de volksleiders in België dit zelve schijnen te erkennen. Maar is België niet een voormuur voor ons? Zou het dit order de Regering van een' Prins uit ons regerend Huis niet kunnen worden? Zoo weinig, zegt lipman, dat het veeleer eene vijandelijke schepping van Frankrijk tegen Europa mag heeten (bl. 27). Dat de vroegere Nederlandsche Staatslieden de Roomsche Nederlanden als eene Barrière beschouwden, is zeer waar; doch, gelijk onze Schrijver te regt opmerkt, geenszins onder dezelfde Regering met onze Republiek. Dit is zoo zeker, dat, toen onze Staat, ten tijde van heinsius, fagel en slingelandt, (de schitterendste tijd voor onze landmagt) België met Hollandsch geld en Hollandsch bloed had veroverd, en daardoor zijne Nationale schuld had verdubbeld, die Staat dat wingewest nogtans, in plaats van het te behouden, aan Oostenrijk afstond, na een militair bezit van negen jaren. België een bolwerk! Zoo
hogendorp's ontwerp doorging, de Prins aan het roer stond, en in Frankrijk een andere napoleon opstond, zouden wij dan gerust kunnen zijn op zulk eenen voormuur? (Bl. 30, 31.) Voor Europa behoeven wij niets te doen noch te lijden. Dit heeft onze worsteling, ons dringend gevaar, even als de aanschouwers in een Treurspel, op een' afstand roerloos aangezien: thans, nu wij met geweld gescheiden zijn, zou men ons weder aan zulk een onnatuurlijk aanhangsel willen vastbinden?.... Nooit!
Wij kunnen ons niet weêrhouden, het slot van dit belangrijke geschrift mede te deelen: ‘Wij hebben de scheiding niet verlangd, om de Belgen te believen; niet, om aan Braband zijne welvaart te hergeven; niet, om de onteerde Belgische kroon aan eenige Dynastie, die dezelve verlangen mogt, te verzekeren; niet, om den

{==33==} {>>pagina-aanduiding<<}
Vrede van Europa te bekrachtigen; niet, om bij een muitziek volk de rust te herstellen; niet, om eenen ontzagwekkenden voormuur ter onzer verdediging tegen Frankrijk te bezitten. Europa is onze voormuur tegen Frankrijk, - een zwakke voormuur in de tegenwoordige staatkunde, maar die sterk kan worden door de noodzakelijkheid. België, minder rijk, minder regtvaardig, minder verwijderd, is voor ons gevaarlijker zelfs dan Frankrijk. Frankrijk kan ons nimmer aanvallen, zonder Europa te bedreigen. België, daarentegen, zou eenmaal, aangevoerd door denzelfden Vorst, aan welken men thans het Bestuur wil opdragen, ons Vaderland kunnen veroveren, [wij zouden liever zeggen, bij België inlijven] onder de algemeene toejuiching van geheel Europa.’
Maar lipman's tweede stukje: De Vrede, is van nog veel hoogere waarde. Mogt hetzelve de aandacht van onze Staatslieden en Ministers, mogt het die van Z.M. den Koning zelv', aan wien het opgedragen is, trekken! Het is een zeer krachtig betoog, dat het aan onze Regering staat, ons buiten eenen algemeenen Oorlog te sluiten, door zoo dra mogelijk zelve eene billijke schikking met de opstandelingen te maken; hunne onafhankelijkheid, die toch eene daadzaak geworden is, en die wij door het storten van ons edelst bloed niet kunnen beletten, te erkennen; daardoor de scheiding, zoo zeer door ons zelve gewenscht, zoo volledig als mogelijk te bewerkstelligen; vrede, en, bij een' algemeenen oorlog, de onschatbare onzijdigheid te verwerven; ons krediet te herstellen, en, vrij van de voor ons drukkende, ten behoeve van België gemaakte bepalingen, te kunnen handeldrijven. Dit is zekerlijk een plan, zoo hoogst voordeelig, en tevens zoo een voudig, dat wij volstrekt niet begrijpen, waarom men zulks niet reeds vóór eene maand gevolgd is, hetzij door onmiddellijke onderhandelingen met de muitelingen, hetzij (indien de waardigheid van het Opperhoofd van den Staat dit niet toeliet) door aanbod van afstand te Londen, alwaar zulks misschien de groote toerustingen aan alle zijden zou hebben kunnen voorkomen. Maar de Nationale schuld? Lipman slaat daaromtrent een zeer billijk plan voor, hetwelk zelfs bij de Belgen, hoe onregtvaardig en aanmatigend ook, ingang moet vinden; om namelijk de schuld van vóór 1815 geheel ten laste van Holland te laten, met uitzondering der Belgische schuld vóór dat tijdstip. De schuld, voor het Ko-
{==34==} {>>pagina-aanduiding<<}
ningrijk der Nederlanden gemaakt, wordt in twee gelijke deelen gesplitst,
die voor rekening van Holland en België komen; waarvan echter worden afgetrokken de gemaakte schulden voor de Belgische Vestingen en voor de Hollandsche Koloniën. Voor het Belgische gedeelte wordt een rentegevend papier opgemaakt, doch zonder waarborg van Holland. Voorts worden de oude grenzen hersteld (van vóór 1814), zonder ons met Luxemburg, een gedeelte van het Duitsche Rijk, te bemoeijen, en de vrijheid der Schelde hersteld. Dit laatste, hoezeer min voordeelig voor onzen koophandel, kan in den tegenwoordigen toestand van Europa niet anders. (Wij zouden echter daarom niettemin te Vlissingen of te Breskens een' matigen tol, gelijk den Zondschen, kunnen leggen, waardoor de toekomende bloei van Antwerpen, indien hij immer weder plaats had, nog dienstbaar aan onze geldmiddelen kon worden.)
Ziedaar hetgeen lipman, en wij durven zeggen verreweg het grootste gedeelte der Natie met hem, verlangt. Een wapenstilstand daarentegen baat ons niets; hij consolideert slechts België en benadeelt ons, zonder eene duurzame krachtinspanning, die vrij noodeloos is, wanneer wij hetzelfde doel door een' spoedigen Vrede kunnen bereiken, en daarbij de doodelijke kans van deelgenootschap in eenen algemeenen Oorlog ontwijken, die daarom vooral te noodlottiger zijn zou, omdat Engeland, heet op onzen buit, zich bij Frankrijk schijnt te zullen voegen. Wat moet er dan van onzen Zeehandel, van onze Koloniën worden? Groote God! welke onheilen, en hoe ligt, door minder stijfhoofdigheid van sommige Staatslieden, te voorkomen! Immers, door stellig van België af te zien, (eene kleine opoffering, daar men Holland op het spel zou moeten zetten, om het te herwinnen) ontneemt men aan Engeland en Frankrijk elk voorwendsel tegen ons, en aan Rusland en Pruissen elken grond, om ons een land, hetgeen ons walgt, op te dringen. De questie van Luxemburg wordt dan zonder ons afgehandeld. (Het staat toch even zoo min tot Holland in een onafscheidelijk verband, als Hanover met Engelands) Vrede, volksgeluk en rust herleven. De Vrijwilligers keeren tot hunne betrekkingen weder. En onze brave Koning, hoezeer beperkt in getal van onderdanen, vindt daarvoor eene ruime belooning in hunne liefde; de herinnering aan hunne opofferingen zal de gedachtenis aan het verraad en de trouweloosheid der Belgen verzoeten, en

{==35==} {>>pagina-aanduiding<<}
de avond van zijn leven, niet meer geschokt door de botsingen tusschen twee in alles tegenstrijdige Volken, door de stormen eener Vergadering, waar beide die Volken hunne Vertegenwoordigers vonden, door de noodzakelijkheid van beide beurtelings ongenoegen te geven, zal kalm en gerust zijn. Welk een vooruitzigt, door één' vastberadenen, afdoenden en krachtdadigen maatregel te bereiken! Zal dit ons deel zijn? Helaas! wij vreezen het tegendeel. De afkeuring van het daartoe strekkende voorstel der edele Volksvertegenwoordigers van alphen c.s. in de Staten-Generaal belooft ons weinig goeds. Maar voor rekening der zulken, die de Regering tot zwakke en halve maatregelen raden, blijven dan ook alle de onheilen, die uit eenen verlengden, noodeloozen toestand van oorlog voortvloeijen!






De Natie. 15 Nov. 1830. Door G.K. Grave van Hogendorp. 's Hage, bij A. Kloots. In gr. 8vo. f : - 50.

Na de beoordeeling der vorige geschriften van den Graaf van hogendorp en zijnen Tegenschrijver ontvingen wij dit stukje, waarin Z. Exc. met den Heer lipman vrij wel overeenstemt. Hij pleit nu ook voor volstrekte scheiding; niet, omdat hij de scheiding onder één Hoofd op zichzelve niet als raadzaam en voordeelig acht; niet, omdat hij door vele voorbeelden uit de Vaderlandsche en uit de nieuwste Geschiedenis dezelve niet zou kunnen aandringen; maar omdat de omstandigheden ten aanzien van België thans zóó veranderd zijn, dat dezelve niet meer te pas komt. Ook ten aanzien der voorwaarden van afscheiding komen de beide Schrijvers thans tamelijk overeen. De Graaf van hogendorp verlangt, dat wij onze vredesvoorwaarden aan de Belgen zullen opgeven; en deze moeten bestaan in de vereffening van alle uitstaande zaken en het deelen der publieke schuld. Wij hebben daartoe onderpanden in onze handen; het kasteel van Antwerpen, en de middelen tot blokkering der Belgische havens en sluiting der Schelde. (Wij nemen echter de vrijheid, in bedenking te geven, of deze laatste, na 's Konings besluit tot opheffing der blokkade, behoudens de goede trouw, nog volgehouden kan worden. De eer van ons Gouvernement gaat ons boven alles, en wij zouden het-
{==36==} {>>pagina-aanduiding<<}
zelve niet gaarne, met eenigen schijn van reden, door de Belgen voor perfide hooren uitkrijten. Sophismen doen hier niets af; men moet de klare letter der woorden raadplegen, en dan heet opheffing der blokkade ook opening van de monden der Schelde. Wanneer b.v. Engeland de Elve blokkeerde, en daarna de blokkade ophief, zou het dan kunnen zeggen: ‘De
schepen mogen te Stade, dat mij toebehoort, maar niet te Hamburg binnenloopen’? Ook staatkundig is het ongeraden, België tot wanhoop te brengen, zoodat het zich eindelijk in de armen van Frankrijk wierp; want liever zal het dit, bij de tegenwoordig heerschende razernij, doen, en daardoor een' algemeenen Oorlog ontsteken, dan tot den Koning terugkeeren, hetgeen ons Ministerie door dien gevaarlijken maatregel schijnt te bedoelen. Op den duur kan de Schelde toch niet gesloten blijven. Doch dit in 't voorbijgaan.) Maar de Graaf dringt niet minder sterk en levendig, dan in zijne vorige geschriften, op vier stukken ann, die hij in de nieuwe of gewijzigde Grondwet van het Rijk der Vereenigde Nederlanden wil geplaatst hebben; ministeriéle verantwoordelijkheid, regtstreeksche verkiezingen, publiciteit der financiën, en vrijen handel. Wij voor ons gelooven nog altijd, dat de vestiging van het Rijk of den Staat der Vereenigde Nederlanden, door eene spoedige en onbewimpelde bekendmaking van deszelfs bestaan, op den voet van 30 Mei 1814, aan geheel Europa, en gaven afstand van België, behoudens de schuldvorderingen, eene allerdringendste behoefte des tijds, en de eerste stap tot vrede is. Is het zucht, om België te behouden, of schroomvallige vrees voor de Mogendheden, die ons, in den tegenwoordigen staat van zaken, België waarlijk niet zullen opdringen, welke die zoo noodzakelijke verklaring tot nu toe heeft teruggehouden? Daarentegen zien wij in de veranderingen, door eene gewijzigde Grondwet te weeg te brengen, nog altijd zoo veel heil, althans zoo veel dringende behoefte niet, dat wij ons daarmede
thans reeds zouden moeten bezig houden, uitgezonderd de vestiging van vrijen handel door eene staatswet, die de terugkeering van het verbodsstelsel onmogelijk maakt. Vestigen wij eerst onzen Staat door den Vrede; dat zal waarlijk het krediet meer doen rijzen, dan het tot stand brengen van staatkundige theoriën, waarmede wij ons, des noods, naderhand kunnen bezig houden.
De Graaf denkt, dat het nageslacht, zoo hier als in Bel-
{==37==} {>>pagina-aanduiding<<}
gië, misschien nog wel van het wenschelijke der vereeniging der Nederlanden onder één Hoofd zal overtuigd worden, en dat het er dan nog toe komen zal; - de eeuwige uitsluitingen toch binden de Natiën niet, nadat het uitsluitende geslacht dood en begraven is. (Ook het levende weet zich soms daarvan te ontslaan; men denke aan het Eeuwig Edikt!) Nogtans twijfelen wij zeer, of België, na door napoleon's dwangroede, vergeleken met Koning willem's vaderlijk bestuur, nog niet van de eerste afkeerig geworden, nog niet met het laatste verzoend te zijn, wel immer bekeerd, wel immer voor het bestuur van een' Onroomschen Vorst vatbaar zal worden. Doch wat doet er zulks toe? De volstrekte scheiding is eenmaal met de daad daar; mogt zij toch spoedig regtens worden uitgesproken!


De Jood. Een zedekundig Tafereel uit het begin der vijftiende Eeuw. Naar het Hoogduitsch van C. Spindler. In III Deelen. Te Haarlem, bij de Erven F. Bohn. 1829. In gr. 8vo. 1217 Bl. f 10-30.

Onlangs gaven wij verslag van den Jezuit des bekwamen spindlers. Hier vinden wij een tafereel van geheel verschillenden aard. Het verplaatst ons niet in de achttiende, maar in de vijftiende Eeuw, schildert zeer treffend en naar waarheid, in den echten trant van walter scott, de zeden en het burgerlijk leven van dien tijd (der Kerkvergadering van Constantz in 1415) der trotsche, weelderige en hebzuchtige Geestelijkheid, des roofgierigen en diep zedeloozen Adels, en van den opkomenden, reeds binnen de muren der Steden zeer magtigen, maar buiten dezelve aan tallooze knevelarijen en afpersingen blootgestelden Burgerstand. Bovenal echter vinden wij hier die Natie geschilderd, welke, als een onweêrlegbaar bewijs der Godsregering, en als een onderpand der voorspellingen, nu reeds bijna achttien Eeuwen lang door alle werelddeelen rondzwerft, en toch onvermengd blijft van alle andere Volken. Zoo er immer een volksstam bestond, die, volgens alle menschelijke berekeningen, in de Middeleeuwen zou hebben moeten vernietigd worden, dan was het de Joodsche. Hoe dikwijls stond hij niet bloot aan de woede der Kruisvaarders, der Flagellanten en van andere dweepers! En toch

{==38==} {>>pagina-aanduiding<<}
hield hij zich altijd, als door hoogere bescherming, staande, om tot een blijvend gedenkteeken te strekken van dat Bestuur, 't welk zich van denzelven, als van een aarden vat, bediend had, om de hoogste kostbaarheid - de kennis aan den éénen God - te bewaren, en naderhand op Aarde te verspreiden. Het kan dus niet onbelangrijk zijn, dit Volk - den leermeester en naderhand het voorwerp van den woesten haat der Christenheid - in de tijden van deszelfs grootste verdrukking - vóór de Hervorming - te doen kennen. Het boek heet de Jood; maar de titel: de Joden, zou ons voorkomen beter gekozen te zijn. Hier toch vindt men vijf leden dier Natie; den grijzen, honderdjarigen jochai, een Jood van het echte ras, sterk, ja tot dweeperij toe, aan zijne Godsdienst gehecht, en de Christenen hartelijk hatende, maar daarbij niet oneerlijk, een liefhebbend vader en grootvader, - zijnen zoon ben david, een weinig sluw, maar anders braaf, eerlijk, gemoedelijk en zelfs geen vijand der Christenen, een vader, met hartstogtelijke liefde voor zijn kind bezield, - zijne dochter esther, een Model van schoonheid, verstand en edelaardigheid, - zijnen zoon, den dubbelen Renegaat ascher, een man, wien wij ten minste met diepe verachting beschouwen, - en eindelijk een monster aller monsters, den afschuwelijken zodick, wiens gruweldaden alle denkbeeld te boven gaan. Zoo is het: in alle volksstammen zijn goeden en kwaden. - De karakters zijn gedeeltelijk gevolgd naar walter scott's Ivanhoe, in navolging van wien wij hier ook zuik een roofslot der Middeleeuwen, eenen verdrukten en geredden Jood en eenen edelen Christen zien; hoewel ben
david beter is dan isaac, en esther daarentegen de grootheid van ziet van rebekka nog op verre na niet bezit. Slechts de Ridderlijke Roovers komen in beide Romans zeer overeen. Doch anders loopt de Geschiedenis zeer uiteen, en is veel meer afgewisseld. Er komt hier inderdaad zulk eene verscheidenheid, wij zouden bijkans zeggen, opeenstapeling van zonderlinge lotgevallen en situatiën voor, dat wij daarvan geene schets zullen geven, eensdeels om de nieuwsgierigheid der Lezeren niet vooruit te loopen en vooraf te bevredigen, anderdeels omdat ons verslag daardoor of te gerekt, of door ineengedrongenheid duister zou zijn. Dit kunnen wij met ruimte zeggen, dat de leeslust van den beginne af niet alleen wordt gaande ge-
{==39==} {>>pagina-aanduiding<<}
houden, maar zelfs hoe langer hoe meer verlevendigd, en men, de ontknooping genaderd zijnde, het boek niet meer uit de handen kan leggen. Nogtans moeten wij even rondborstig verklaren, dat die ontknooping, wat de vrouwelijke hoofdpersoon betreft, ons geenszins voldaan heeft, en haar karakter, onzes inziens, benadeelt. Wij willen echter dezelve niet mededeelen, om den Lezer de verrassing niet te benemen. Behalve hetgeen esther betreft, is het slot des verhaals hoogst belangrijk en voldoende. Men zal in dit werk treffende tooneelen van de woestheid der Middeleeuwen en de toen heerschende wreedheid ontmoeten; eene woestheid, die wij dachten door algemeene beschaving, welwillendheid en den beter gekenden geest des Christendoms verbannen te zijn. Doch het jaar 1830 heeft ons uit dien zoeten droom doen ontwaken, en van eene zamenzwering der Godloochenaars en vrienden der Regeringloosheid door geheel Europa overtuigd, die reeds de treurigste vruchten gedragen heeft, en, bij langer zegepraal, ons tot de Middeleeuwen zal terugbrengen, met dat onderscheid in haar voordeel, dat
deze nog aan God en de Eeuwigheid geloofden, hetgeen de omwentelaars van 1830 niet doen.
De eigenlijke held van het stuk is, in spijt van den titel, geen Jood; het is de zoon van een' Frankforter Burger en Raadsheer, tot den geestelijken stand bestemd, maar daarvan afkeerig, en even zoo uitstekend door alle gaven van ligchaam, verstand en hart, als zijne zuster, eene fiere Schoone, tot de diepste laagte van snoodheid vervallen is, en naauwelijks in duivelsche boosheid voor den Jood zodick wijkt. Het komt ons over 't algemeen voor, dat de karakters in dit boek met te donkere verwen geschetst zijn, en te weinig door waarlijk edele menschen worden afgewisseld. Behalve den held, dagobert, vinden wij wel eenige middelkarakters, die men niet stellig kwaad kan noemen; maar tegen eenen zodick, eene walrade, en het geheele nest der tot Roovers gewordene Ridders, veit, hoornberg, eppenstein, bechtram, den Italiaanschen Abt, van Duitschen oorsprong, enz. hebben wij geene regt goede karakters, dan dagobert en ben david. Daar het Concilie van Constantz hier voorkomt, kan men wel niet nalaten, ook met een woord van huss te spreken, doch slechts in 't voorbijgaan, en zonder zijn treurig lot te vermelden. Behalve hetgeen op deze Kerkvergadering

{==40==} {>>pagina-aanduiding<<}
voorvalt, de vlugt van Paus johannes XXIII, door hulp van frederik van Oostenrijk, en diens daarop gevolgde Rijksban, zijn er weinig historische daadzaken in het boek; maar het bezit daarom niettemin eene menigte getrouwe zedeschilderingen uit die tijden, en is zoodanig met tusschenverhalen (die echter met den hoofddraad des verhaals wèl zamenhangen) doorweven, dat men veel oplettendheid behoeft, om in zoo veel rijkdom niet te verwarren.
Deze Roman is, wat de vertaling betreft, in uitstekend goede handen gevallen. De Vertaler is blijkbaar geen gewone broeder van dat gild, maar een kundig man, die niet alleen de motto's boven de Hoofdstukken van zijn origineel dikwerf veranderd heeft in verzen of proza van onze Hollandsche Schrijvers, en zich aan geene Germanismen schuldig maakt, maar ook nergens in zijnen stijl het Duitsche oorspronkelijke verraadt. Mogten zóó alle werken van smaak overgebragt worden! Doch dit zal wel een vrome wensch blijven.
Wij kunnen ons niet onthouden, den Lezer in eene kleine proeve te doen zien, dat wij niet te veel gezegd hebben. Het leidt ons in tot de woning der Joden, en schetst hunne zeden en denkwijze
‘Het was Vrijdag-avond, en het Jodenkwartier te Frankfort, dat tusschen den Mein en de Domkerk gelegen was, lag in dikke duisternis bedolven. Stilte en eenzaamheid heerschten in de naauwe en kronkelende straten van dit gedeelte der stad, hetwelk, nog ten tijde van Keizer lodewijk van Beijeren, van praatzieke Israëlieten plagt te wemelen. Maar het lot van dit volk was ook, sedert den dood van dien Vorst, geweldig veranderd. Aan de grootste verdrukking, en nu en dan aan eene opzettelijke slagting blootgesteld, waren de Joden, op weinige geslachten na, uit Frankfort verdwenen. Deze overgeblevenen huisden nog in hunne vervallene voorvaderlijke woningen, terwijl de overige huizen van het Jodenkwartier langzamerhand door de allerarmste Christen - ingezetenen van Frankfort bezet waren, die het doen en laten van hunne naburen met naijverige en begeerige blikken beloerden. De Joden moesten dan ook allerhande listen te baat nemen, om hunne thans weder toenemende welvaart voor het oog hunner armoedige benijders, zoo veel mogelijk, te verbergen. Daarom lieten zij hunne woningen uitwendig vervallen; daarom slopen zij steeds in eene versletene kleeding en

{==41==} {>>pagina-aanduiding<<}
met den voddenzak op den rug rond; daarom lieten zij aan de weinige Christenen, die zich in hunne huizen waagden, slechts hun morsig en hoogst armoedig benedenvertrek zien; daarom eindelijk sloten zij op Sabbath hunne vensterluiken en huisdeuren ten zorgvuldigste, opdat de glans der lichten en de reuk der feestgeregten van buiten niet bemerkbaar zoude zijn, en een' schijn van welvarendheid verraden, die voor hen gevaarlijk kon worden. - Zoo waren ook thans op den feestelijken avond hunne deuren en vensters digt toegegrendeld. Het huis van den oudsten onder hen, van david ben jochai, - die wegens zijne hooge jaren, menigvuldige rampen en daardoor verkregene wijsheid in den geheelen omtrek eene bijzondere achting genoot, - maakte geene uitzondering. Het zag er van buiten even somber en zwart uit, als alle overigen; maar, zoodra men een' langen donkeren gang ten einde was gegaan, en een' even donkeren wenteltrap had beklommen, kwam men in een achtergebouw, waarin de Sabbath in verborgene pracht werd gevierd. De huiselijke tempel bestond in een langwerpig vertrek, welks muren met tapijten en bont gekleurd snijwerk versierd waren. Een fraai gebloemd tapijt bedekte het grootste gedeelte van den vloer. Aan den zolder hing de zevenarmige lamp, en daaronder stond eene ronde tafel, waarop eerst een rood wollen kleed en dan een servet van het fijnste linnen lag uitgespreid. Drie zilveren, rijk gedrevene bekers, op een blad van hetzelfde metaal, stonden op de tafel, terwijl uit eene nis in den muur het zilveren waschbekken schitterde, waarbij sneeuwwitte linnen doeken gereed lagen. In een' hoek ontwaarde men eene andere tafel, die de feestgeregten en de blinkende wijnkruik droeg. De achtergrond der kamer werd door eene soort van sopha ingenomen, die met gemakkelijke zijden kussens bedekt was, en waarop, op dit oogenblik, de kleindochter van den huisheer, de beminnelijke esther, rustte, die
alle meisjes van den geheelen Rhijn- en Mein - stroom in schoonheid overtrof. Een prachtig kleed, op de Oostersche wijze vervaardigd, bedekte hare bekoorlijke gestalte. Hare vingeren, waaraan vele kostbare ringen schitterden, speelden met een snoer gekleurde glazen kralen, die zij gedachteloos heen en weder liet glijden: het eenig speelgoed, dat op den Sabbath geoorloofd was. Zij luisterde opmerkzaam naar haren grootvader,

{==42==} {>>pagina-aanduiding<<}
die, in eenen fraai gevoerden pels gehuld, en met een zwart fluweelen kapje op de sneeuwwitte haren, aan hare voeten zat. Wie den ouden man daar had zien zitten, met zijne door den last der jaren nedergebukte gestalte - zijnen langen baard, die tot over den gordel viel - wie de levendige gebaren aanschouwd had, waarmede hij den stroom zijner redenen vergezelde - zoude hem voor den Tijd zelven hebben kunnen houden, die aan vrouw Venus sprookjes vertelt van lang verloopene dagen. Het was ook inderdaad het verledene, dat de lippen des grijsaards in beweging bragt. Hij had reeds eene reeks van honderd jaren op aarde doorgebragt, en het waren honderd zeer bittere jaren geweest. Was het dan wonder, dat de, door zoo veel lijden beproefde, oude veel te verhalen wist van al, wat hem op zijnen levensweg ontmoet was? Immers, terwijl een vrolijk jaar als een vlugtige morgendroom voorbijsnelt, en naauwelijks eenig spoor in het geheugen achterlaat, kruipen de droevige dagen, als zoo vele eeuwen, daarheen, en geven hem, die ze heeft door te staan, dubbel tijd, om de afgronden, die hem aangapen, onuitwischbaar diep in zijn geheugen te drukken. De grijze jochai was dan ook gewoon, zoodra de dag der ruste was aangebroken, den schat zijner ondervinding voor zoon en kleindochter te openen, en hen met het treurige verhaal van de lotgevallen zijns volks bezig te houden. Ditmaal echter hoorde de bekoorlijke esther hem alleen aan, vermits haar vader, tot aller bevreemding, nog niet van zijne handelsreize teruggekomen was. Over het geheel scheen op dezen avond een ongelukkig toeval de vastgestelde orde des huizes in de war te brengen, want ook de dienstknecht was weggebleven. Zijne plaats achter de kagchel werd door geertrui, eene Christenmeid, die het ongeluk had stom te zijn, vervuld. Zij kampte dáár geeuwend met den slaap, en kwam nu en dan voor den dag, om de verduisterde lampenpitten
te snuiten.
De oude jochai was aan het eind van zijn verhaal gekomen. ‘Neen,’ zeide hij, met eene door aandoening verstikte stem, ‘het ligt buiten 's menschen magt, zulke gruwelen te vergeten, als ik beleefd heb. De vrome Rabbi simeon, mijn wijze leermeester, sprak tot mij, op zijn sterfbed, van waar hij nog in vrede tot zijne vaderen verzameld werd: “Jonge knaap, nog leven wij in gulden boeijen. Wij hebben eenen meester, eenen gestrengen mees-
{==43==} {>>pagina-aanduiding<<}
ter; maar hij is regtvaardig, en gunt ons de schaduw van de palmboomen zijner wet. Doch er zal een tijd komen van zware beproeving en rampen, dat er wee zal geroepen worden over Israël! Zorg dan, dat de regrvaardigen in het Paradijs niet de oogen van u afwenden! Blijf dan vasthouden aan de boeken der vaderen, aan de wet, onmiddellijk gekomen van Hem, wiens naam ik niet uitspreek! En hebt gij de bittere vrucht van die tijden geproefd, meng dan dikwijls den alsem uwer herinnering in de spijze uwer kinderen en kindskinderen, opdat zij niet ophouden den Almagtigen te smeeken, dat Hij eindelijk zijne gelofte vervulle, en den vurig verlangden Messias zende!” Ach, de Profetie van den vromen Rabbi is vervuld geworden: wij hebben de bittere vrucht der tijden geproefd, maar nog immer blijven zij weg, de heerlijke jaren, die komen zullen in het gevolg van den Messias!’





Aan mijne Land- en Stadgenooten. Door Jacob Willem van den Biesen. Amsterdam, 9 Nov. 1830. In gr. 8vo. 31 Bl.

Wij hebben deze, wat den stijl betreft, welgestelde verantwoording met die onpartijdigheid trachten te lezen, welke eenen Recensent betaamt. Wij hebben plaats noch lust, om ons te dezen tot bijzonderheden in te laten; zijn met den Heer van den biesen zoo goed als onbekend; verlangen geene partij vóór of tegen denzelven te trekken; maar zullen alleen, met korte woorden, den indruk pogen weder te geven, dien de lezing van dit boeksken op ons heeft achtergelaten. Die indruk nu is voor hem niet geheel ongunstig geweest; en, daar zoo vele handen zwaar op hem zijn gevallen, veroorloven wij ons deze vragen: Is de wijze, waarop men hem over het zoo veel geruchts makend artikel in het Handelsblad, dat zich steeds door een' goeden geest onderscheidde, heeft aangerand, voor de regtbank der humaniteit te verdedigen? Is het wegdringen van Amstels beurs te regtvaardigen, terwijl men op dezelve een aantal anderen duldt, die wel aan ergere vergrijpen schuldig staan? Is de daarop gevolgde persoonlijke mishandeling te verschoonen, of zelfs te vergoelijken, zoo lang althans het booze doel niet gebleken zij? Is het bewezen, dat geen verkort eigenbelang bij de aanvallers zelve ten grond van

{==44==} {>>pagina-aanduiding<<}
hun ijveren lag? Zouden zij niet veelligt geheel anders geoordeeld en gehandeld hebben, bijaldien eenig artikel, waar of onwaar, dat belang gunstig ware geweest? Heeft het beruchte en inderdaad hoogst onberaden opgenomen artikel werkelijk zoo veel kwaads gesticht? En, eindelijk, is niet veeleer het tegendeel gebleken, en alzoo bevestigd geworden, hetgeen van den biesen, bl. 7 en 8, te regt en waarlijk welsprekend zegt: ‘Maar die berigten, zegt men, waren ontmoedigend; en juist werden zij medegedeeld op den avond, toen des anderen ochtends een aanzienlijk gedeelte van onze gewapende burgerschaar zich in de nabijheid van den vijand moest gaan begeven! Dit denkbeeld waarlijk, hoe welmeenend ook mogelijk bij moeders en zusters opgerezen, moet al een zeer zonderling begrip van het Hollandsch karakter ten grondslag hebben. Hoe! onze fiere jongelingen zouden geenen moed hebben anders dan bij eenen gunstigen stand van zaken! het hart zoude hun wegzinken bij het eerste mingunstig courantenberigt! Zoo verguize men toch het oud-Nederlandsche heldenhart niet. Neen, onze gewapenden ontveinzen het zich geenszins, dat zij eenen vijand gaan ontmoeten; zij weten, dat het hunne roeping niet is, slechts eenen vlugtenden vijand van uit de verte na te trekken, maar eenen dreigenden vijand weêrstand te bieden, pal te staan zoo hij de oud-Nederlandsche grens mogt genaken, hem te verpletteren waar hij die mogt overschrijden, hem naar zijn muiterland terug te jagen indien hij reeds mogt zijn voorgedrongen, en alsdan den hoon, het oud-Nederlandsch grondgebied aangedaan, af te wasschen in zijn bloed. Gloeijende van verontwaardiging over de snoode vertreding van het landsvaderlijk gezag des geliefden Konings, haken onze dapperen naar de gelegenheid om den euvelmoed van het hoog en laag gespuis te tuchtigen, de om wraak roepende schimmen van zoo vele verraderlijk gemoorde broederen te verzoenen, de zoo smadelijk gehoonde volkseer
te handhaven, en zich de waardige nazaten te betoonen van een in veel banger tijden nog door leeuwenmoed en volharding zegevierend gebleven, nooit volprezen voorgeslacht. Is hun door de raadsbesluiten van eene ondoorgrondelijke staatkunde, of wel misschien van eene niet minder ons begrip te boven gaande grootmoedigheid, de vervulling ontzegd van het verlangen om de booswichten aan te tasten in hunne ei-
{==45==} {>>pagina-aanduiding<<}
gene woonsteden, die moordholen helaas! voor onze brave krijgsknechten; met blakenden ijver althans spoeden zij zich naar hunne bestemming aan de oud-Nederlandsche grenzen, en zij zullen met verhoogde geestdrift den vijand te gemoet snellen, indien zij mogten vernemen, dat hij zich hadde onderwonden hun den weg tot den strijd te bekorten. - Zóó denken zij, wien Hollandsch bloed door de aderen vloeit,’ enz.


Gedenkschriften van Don Juan van Halen, Chef van den Staf van eene der Divisiën van het Leger van Mina in 1822 en 1823. II Deelen. Met de Portretten van den Schrijver en den Russischen Generaal Jermolow. Te Dordrecht, bij J. de Vos en Comp. 1828, 29. In gr. 8vo. 657 Bl. f 5-40.

Van halen heeft zich doen kennen, vooral te Brussel, van zulken kant, dat men hem algemeen verachten moet. De beide Deelen, die thans voor ons liggen, schenen eerst medelijden in te boezemen met een' man, die in het eerste Deel het verhaal levert zijner gevangenschap bij de Inquisitie van Spanje in 1817 en 1818, en van zijne ontvlugting; en in het tweede, van zijnen veldtogt naar den Caucasus in 1819 en 1820, en zijne terugkeering in Spanje in 1821.
Het heeft voor ons gevoel iets pijnlijks, een' man, die wezenlijke belangstelling had ingeboezemd, als snood ondankbaar te leeren kennen. Bij het ontdekken der valschheid vraagt men niet naar het blanketsel, waarachter de snoodaard zich zoo lang schuil hield. Daarom zeggen wij van dit werk des mans niet meer, en maken ons van dit geschrift kortelijk af. Zijne gevangenneming te Mons en de vrijstelling aldaar kunnen misschien nog belangstelling wekken voor deze Gedenkschriften Doch wie met daden liegt, doet dit nog gemakkelijker met woorden. Men vergeve ons deze beknoptheid. Het werk van eenen Duivel te beoordeelen, is niet van onzen smaak. Slechts één staal voeren wij aan, IIde D. bl. 9, 10: ‘Het gewoon verblijf van den Koning (van Pruissen), dat zich in niets van de, hetzelve omringende, hotels onderscheidt, is gelegen in de groote straat, die naar de schoone wandelplaats, Linden genaamd, geleidt. Hij leeft aldaar als een eenvoudig burger en zonder de minste praal. Twee schildwachten, aan

{==46==} {>>pagina-aanduiding<<}
den hoofdingang geplaatst, maken zijne geheele bewaking uit. Als hij uitgaat, hetzij te voet, te paard, of in het rijtuig, volgt hem slechts een enkele lakkei, en het zou moeijelijk zijn, hem van elk ander burger te onderscheiden.’ En nu nog het volgende: (Men bedenke vooral, dat de kameleon, dit schrijvende, in Brussel zich bevond!) ‘Edel vertrouwen van een' Vorst, die zich nimmer beter bewaakt vindt, dan door de liefde van zijn volk, en welk voorbeeld wij dagelijks zien vernieuwd in het gastvrije nederland, waar zoo vele bannelingen eene schuilplaats vonden.’ Uit dankbaarheid (welke echt Oudspaansch is) heeft hij in het laatst van September 1830 te Brussel de hoofdrol gespeeld. Is het dan wonder, dat geene der partijen, welke hij heeft gediend, (en deze zijn nog al in het meervoudige getal te noemen) ooit met hem is tevreden geweest?
Nieuwsgierigheid naar de lotgevallen van den booswicht, voor zoo verre de Uitgevers niet reeds schadeloos zijn gesteld, zal hun thans veelligt nog te stade komen. Het zij zoo!


Parabelen van Dr. F.A. Krummacher. Naar den laatsten Druk uit het Hoogduitsch vertaald. Te Amsterdam, bij J.C. van Kesteren. 1830. In 12mo. VIII en 191 bl. f 1-25.

Reeds in het jaar 1805 is bij h.c.a. thieme, te Zutphen, de vertaling eener verzameling van Parabels door krummacher in onze taal in het licht verschenen. Toen reeds verwierven deze vernuftige, zinnebeeldige, meestal zedelijke voorstellen, bij derzelver aankondiging in verscheidene vaderlandsche tijdschriften, eene allezins verdiende aanprijzende beoordeeling. Het onnavolgbare, aan krummacher in dit naïve vak eigen, heeft hem, binnen en buiten zijn vaderland, zoodanigen roem verworven, dat het niet noodig is, zijn werk breedvoerig te beoordeelen. Doorgaans vinden wij hier bevallige voortbrengselen van eene levendige verbeelding, van een fijn vernuft en een gevoelig hart. Uit de aankondiging van de vroegere vertaling nemen wij over, hetgeen de Schrijver in het voorberigt zegt, aangaande den oorsprong van deze zijne Parabelen: ‘De meesten zijn vruchten en ingevingen van een oogen-
{==47==} {>>pagina-aanduiding<<}
blik. Een blik op een' bloeijenden rozestruik, of op het avondrood geworpen, een, hier of daar genoten, klein genoegen, het nagenot van een, in vertrouwde vriendschap doorgebragt, uur, het dankbare herdenken aan een goed boek, een spel met een kind, of ergens eene andere kleinigheid, deden deze spelen van den inwendigen mensch ontstaan, welke ik niet wel missen kan, en die ik nu ook mijnen vrienden mededeel.’ - Daar wij de verzameling, bij thieme uitgekomen, thans niet bij de hand hebben, weten wij niet, in hoe ver wij in het thans aangekondigde al of niet eenig gedeelte van het reeds vroeger in onze taal overgebragte ontvangen. In het voorberigt hadden wij met regt hieromtrent eenige mededeeling mogen verwachten; maar uit hetzelve blijkt niet, in hoe ver het aan den tegenwoordigen uitgever bekend is, dat er reeds eene vroegere verzameling van Parabels door krummacher in onze taal bestond, dan of wij hier voor
de eerste maal eene vertaling ontvangen van des Schrijvers lateren arbeid. Hier en daar vonden wij nog al eene onnaauwkeurigheid in de vertaling; onder anderen neid voor nijd, en de opschriften der 48 en 49ste Parabelen: Uri's trouw, De droom, voor: De trouw, Uri's droom. Tot eene proef van den inhoud strekke de volgende:

‘De grijsaard en de jongeling.

‘Geron, een tachtigjarig grijsaard, zat voor de deur van zijn landelijk huis, en vervrolijkte zich in den liefelijken herfstmorgen. Zijne oogen waren nu eens op de blaauwe bergen in de verte, van welker kruinen de nevels als offerwolken omhoog stegen, dan weder op de vrolijke kleinkinderen, die voor hem speelden, gevestigd.
Toen trad een jongeling uit de stad tot den grijsaard, en sprak met hem. Als hij nu het getal zijner jaren uit zijnen mond hoorde, verwonderde hij zich, dat hij er voor zijne hooge jaren nog zoo frisch en gezond uitzag. Daarop vraagde hij aan den grijsaard, wat hij toch gedaan had, om op het laatst zijns levens nog zoo sterk en opgeruimd te zijn.
Hierop antwoordde Geron: “Mijn zoon, het is, als ieder ander goed, eene gave, die van boven komt, en op welke wij ons niet moeten verhoovaardigen. Evenwel kunnen wij hier op aarde er ook iets aan toebrengen, om ze te ontvangen.” Na het uiten dezer woorden stond de grijs-
{==48==} {>>pagina-aanduiding<<}
aard op, en bragt den vreemdeling in den boomgaard, en toonde hem de hooge, heerlijke boomen vol kostelijke vruchten, wier aanblik het hart verheugde. Daarop sprak de grijsaard: “Verwondert gij u daarover ook, dat ik thans de vruchten dezer boomen geniet? Zie mijn zoon, deze plantte ik in mijne jeugd. Hier hebt gij het geheim van mijnen blijden, genoegelijken ouderdom.”
Maar de jongeling wenkte den grijsaard; want hij verstond zijne woorden, en nam ze ter harte.’







Nederlandsch Krijgslied en Marschlied, door G. van Reyn en J. van Harderwijk, Rz. Voor de zaak des Vaderlands uitgegeven, enz. Te Rotterdam, bij Mensing en van Westreenen. 1830. f : - 60.

Alleen de titels af te schrijven van al de stukken van den dag, door vaderlands- en menschenmin in het licht gezonden, kostte ligt een' halven dag! Eer intusschen allen, die uit dit loffelijk beginsel werkzaam zijn; maar hooger eer nog hun, wier letter- of dichtvruchten, in het afgetrokkene beschouwd, letter- of dichtkundige verdienste bezitten! Onder het getal der laatsten mogen wij met ruimte de boven aangekondigde verzen tellen. Aan het laatste der twee zouden wij, voor den zang, den palm toewijzen. De Componist heeft zich den Dichteren waardig betoond. Gezamen lijk mogen ook deze bijdragen haar dubbel doel bereiken! Het lieve Vaderland heeft beide - moedbetoon en onderstand - zoo dringend noodig. Meer mogen wij, naar ons bestek, van dezelve niet zeggen.





Tijdkorter in ledige oogenblikken, voor 1831 Door A. Hazelhoff. XIXde Jaargang. Te Groningen, bij A. Hazelhoff. f : - 25.

Dit Jaarboekje blijft zichzelve zoo gelijk, dat het schier noodeloos is, er iets meer of anders van te zeggen, dan dat het weêr op nieuw verkrijgbaar is. Het is en blijft een boeksken, dat in zijnen bepaalden kring wezenlijk nut kan doen. Het doorloope dan dien kring ongestoord, en bevordere overal zielevrede, dien geen oorlog of bange tijden ons kunnen ontrooven! De geringe prijs kan het vertier niet dan gunstig zijn.






{==49==} {>>pagina-aanduiding<<}

Boekbeschouwing.

Godsdienstige Beschouwingen van den Mensch, in Leerredenen, door I. Prins, Predikant te Amsterdam. Te Amsterdam, bij W. Brave, Jun. 1830. In gr. 8vo. XIV en 231 bl. f 2-40.

Het ken uzelven der Ouden ligt geheel in de menschelijke natuur, en zonder inachtneming van dezen gewigtigen stelregel wordt er van den mensch niets, zelfs niet bij het bezit van het Evangelie. Dit maakt het onderwerp, in deze Leerredenen behandeld, allerbelangrijkst. Daarom had dan ook prins niet noodig, zich over de uitgave van deze Leerredenen te ontschuldigen.
Hoofdzakelijk zal de inhoud dezer Leerredenen opgegeven worden, waardoor de Lezer in staat zal worden gesteld, om te oordeelen ook over de voortreffelijke wijze, op welke de bekwame man dit gewigtig onderwerp behandeld heeft.
I. Over 's menschen nietigheid. Tekst, Gen. III:19b. A. De mensch wordt beschouwd in zijne nietigheid bij zijne geboorte, ontwikkeling, afhankelijkheid in alles van anderen, kleine krachten, beperkte vermogens, geringen invloed, en wederkeering tot stof. B. Die beschouwing van 's menschen nietigheid roept tot ootmoed, tot dankbaarheid, tot vertrouwen.
II. Over 's menschen voortreffelijkheid. Tekst, Psalm CXXXIX:14. Dit wordt aangewezen, door ontwikkeling der volgende punten: De mensch is een heerlijk gevormd, een redelijk, een gevoelig, een zedelijk en een onslerfelijk wezen. Ter toepassing maakt de Redenaar gepast gebruik van het laatste gedeelte der tekstwoorden: Ook weet het mijne ziele zeer wel! Gevoel van dankbaarheid moet het gevolg zijn van deze beschouwing, en die dankbaarheid moet men vooral be-
{==50==} {>>pagina-aanduiding<<}
toonen, door achting te hebben voor zichzelven en voor anderen.
III. Over 's menschen bestemming. Tekst, matth. V:48. In deze Leerrede wordt de vraag behandeld, waartoe de mensch is. A. Naar de uitspraak des Heilands wordt aangetoond, welke de bestemming van den mensch is. De tekst wijst, ook naar ons gevoelen, de volkomenheid in liefde aan, zoo als God die aan boozen en goeden gelijkelijk betoont. Maar juist dit bewijst de ongeschiktheid van den tekst. Hetgeen prins bl. 55-58 zegt, heeft ons van het tegendeel niet overtuigd. B. Wordt bewezen, (hetgeen jezus gezegd heeft, behoeft dit nog nader bewijs?) dat het doel van God en onze bestemming is, aan Hem (in liefde, ook jegens boozen?) gelijkvormig te zijn. De schepping van den mensch en diens aanleg strekken ten bewijze, en elke openbaring van God bevestigt het. Hier worden de openbaringen doorgeloopen, uit het aartsvaderlijk tijdperk, onder mozes, johannes den Dooper, jezus, de Apostelen. C. wordt op de voortreffelijkheid van die bestemming opmerkzaam gemaakt, als verheven, als edel, als zalig. D. volgt eene opwekking, om te streven naar het beantwoorden aan die bestemming. Bij het kiezen van een' anderen tekst zou de behandeling in deze Leerrede anders en beter geweest zijn. De vierde moest ook voorafgegaan zijn. Dit komt ons althans zoo voor. Doch daarover willen wij nu niets meer zeggen.
IV. Over 's menschen verbastering. Tekst, Rom. III:23. Hetzij wij het oog vestigen op de Heidenen, hetzij op de Joden, hetzij op de Christenen, wij zullen bij allen het bewijs aantreffen van 's menschen verbastering, die ons allen roem bij God doet missen. Deze beschouwing verdeelt dus deze Leerrede in drie deelen. Ten slotte worden ter toepassing achteraangevoegd de vier volgende aanmerkingen: 1o. De verbastering van het menschdom is te algemeen, dan dat zij niet aan ééne algemeene oorzaak zou toegeschreven worden. 2o. Zij is te duidelijk zigtbaar, dan dat zij kan tegengesproken

{==51==} {>>pagina-aanduiding<<}
worden. Deze aanmerking moest, dunkt ons, vooraan staan. 3o. Zij is te groot, dan dat zij niet door ons opregt zou betreurd worden. 4o. Zij is te rampzalig, dan dat zij ons niet zou doen uitzien naar herstelling. Als deze Leerrede in de derde plaats voorkwam, kon in de vierde plaats de herstelling van den mensch behandeld zijn, en dan liep alles meer ordelijk af. Doch de mensch, als onderwerp van beschouwing, is zoo gemakkelijk niet, als men zich wel voorstelt. Daarom zullen wij nu verdere aanmerkingen op de hier voorkomende orde staken.
V. Over Gods belangstelling in den mensch, niettegenstaande deszelfs verbastering. Tekst, jo. III:17. Die belangstelling van God blijkt, I. uit de zending van Zijnen Zoon op de wereld; II. uit het oogmerk dier zending. Beide deze stukken worden door den tekst zelven aan de hand gegeven. Ter toepassing: Wij moeten dankbaar zijn, dat God zoo veel belang stelt in onze behoudenis. Die dankbaarheid betoone men, door den weg in te slaan, dien jezus ter behoudenis aanwijst.
VI. De mensch hier op aarde deelgenoot van Gods vaderlijke liefde in Christus. Tekst, 1 jo. III:1, 2a. Wederom strekt hier de tekst tot leiddraad van behandeling. I. Ziet, hoe groote liefde ons de Vader gegeven heeft, dat wij kinderen Gods genaamd zouden worden. Deze woorden wijzen ons aan, 1o. dat God ons door Zijnen Zoon tot onze oorspronkelijke bestemming wil terugbrengen; 2o. dat God ons plaatsen wil in de zaligste betrekking tot Hem, en 3o. ons verheffen tot den hoogsten rang, waartoe een schepsel geraken kan. Het καλεῖσθαι bij joannes duidt, gelooven wij, aan, het voeren van den naam: kinderen gods, als bewijs van Gods groote liefde. II. De woorden: Geliefden! nu zijn wij kinderen Gods, doen de hooge waarde van dit voorregt daarom zoo voortreffelijk uitkomen, omdat het hier op aarde reeds genoten wordt. Dit blijkt, als men let, 1o. op het voorregt zelve, 2o. op deze onvolmaakte wereld, 3o. als genoten onder

{==52==} {>>pagina-aanduiding<<}
alle omstandigheden van dit leven, 4o. als grond van verwachting. III. De oorzaak, waarom er zoo velen zijn, die in dit voorregt weinig belang stellen, wordt aangewezen, naar aanleiding van de tekstwoorden: Daarom kent ons de wereld niet, omdat zij Hem niet kent. Dit dient tevens ter toepassing.
VII. Over het geluk, dat den mensch, na dit leven, door Christus, wacht. Tekst, 1 jo. III:2b. I. Het toekomend geluk van den Christen wordt voorgesteld: wij zullen Hem gelijk zijn; II. de zekerheid daarvan wordt aangewezen: want wij zullen Hem zien, gelijk Hij is; III. het tijdstip wordt opgegeven, wanneer dit zoo zijn en blijven zal: als Hij zal geopenbaard zijn.
VIII. Over den invloed, dien de gedachte: Ik ben ook een mensch, op ons behoort uit te oefenen. Tekst, Hand. X:26b. I. De aanwijzing, wat er opgesloten ligt in dat denkbeeld: Ik ben zelf ook een mensch, geeft geschikte aanleiding aan den Redenaar, om beknoptelijk hier te herhalen, wat hij in de zeven voorafgaande Leerredenen aangaande den mensch had opgemerkt. II. Doet hij den invloed kennen, dien dit denkbeeld op ons bestaan en gedrag behoort uit te oefenen. Het moet opleiden tot dankbaarheid jegens God, gepaard met ootmoed. Het moet onzen lust en ijver opwekken, om aan onze bestemming te beantwoorden, en daarvan in alle betrekkingen bewijzen te geven.
IX. Over Jezus Christus, den volmaaktsten mensch. Tekst, 1 tim II:5c. I. Wordt het een en ander herinnerd, geschikt om den mensch jezus christus te leeren kennen in zijne voortreffelijkheid. II. Worden eenige algemeene opmerkingen medegedeeld, door welke de volmaaktheid van 's Heilands menschelijke natuur duidelijker uitkomt: 1o. Hetgeen jezus was, was Hij niet ten halve, maar geheel. 2o. Het was jezus natuurlijk eigen, zoo te zijn als Hij was. 3o. Hetgeen jezus was, was Hij altijd. 4o. Hetgeen jezus was, is Hij nog. 5o. Hetgeen jezus was en is, zal Hij niet alleen blijven tot in eeuwigheid, maar die vol-
{==53==} {>>pagina-aanduiding<<}
maaktheid zal eindeloos toenemen. III. Wordt aangewezen de invloed van deze beschouwingen op ons bestaan en gedrag. De mensch jezus christus behoort onze roem te zijn. 1o. Hij is die Leeraar, die niet faalt; 2o. die Middelaar, die niet te kort schiet in de behartiging onzer wezenlijke belangen; 3o. dat Voorbeeld, hetwelk wij veilig volgen; 4o. dat verheerlijkt Hoofd, op wien wij onze hoop voor eene zalige toekomst vestigen kunnen.
Deze Leerredenen verdienen niet alleen algemeen bekend te zijn, maar ook van wege den belangrijken inhoud meer dan eens gelezen te worden. Daarom zijn wij van den gewonen weg bij de aankondiging van Leerredenen opzettelijk afgeweken. Het was ons te doen, om de zaken en den gang van denkbeelden aan te wijzen; en deze zijn, gelijk wij vertrouwen, ook bij onze dorre schets, duidelijk genoeg kenbaar geworden. Ons oogmerk was, tot lezing en herlezing te nopen; en wij beloven den Lezer voldoening, wanneer hij zich in de gelegenheid stelt, om de stukken zelve ook bij herhaling te lezen. Wij verheugen ons, dat men in Amsterdam zoo, en wel met graagte, hoort prediken.







De Eere der Nederlandsche Hervormde Kerk gehandhaafd tegen Ypeij en Dermout. (Geschiedenis der Nederlandsche Hervormde Kerk.) Door Mr. C.M. van der Kemp. Iste Deel. Te Rotterdam, bij Wed. van der Meer en Verbruggen. 1830. In gr. 8vo. XI en 359 bl. f 2-90.

Het is een opmerkelijk verschijnsel onzer dagen, dat in het Hervormde Kerkgenootschap personen opstaan, die, geene Theologanten zijnde, nogtans zich vermeten, over zaken buiten hun vak beslissend te oordeelen, en mannen, die kennis met waarheidsliefde paren, openlijk aan te randen, ten einde der menigte wantrouwen tegen de Leeraren in te boezemen, en alzoo den vrede der

{==54==} {>>pagina-aanduiding<<}
Kerk te storen. Ook de Heer en Meester c.m. van der kemp verschijnt, ongeroepen, als kampvechter voor zoogenaamde oude regtzinnigheid, in het strijdperk tegen Godgeleerden, die hun Genootschap eere aandoen. Hij zegt wel, in zijn Voorbericht, den strijd niet persoonlijk tegen de Heeren ypeij en dermout te voeren, en hij drukt zich in het eerst ook op bescheidene wijze uit; maar weldra verandert de toon, en wordt scherp en hatelijk. De Schrijver verklaart bl. VI, dat hij het voor onmogelijk houdt, in het onderzoek der Geschiedenis van het Hervormd Kerkgenootschap, buiten alle vooroordeel te blijven, en zoo doende, hoe onwillens ook, de zaken soms minder juist voor te stellen. (*) Ook bekent hij ter zelfde plaatse, nog geene groote vorderingen gemaakt te hebben in de beoefening van Gods heilig Woord, waarvoor zeker niemand onverschilliger zijn kan, dan ik, - Rec. neemt hier de eigene woorden van Mr. van der kemp letterlijk over, - slechts weinige jaren geleden, geweest ben, toen ik de vrijgeesterij, zoo niet opentlijk en uiterlijk, dan toch inwendig en van harte tot de verste gevolgtrekkingen dreef. Hij zegt dus volmondig te willen erkennen, dat het meer dan mogelijk is, dat hij in de voorstelling sommiger leerstukken gedwaald, en de waarheid, die meestal in het midden ligt, verlaten hebbe. Maar de
Schrijver schijnt spoedig niet meer gedachtig te zijn aan deze zijne belijdenis. Als reden van zijn schrijven noemt hij eerst nog zeker gevoel van verpligting, om een woord van waarheid ter bestrijding der hem zoo toeschijnende leugen te spreken; doch terstond laat hij daarop volgen: ‘De gedachte, dat de eere onzer Nederlandsche Hervormde Kerk op het smadelijkst wordt aangetast door twee harer Leeraren van den eersten rang, in een buiten kijf classiek werk, hetwelk zoo blijkbaar door de voornaamsten hunner Hervormde Ambtgenooten (slechts weinigen uitgezonderd) met zoo veel toejuiching ontvangen en nog door niemand wedersproken is - de

{==55==} {>>pagina-aanduiding<<}
gedachte, dat de meesten der genen, die dit werk in handen hebben of krijgen zullen, of niet in staat zijn de geschiedenis onzer Kerk ergens anders uit te leeren kennen, of de moeite niet nemen zullen in de oude oorkonden rond te zoeken, ten einde zich van de echtheid der hun voorgedragen vertellingen te overtuigen; die beide gedachten hebben mij de noodzakelijkheid doen inzien, de waarheid in dezen voor te staan, en het deksel der leugen op te lichten (ligten), waaronder men haar bedolven had.’ Een man, die onlangs nog dwaalde in de dikke duisternis der onkunde, moest niet zoo spoedig anderen van kwade trouw beschuldigen, wanneer hij eindelijk de waarheid beter meent te hebben leeren inzien. Het staat hem vrij, van ypeij en dermout te verschillen; maar wilde hij de waarheid betrachten in liefde, hij zoude niet hebben kunnen schrijven: Bedrogen te worden door hen, die met het kleed der waarheid omhangen zijn, dit mogen zich anderen doen laten of onverschillig rekenen; voor mij was het vermoeden zelfs, dat de zoodanigen zouden kunnen meenen, ook mij in hunne strikken verward te hebben, eene genoegzame reden, om de pen op te vatten en eene opentlijke verklaring hiertegen te doen. Voorts betuigt de Heer van der kemp: De strijd, dien ik voer, blijft ook maar alleen in ons Hervormd Kerkgenootschap en komt daar geenszins buiten. Tegen de overige Kerkgenootschappen stel ik mij geen partij, bijzonderlijk niet tegen het Remonstrantsche, hetwelk ik, als eene afgezonderde gemeente, (in oprechtheid gezegd,) de hoogste achting toedraag. Welk eene gematigdheid
in woorden! Kan een man, die over de veldwinnende vrijere denkwijze in de Hervormde Kerk zoo harde uitspraak zich veroorlooft, wel de hoogste achting aan de zich door liberale gevoelens onderscheidende Broederschap der Remonstranten toedragen? Het valt Rec. moeijelijk, dit te gelooven. - Van der kemp schijnt zelf gevoeld te hebben, dat zijne taal geenszins die der bescheidenheid en welvoegelijkheid is.

{==56==} {>>pagina-aanduiding<<}
Hij verontschuldigt zich althans met deze woorden: ‘De toon, waarin ik schrijf, moge velen te straf voorkomen; maar is ontstaan deels uit diepe verontwaardiging wegens de groote onbeschaamdheid, waarmede onze tegenwoordige Hervormde Geestelijken [dus niet ypeij en dermout alleen?] hun eigen Kerkgenootschap belasteren of belasteren laten, anderdeels om te toonen, dat mij geene vrees voor hunnen mij nadeeligen invloed bezielt. Ik weet, dat ik mij door dit geschrijf hunne minachting op den hals zal halen: dan daar een baudart, trigland en andere lichten onzer Nederlandsche Hervormde Kerk, die hare eere hebben voorgestaan, ook mijn eigen grootvader en overgrootvader, de smaadredenen van ypeij en dermout moeten verduren; wat zoude ik mij dan behoeven te schamen over de smaadtaal, die ook ik van hen of van de hunnen ondervinden zal?’
Zoodanige hatelijke uitvallen doen genoeg blijken, van hoedanigen geest de Schrijver is, die ook nog op het beruchte Adres van Do. molenaar zich beroept. Vergelijkt men met die schampere bewoordingen het Voorberigt voor het bewuste werk van ypeij en dermout, welk een onderscheid! Neen, Meester van der kemp! gij hebt geene smaadtaal te vreezen van mannen, die zoo bescheiden zijn in hun oordeel. Uw geschrijf zal ook de hunnen niet tot smaadtaal aanzetten. En Rec., die geenszins in eenige betrekking tot de Heeren ypeij en dermout staat, noch hen in persoon kent, wil trachten, met de meestmogelijke onpartijdigheid uw werk te beoordeelen.
Na het Voorbericht volgt eene korte Inleiding, die terstond zich kenmerkt door zekere scherpheid van uitdrukking. Van den Hofprediker wordt gezegd, dat hij eene bijkans bisschoppelijke waardigheid bezit in de Gereformeerde Kerk. Ook spreekt van der kemp op schamperen toon van het bekende karakter der twee Schrijvers, als welke niet zelden hunne welwillendheid omtrent de Remonstrantsche partij zouden aan den dag

{==57==} {>>pagina-aanduiding<<}
gelegd hebben, volgens den algemeenen geest des tegenwoordigen tijds. Op bl. IX heeft onze Schrijver zelf betuigd, dat ook hij aan het Remonstrantsche Kerkgenootschap de hoogste achting toedraagt. Waarom dus in anderen toegenegenheid voor die partij te veroordeelen? Ypeij en dermout worden, bl. 7, beschuldigd, dat zij de leere en eere der Gereformeerde Kerk op het allerschandelijkste ten toon gesteld en gelasterd hebben, en dit op eene wijze, waaraan zich geen Remonstrant nog heeft schuldig gemaakt.(!) Het ware, dus vervolgt van der kemp, bl. 8, reeds te erg geweest voor zulke aanzienlijke Leeraars der Gereformeerde Kerk, als onze Schrijvers zijn, indien zij zich van dezelfde lasteringen, als de Remonstranten, bediend hadden; maar nu zij hen daarin door het uitdenken van nieuwe leugens en smaadredenen overtroffen hebben, nu meenen wij niet te veel te zeggen, wanneer wij beweren, dat dit de palen van alle betamelijkheid overschrijdt, en onlijdelijk is voor ieder, die eenigen waarheidszin heeft, en bezield is met ijver voor de eere van het Gereformeerd Kerkgenootschap. En voor zulk eene leugen- en lastergemeente is onze Schrijver met de hoogste achting bezield!!!
De groote bezwaren, tegen ypeij en dermout ingebragt, bestaan hierin, dat zij erasmus tot den rang van eersten en grootsten Kerkhervormer verheffen, de gevoelens van zwinglius en calvijn als van elkander verschillende, en zwinglius als met erasmus volkomen instemmende voorstellen, de oorspronkelijke Hervormde Kerk Zwingliaansch, dat is, verschillende van de leer van calvijn, noemen; kortom, dat zij de Remonstranten voor de echte Zwinglianen houden, die de oorspronkelijke leer der Gereformeerde Kerk, waarvan de andere partij afgeweken was, beleden hebben.
In het eerste Hoofdstuk, over erasmus, beweert de Schrijver tegen ypeij en dermout, dat de geleerde Rotterdammer geenszins onder de Kerkhervormers geteld moet worden. Het komt hier op de beteekenis van het woord Hervormer aan. Maar, verba valent usu;

{==58==} {>>pagina-aanduiding<<}
en dan zegt Rec. met den Heer van der kemp, dat erasmus geenszins de eerste, veel min nog de grootste Hervormer der Kerk mag heeten, gelijk dit in het Mengelwerk der Vaderl. Letteroeff. No. XIV. van 1820. en No. VII. van 1821. uitvoerig en op betere gronden is aangewezen. De Beoordeelaar der Beknopte Geschiedenis van de Hervorming der Christelijke Kerk in de zestiende Eeuw, en van de Leerrede ter gedachtenis van de groote verdiensten der Nederlandsche Vaderen, betrekkelijk het werk der Kerkhervorming, had reeds in dit zelfde Tijdschrift (1817 en 1818) het gevoelen van Prof. ypeij wederlegd. Het was dus niet noodig geweest, dat van der kemp op nieuw zoo veel moeite deed, om de beide Schrijvers tegen te spreken. En wat heeft het eigenlijk met de hoofdzaak, de eere der Nederlandsche Hervormde Kerk, ook gemeen? Noch erasmus, noch luther behoorde tot dit Genootschap. De eer der Kerk is er dus niet mede gemoeid, dat ypeij en dermout verkeerdelijk den eersten onder de Hervormers tellen. Maar de Tegenschrijver bestrijdt dit gevoelen voornamelijk, omdat erasmus het leerstuk van des menschen vrijen wil niet verwierp. Die grondslag, dat beginsel der Roomsche Kerkleer, zegt hij, moest weggeruimd worden; erasmus deed het niet - derhalve was hij geen Hervormer!! Bij des Schrijvers magtspreuken over vrijen wil en vrije genade dacht Rec. aan het bekende: Qui bene distinguit, bene docet; zoo lang men dit niet doet, kan men over woorden veel kibbelen. In eene Noot op
bl. 15 wordt bilderdijk ook berispt, niet om zijne genegenheid voor de Remonstranten, maar omdat hij, in een stukje: Een Protestant aan zijne Medeprotestanten, kon schrijven, dat luther, toen hij het misbruik der aflaten begon aan te tasten, aan niets minder gedacht heeft, dan hervormer en oprigter eener nieuwe Kerk te zijn. Uit euther's eigen schrijven aan den Paus (*) blijkt in-
{==59==} {>>pagina-aanduiding<<}
tusschen genoeg, dat hij in den beginne niet met Rome wilde breken, en zelfs nog minder, dan erasmus, eene hervorming der Kerk in den zin had. Onbillijke tegenkanting wekte zijne verontwaardiging, en deed hem van stap tot stap verder gaan, dan hij eerst zelf bedoeld had.
Hoewel nu Rec. het hierin met den Schrijver eens is, dat erasmus niet onder de Hervormers (in de gewone beteekenis des woords) geteld kan worden, zoo keurt hij het echter grootelijks af, dat van der kemp, bl. 3, de voordragt van ypeij en dermout valsch, verkeerd en sluw noemt. Welken naam verdient wel zijne eigene handelwijze, wanneer hij, bl. 36, het doet voorkomen, alsof de beide achtingwaardige mannen, en anderen, die in denkwijze met hen overeenstemmen, het geloof aan godsdienstige waarheden niet noodzakelijk ter zaligheid zouden achten, en alleen door deugdbetrachting zalig willen worden. De Heer en Mr. behoorde zich te schamen over zoodanige aantijging. - Ten opzigte van de uit turretin aangehaalde plaats, bij ypeij en dermout bl. 17 van de Aant., bij van der kemp bl. 39 en 355, merkt Rec. aan, dat eerstgenoemden hier minder naauwkeurig zijn. Van der kemp heeft bl. 355 eene letterlijke vertaling gegeven. Turretin noemt erasmus geenszins liefdeloos. Het is dus waar, dat de Schrijvers bij de aanhaling hunne eigene kleuren en uitdrukkingen gebruikt hebben, evenwel niet om de eer der Hervormde Kerk aan te randen, maar uit eene misschien te groote zucht, om eenen man te verheffen, die, in weerwil zijner groote verdiensten, langen tijd door Roomsch en Onroomsch miskend is geworden. Het oordeel van turretin was juist, in zekeren zin; en nogtans kan er veel tot verschooning van het weifelend gedrag des Rot-
{==60==} {>>pagina-aanduiding<<}
terdammers gezegd worden. Ja, hij liet zich door zekere verkeerde liefde, door vreesachtigheid en vleeschelijke voorzigtigheid,
gelijk turretin zegt, terughouden. Erasmus, vriend der letteren, beminde den vrede, en meende, dat luther door overdrijving de goede zaak zou bederven. Hij was zacht van aard, en vreesde heillooze gevolgen van dat geweldig doortasten. Dit noemde turretin zekere verkeerde liefde, of beschroomdheid en vleeschelijke voorzigtigheid. Erasmus leefde in eenen tijd van groote gisting en verwarring; hij zelf had door zijne geschriften niet weinig tot het ontstaan dier woelingen toegebragt, doch vreesde, dat sommigen veel te verre zouden gaan. Rec. zou echter niet gaarne met turretin beweren, dat erasmus, uit verkeerde bedoelingen, de waarheid in ongeregtigheid te onder wilde houden; en in zoo verre konden dan ypeij en dermout met reden het woord van den Zwitserschen Geleerde scherp gepunt noemen. Erasmus en luther hebben beide, schoon op verschillende wijze, onder hooger Bestuur, moeten medewerken, om een doel te bereiken, dat deze zoo min als gene zich aanvankelijk had voorgesteld. Men behoeft de verdiensten des eenen niet te verkleinen, om die des anderen te doen uitkomen.
Eindelijk berispt van der kemp het nog in ypeij en dermout, dat zij, bl. 16 der Aant., de handelwijze van den Rotterdamschen Predikant leeuwius afkeuren, die openlijk van den predikstoel de daden der Regering bestrafte, en onder de bezwaren opnoemde het oprigten van standbeelden voor lieden, die libertijnen en vrijgeesten zijn geweest en gespot hebben met alle religie. Maar wie moet zoodanig uitvaren tegen de Overheid, en dat op zoodanige plaats, niet afkeuren? Op eene andere wijze hadden leeuwius en zijne ambtgenooten de belangen der behoeftigen moeten voorstaan. Doch het was toen niet de eenige maal, dat de drijvers van zoogenaamde regtzinnigheid zich stoute taal tegen de Regering veroorloofden.

{==61==} {>>pagina-aanduiding<<}

Het tweede Hoofdstuk handelt over zwinglius, calvijn, melanchton en bullinger. In hetzelve wil de Schrijver aantoonen, dat ypeij en dermout de leerbegrippen van genoemde mannen niet naar waarheid voorstellen, en dat deze valsche, leugenachtige voorstelling opzettelijk uitgedacht is, om den eenvoudigen lezer om den tuin te leiden. Maar de man heeft de eigene geschriften dier Hervormers niet kunnen raadplegen, zegt hij; hij had dus, ten zachtste gesproken, beter gedaan, zoo hij in zijne uitdrukkingen wat meer bescheidenheid en gematigdheid had in acht genomen. Augustinus, op wien de voorstanders van praedestinatie zoo gaarne zich beroepen, schijnt op dit punt zichzelven (*) even min volkomen gelijk gebleven te zijn als de Heer van der kemp, die bl. 48 schrijft, dat augustinus den mensch niet beschouwde als een gants lijdelijk wezen, dat niet zelf moet werken in de bevordering zijner zaligheid, maar als een redelijk wezen, wiens (welks) wil, hart en verstand door Gods Geest moet worden veranderd en vernieuwd ter verkrijging der zaligheid, die hij alsdan zelf moet werken, volgens Phil. II:12, 13; en bl. 51 beweert hij, dat augustinus, Gods vrije genade in J.C. omhelzende, geloofde, dat God sommige bepaalde personen had uitverkoren
ter zaligheid, en dat, daar het zeker is, dat niet alle menschen zalig zullen worden, hiervan (NB.) deze de oorzaak is, dat God aan dezelven zijne zaligende genade onthoudt, en alleen maar schenkt aan de overigen, die Hij dus heeft uitverkoren, om eenmaal met die genade begiftigd te worden. De beschuldiging, hier tegen ypeij en dermout ingebragt, heeft dus, wèl beschouwd, niets te beduiden. Trouwens men bemerkt aan alles, dat het den Schrijver slechts te doen is, om scherpe en

{==62==} {>>pagina-aanduiding<<}
liefdelooze aanmerkingen te maken. Indien hij zich aan de op bl. 48 door hemzelven gegevene verklaring wilde houden, zou er wel geen zoo groot verschil van gevoelen zijn. Maar dat willen de echte Calvinisten niet. En wat moeite van der kemp aanwenden moge, om zwinglius en calvinus te doen overeenstemmen, het is vruchteloos. De laatste helde blijkbaar tot hardere begrippen over, en gaf hierdoor aanleiding tot de hevige twisten, welke, zoo als de Hoogleeraar muntinghe (Theol. Christ. pars Theoret. tom. II. p. 67.) aanmerkt, dikwijls met groote verbolgenheid der gemoederen, en op eene wijze, die van Christelijke liefde zeer verre was verwijderd, zijn gevoerd geworden. Dat echter zwinglius, melanchton en anderen zich somwijlen in dier voege uitdrukken, alsof zij met den lateren calvijn bijna overeenstemmen, is geenszins te verwonderen, als men in aanmerking neemt, dat vóór dien hevigen strijd der meeningen het onderscheid der begrippen minder in het oog kon vallen, zoo lang men over en weder gematigdheid in acht nam, en geenszins zoo driftig voor zekere geliefkoosde bewoordingen zich in de bres stelde. Zijn de hoofden eenmaal door het twisten verhit, zoo verkoelt ligt in de harten der strijdenden de liefde - zucht, om gelijk te hebben, komt mede in het spel - onder het strijden gaat men weleens verder, en drukt zich stelliger en sterker uit, dan men anders gedaan zoude hebben. Daarbij komt gewoonlijk ook nog, dat partijen elkander gevolgtrekkingen toeschrijven, die niet in het stelsel liggen, of althans niet bedoeld worden.
Het derde Hoofdstuk, over de Geloofsleer en het Kerkbestuur der Nederlandsche Hervormde Kerk in de zestiende Eeuw, maakt verre het grootste gedeelte des boeks uit, en behelst mede eene menigte smaadredenen. Het kan zijn, dat aan de Schrijvers van de Geschiedenis der Nederlandsche Hervormde Kerk hier of daar iets menschelijks is bejegend. Zij maken geene aanspraak op onfeilbaarheid, en leggen in het beoordeelen van vroegere geschillen veel gematigdheid aan den dag.

{==63==} {>>pagina-aanduiding<<}
Mr. van der kemp beschuldigt hen van opzettelijke vervalsching. Zijne dusgenaamde bewijzen zijn zeer zwak. Maar, handelt hij zelf altijd ter goeder trouw? Op bl. 148 althans (om slechts iets te noemen) is hij niet naauwkeurig in het aanhalen van eene plaats uit het bewuste werk, daar hij de woorden zelfs en nog, waardoor de zin nog al iets anders wordt, weglaat.
Rec. wil hiermede niet zeggen, dat er niets goeds in het boek zou gevonden worden. Wat b.v. bl. 224 env. over formulieren van eenigheid voorkomt, is ten deele gegrond. Voor dien tijd waren ze behoefte; doch hieruit volgt geenszins de blijvende noodzakelijkheid. In onze dagen heeft men die banden losgemaakt; zoo schijnen ze nog iets te zijn, en zijn eigenlijk niets. Men behoeft juist geen vriend van formulieren te zijn, om te erkennen, dat de Schrijver op dit punt niet geheel ongelijk heeft. Hieruit volgt echter in geenen deele, dat de eer der Hervormde Nederlandsche Kerk door ypeij en dermout aangerand, opzettelijk aangerand zoude zijn, gelijk van der kemp wil. Deze beschuldiging heeft, op zichzelve beschouwd, niet de minste waarschijnlijkheid. Wat zoude mannen, die onder de hunnen vertrouwen, achting en eere hebben, bewegen, om de Geschiedenis van hun eigen Genootschap in een valsch licht te stellen? Rec. meent, ook bij het lezen van hun werk, alle reden te vinden, om zich van hunne opregte waarheidsliefde overtuigd te houden. Maar, de Tegenschrijver? Een man, die anderen zal teregtwijzen, moest zelf beter op zijne hoede zijn tegen de verbittering der partijzucht. Zijne zoogenaamde handhaving strekt het Kerkgenootschap geenszins tot eere. Daar was niet eens zoo veel omslag van woorden noodig geweest. Het gansche verschil komt hierop neder, of van eersten af het harde stelsel van volstrekte lijdelijkheid onder de Hervormden in Nederland algemeen in aangenomen, dan of hetzelve allengs ter Kerke is ingedrongen, en, ten gevolge van een' zamenloop van omstandigheden, een' geruimen tijd de overhand heeft behouden. Moge er hier of daar in het werk van den

{==64==} {>>pagina-aanduiding<<}
Hoogleeraar ypeij en van den Hofprediker dermout eenige onnaauwkeurigheid zijn ingeslopen, voor den onpartijdigen onderzoeker blijkt echter duidelijk genoeg, dat zij, wat de hoofdzaak betreft, de waarheid op hunne zijde hebben. Mr. van der kemp en anderen zijn verbitterd, omdat thans, zoo langen tijd na het bedaren der driften, de verstandigen en gematigden in hun Kerkgenootschap onpartijdig oordeelen over die oude twisten. Zij zien het met leede oogen aan, dat mildere begrippen, welke eenmaal door drijvers, gelijk zij zelve zijn, veroordeeld werden, langzamerhand veld winnen. Ware het mogelijk, zij zouden andermaal de Kerk beroeren, en allen, die minder bekrompen over de Goddelijke genade denken, willen buitensluiten. Mogten toch deze menschen, indien zij waarlijk het goede willen, geene pogingen doen, om het liefdeloos twisten over moeijelijke vragen te hernieuwen! Rec. raadt den Heer van der kemp, eens bedaardelijk te lezen j.a. turretini Oratio VIII de componendis Protestantium dissidiis, vooral p. 348, alwaar onder anderen deze woorden voorkomen, welke wij, ten behoeve onzer in het Latijn min ervarene Lezers, getrouwelijk vertaald mededeelen: ‘Bekennen niet allen, dat al het goede van God komt? Bekennen niet allen, dat al het kwade eeniglijk van ons ontstaat? Bekennen niet allen, dat alle de genen, die van de zaligheid uitvallen, niet door eenige veronachtzaming van den kant van God, maar enkel door eigene schuld er van uitvallen? Kortom, indien er voorts nog iets is, dat moeijelijk te begrijpen zijn moge, bekennen niet allen met paulus, dat Gods oordeelen onbegrijpelijk en zijne wegen onnaspoorlijk zijn? Dit alles stemt men van beide kanten toe. Waarom houden wij ons niet hierbij? Wat zouden wij verder gaan? Dit immers is ten overvloede genoeg, en wat daar boven gaat,
(waarom zouden wij het niet zeggen?) men vindt, dat het niet dan ijdele vragen, meestal slechts woordenstrijd, verzinselen van weelderig vernuft betreft, dat wijs wil zijn boven hetgene men behoort wijs te zijn.’







{==65==} {>>pagina-aanduiding<<}

De Burgerwapening voorgesteld als pligt, in eene Redevoering, (in het Nut) gehouden door J. Teissedre l'Ange. (Ten voordeele des Vaderlands.) Te Amsterdam, bij ten Brink en de Vries. 1830. In gr. 8vo. 31 Bl. f : - 50.


Ter gedachtenis aan de gezegende Omwenteling van 1813, door A.A. Stuart, Leeraar der Remonstranten te 's Gravenhage. (Ten voordeele des Vaderlands.) Te 's Gravenhage, bij S. de Visser. 1830. In gr. 8vo. 20 Bl. f : - 40.

Indien het hart welsprekend maakt, dan kan het niet missen, of onze tijd levert stukken van onderscheiden naam en vorm, die meesterlijk mogen heeten. Het hierbij aangekondigde van den bejaarden l'ange behoort tot dezelve. Welk een vuur, welk eene kracht en doorgaande fikschheid van stijl! Het is inderdaad niet anders dan eene Aanspraak, in welke echter geene geleidelijke orde en rijkdom van zaken mangelt. De inleiding - het korte overzigt der geschiedenis van onze burgerwapening, in één woord alles is treffend; schoon eenige noodige opruiming van zwarigheden in het laatste gedeelte den stroom der rede ook minder gelijkmatig moge doen vlieten.
Ook deze Leerrede van den jongen stuart is des vaderlijken roems waardig. Het was eene gelukkige gedachte, het bedoelde niet slechts te vieren, maar juist zóó te vieren, dat het aan bemoediging en opwekking in den tegenwoordigen nood dienstbaar werd. En de Leeraar heeft zijn ontwerp uitnemend volvoerd. In gepaste, krachtige taal, zoo als die den Christenleeraar en tevens vriend van Vorst en Vaderland voegt, heeft hij de middelen aangeprezen, die ons, onder Gods zegen, kunnen - haast zeggen wij - zullen behouden.
Zonder met zekeren beroemden man over het woord ‘geestdrift’ te willen twisten, zou men, dunkt ons,

{==66==} {>>pagina-aanduiding<<}
van de Hollandsche natie, als een persoon gedacht, thans mogen zeggen: est deus in nobis, agitante calescimus illo.





Oostenrijk, zoo als het thans is, onder de Regering van Prins Metternich en Keizer Frans II; of geheime Kronijk van zekere Duitsche Hoven. Door een' Ooggetuige. Te Leeuwarden, bij Steenbergen van Goor. 1830. In gr. 8vo. 270 Bladz. f 2-40.

Onder de vodden en vodjes, die de liberale drukpers ons in allerlei gedaanten, ook van reizen, aanbiedt, is dit wel een der nietigsten. Het bevat de gewone scheldwoorden en aantijgingen tegen Despotismus en Vorstendwang, en de afgesletene aanprijzingen dier kostbare vrijheid, die zich in 1830 zoo luisterrijk heeft ontmaskerd. En wij stonden verbaasd, zulk een produkt van eene met regt zoo zeer geachte pers te ontvangen. Hoezeer het op den titel niet staat, en de Voorrede ons zelfs het boek als het werk van eenen Oostenrijker doet voorkomen, (iets, hetwelk iedere bladzijde logenstraft) zoo blijkt het toch geschreven te zijn door eenen Engelschman; niet door een' dier hooghartige Britten van vroegeren tijd uit de school der beide pitts, die achttien jaren lang met napoleon's reuzenkracht en ijzeren wil om het gebied der wereld streden, maar door een' van die armhartige Engelschen van 1830, slaafsche bewonderaars van Frankrijk, van buonaparte, van de Jakobijnen-Clubs, de driekleurde kokarde, en van - de muitende Belgen; die alles aangapen en fraai vinden, wat zich slechts den naam van liberaal aanmatigt, en de schoone woorden uit die school bezigt, al wordt het volk daarbij ook diep ongelukkig. Oostenrijks staatkunde is zekerlijk lijnregt met die beginselen strijdig, en gaat ongetwijfeld aan de andere zijde te ver. Het zij ook verre van ons, de staatkunde van Prins metternich, vooral in de laatste

{==67==} {>>pagina-aanduiding<<}
jaren, vooral ten aanzien van Griekenland, Turkije, en misschien van Italië, te willen verdedigen; maar dat deze Staatsminister de Hydra toch wel gekend heeft, die hare honderd koppen thans bijna gelijktijdig uit den afgrond opsteekt, om Europa in rouw en ellende te dompelen, en, onder moord en brand en roof, op te staan tegen de edelste Vorsten, - dat leert toch nu wel de treurige ondervinding. Ook heeft metternich, door hetgeen hij tot den val van napoleon's schrikbewind heeft bijgedragen, zich omtrent Europa onbetwistbare verdiensten verworven. Echter zouden wij het, uit hoofde van het blijkbare misbruik, hetwelk deze Staatsman van zijne magt heeft gemaakt, minder berispelijk keuren, hem hier ten toon gesteld te zien, indien de waarheid niet in andere opzigten overal te kort gedaan ware; indien men niet Oostenrijk als diep ongelukkig, vertrapt en rijp tot een' opstand hadde voorgesteld, en het binnenlandsche Bestuur bijna even zoo slecht en verdrukkend ware voorgesteld, als dat van Turkije. Zóó kan een Oostenrijker niet schrijven! Immers, schoon het waar zij, dat men in het Oostenrijksche niet over staatkunde mag redeneren; dat de Regering aan de onderdanen (buiten Hongarije) de regten niet toestaat, die dezelve in Constitutionele Staten genieten, en dat de Landstanden overal, zelfs in Hongarije, meer den Adel en de Geestelijkheid, dan den Burgerstand vertegenwoordigen, - zoo is het toch niet minder waar, en blijkt zelfs uit verscheidene plaatsen van dit boek, in weerwil des Schrijvers, dat de welvaart der burgers, de groote belangen van landbouw, koophandel, nijverheid, en het onbekrompen bestaan der mindere klassen, de zorgen van het Bestuur
in Oostenrijk wel degelijk bezig houden. Trouwens elk, die de Duitsche Staten van Oostenrijk bezocht heeft, moet daarvan het ondubbelzinnigste getuigenis geven. Van de andere Oostenrijksche bezittingen, vooral van Venetië, durven wij zulks minder beweren; hoewel ons uit onverdachte bronnen gebleken is, dat te Milaan het Bestuur noch hard,

{==68==} {>>pagina-aanduiding<<}
noch bekrompen is, alleen het inkomen van vreemde boekwerken uitgezonderd (een algemeene maatregel van verduistering, die tot metternich's stelsel behoort). Ook is de gemeenzaamheid des Keizers en der Prinsen van zijn geslacht, zelfs met den minsten burger, zijne eenvoudige en burgerlijke leefwijs en voorbeeldige zeden, en de verkleefdheid ook der mindere klassen aan 's Keizers bestuur zoo onbetwistbaar en algemeen erkend, dat de Schrijver van het voor ons liggende boek, hoe vol kwaadaardige vervalsching der waarheid ook, die daadzaken toch niet geheel heeft durven ontkennen. Nogtans is hij zoo vol persoonlijke hatelijkheden tegen den Keizer, (een eenigzins bekrompen, maar erkend goedaardig mensch) dat de Vertaler die in een paar Noten gestreng en met regt heeft berispt. (Bl. 136 en 171.) Slechts één staaltje van den fatsoenlijken toon der aanmerkingen van den zeer vrijheidlievenden Schrijver, dien hij waarschijnlijk in het gehoor van hunt of in de school van cobbett heeft opgedaan: ‘Op een gedrongen bovenlijf (des Keizers) volgen twee magere dijen, op welke vier achtereenvolgende Keizerinnen geene once vleesch gelaten hebben.’ ‘De geweldenarij van napoleon was niets, in vergelijking met die van Keizer frans.’ (Hier komt de liberale aanhanger van den snoodsten Tiran voor den dag.) ‘Deze Vorst vereenigt in zijnen persoon eene zonderlinge mengeling van eenvoudigheid en geweldenarij, van Jezuitsche list (!) en goedige openhartigheid, van de lompste en hatelijkste baatzucht en vleijendste welwillendheid.’ (Nu! wie den zwakken en goelijken frans van Jezuitsche list kan beschuldigen, die toont zulk een diep gebrek aan menschenkennis, dat het nutteloos is, hem verder
te weêrleggen.) Maar de vrijheidsvriend meende, dat hij zich bij zijne broeders in den geloove niet anders aangenaam kon maken, dan door ook den persoon des Vorsten op de lompste en logenachtigste manier aan te randen.
Het is niet alleen Keizer frans, die hier op eene onwaardige wijze ten toon gesteld wordt, (vooral ook

{==69==} {>>pagina-aanduiding<<}
daardoor, dat men zijne handelwijze omtrent den algemeenen Verdrukker der Volken, de verdienstelijkste daad zijns levens, voor verraad uitkrijt.) Ook de Keurvorst van Baden, de tegenwoordige Koning van Wurtemberg, (wiens deugden algemeen erkend worden) de Hertog van Nassau, wiens zachte regering alle zijne onderdanen roemen, kortom alle de Duitsche Vorsten, door wier land deze Prulschrijver trok, zijn het voorwerp zijner even kwaadaardige als domme of leugenachtige beschuldigingen. Één staaltje zal ten bewijze genoeg zijn (bl. 17): ‘Er heerscht over 't geheel in Duitschland eene volstrekte armoede, en de twaalf dozijn Vorsten, onder welke het land verdeeld is, zijn de eenige welvarende personen.’ Met al de waanwijsheid, trotschheid en rijkdom van eenen Brit, kan echter slechts een dwaas of een domkop zulk eene taal uitslaan, wanneer hij eenmaal in Duitschland geweest is. Van dergelijk allooi is het gezegde, ‘dat zich in gansch Wurtemberg, een enkele welvarende Boekhandelaar uitgezonderd, niet één éénig vermogend man bevindt.’ Zoo rijk, als sommige Engelsche leegloopers, zijn de Duitschers zekerlijk niet; maar bij hen is ook de diepe en vernederende behoefte der Engelsche armen, die van regtswege, zonder te werken, moeten bezoldigd worden, onbekend.
Het werkje is eigenlijk eene reis uit Engeland door Frankrijk, (waarvan genoegzaam niets gezegd wordt) over Baden, Wurtemberg, Darmstadt, Frankfort en Saksen, (welks vorige Koning van alle Duitsche Vorsten alleen genade vindt in de oogen des Schrijvers, uit hoofde zijner betoonde verkleefdheid aan napoleon) naar Bohemen. Bij het doortrekken der engten van het Ertzgebergte worden de veldslagen van Nollendorf (door den kundigen Schrijver eens Möllendorf, dan weder driemaal achtereen Höllendorf genoemd) en Culm vermeld, waar de nederlaag en gevangenneming van den wreedaard van damme de eerste wending aan de krijgskans ten nadeele van buonaparte gaf. De berigten

{==70==} {>>pagina-aanduiding<<}
wegens de twee badplaatsen Töplitz en Carlsbad zijn niet zonder eenig belang; maar zij getuigen, door de goede inrigtingen van het Oostenrijksche Bestuur, en door de vrijheid, die de badgasten hier genieten, tegen den doorgaanden inhoud van dit geschrijf. Ook hetgeen over Praag, Bohemens hoofdstad, gemeld wordt, is noch van belangrijkheid, noch van nieuwheid ontbloot, en behoort, wegens het minbehandelde onderwerp, tot hetgeen aan dit boek de meeste waarde bijzet; hoezeer natuurlijk ook hier partijdigheid heerscht, en men niet kan weten, in hoe verre men op de berigten van zulk eenen eenzijdigen Schrijver kan staat maken. Ook hier doet de Schrijver (echter slechts in eene Noot) hulde aan het lagere schoolwezen in Oostenrijk, hetwelk, hoezeer verre van liberaal te zijn, echter op een uitgebreid plan gebouwd is, en volgens 't welk de armenkinderen kosteloos in elk dorp, zelfs in het kleinste, onderwijs kunnen bekomen. Voor 't overige erkennen wij gaarne, dat het middelbare en hoogere onderwijs, in Oostenrijk aan de Geestelijkheid overgelaten, zich in een' jammerlijken toestand bevindt. Maar dat zoo iets aan het Despotismus is toe te schrijven, zal wel niemand beweren, wanneer hij aan den eenen kant het oog slaat op de zoo hoog-liberale, hoogverlichte Belgen en hunne vrijheid van onderwijs, en aan den anderen kant op die zoo diep beklagenswaardige Pruissische onderdanen, die de onwaardeerbare weldaad eener Constitutie - het éénige middel tot geluk - moeten derven, en ook in het onderwijs aan den leiband der Regering loopen. Wil men voorts een staaltje, wat onze Schrijver aan zijne Lezers durft diets maken? Alle de leerlingen worden in
de Oostenrijksche Staten onderzocht, hoe zij denken over cato en brutus! De Engelschman geeft te verstaan, dat elk, die gunstig over die beide mannen denkt, weinig kans op een ambt heeft! Wij gelooven, dat de Oostenrijksche Regering wel iets anders te doen heeft, dan zich daarover te bekommeren!
Van Praag loopt de reis over Moravië (van welks inwoners, even als die van Bohemen, de Schrijver nog al

{==71==} {>>pagina-aanduiding<<}
wat goeds zegt) naar Weenen. Hoe weinig hij aan zichzelven gelijk is, blijkt daaruit, dat hij, na het geluk, de tevredenheid en braafheid der Oostenrijkers te hebben vermeld, daarop laat volgen: ‘Keizer frans is inderdaad hun schutsheer in alle belangrijke zaken. Zij beschouwen hem als den vader van het groote huisgezin, of liever als hunnen beschermengel, tot wien zij zich ieder oogenblik kunnen vervoegen, en dien zij de diepste onderwerping betoonen. Hun karakter komt zoo zeer met het zijne overeen, hunne wijze van denken en zien is zoo geheel dezelfde, dat hieruit de grootste gelijkheid en overeenstemming tusschen de Oostenrijkers en hunnen Keizer voortvloeit.’ (Bl. 115.) En nu vergelijke men hiermede bl. 169: ‘Men kan zeggen, dat frans, gedurende eene Regering van 34 jaren, zijne onderdanen als 't ware gekneed heeft tot eene blinde gehoorzaamheid, die elk edel beginsel en ieder gevoel van eer onderdrukt. Men wordt inderdaad van schrik getroffen, als men het oog slaat op de zedelijke verwoestingen, door de schuldige onvoorzigtigheid van eenen Vorst veroorzaakt, die, om zijne regten en opperheerschappij te beter te handhaven, wezenlijk alle gevoelens van eer, van zedelijkheid en van Godsdienst vernietigd heeft.’ Grootere verwarring van denkbeelden, dan deze twee plaatsen, met elkander vergeleken, kan men zich bijna niet voorstellen.
Het tweede en grootste gedeelte des boeks loopt over Weenen, en is meestal met scheldwoorden en declamatiën opgevuld. Men zou zich bedriegen, indien men uit den ruimen voorraad van statistieke berigten, welke de vlijt der Oostenrijksche Geleerden over hun Vaderland en hunne Hoofdstad heeft bijeengebragt, eene oordeelkundige keuze meende te vinden; wanneer men ook slechts schijn of schaduw van die naauwkeurigheid en grondige kunde, welke b.v. de Wiener Jahrbücher onderscheiden, hier meende te vinden. Het tegenwoordige Liberalismus is doorgaans met jammerlijke oppervlakkigheid en veeltijds diepe onkunde, vooral in statistische onderwerpen, ver-
{==72==} {>>pagina-aanduiding<<}
zeld, waarvan wij slechts de Fransche en Belgische, in vergelijking van de servile Duitsche tijdschriften en dagbladen, ten bewijze behoeven aan te voeren. Het is ons plan niet, alle de misslagen in dit Oostenrijk, zoo als het thans is, (of liever, niet is) hier op te sommen; de plaats in dit Tijdschrift houden wij daarvoor te kostbaar. Dus slechts eenigen.
Er zijn ten minste vier millioenen Grieken in Hongarije (bl. 154). Waar zouden die van daan komen? Zelfs al rekende men de geünieerde Grieken mede, bedraagt dit getal op verre na zoo veel niet; en dan spreekt men nog alleen van de personen, die de Grieksche Godsdienst belijden. (Raitzen, eenige Slavoniërs enz.) Eigenlijke Grieken zijn er in alle tot Hongarije behoorende Rijken zekerlijk geen half millioen, en deze worden toch volgens den zamenhang blijkbaar bedoeld. Ook is het elders opgegevene getal van tien millioenen inwoners voor Hongarije gewis te hoog gesteld, zoo men niet Zevenbergen en de militaire grenzen mederekent, die met de Hongaarsche Constitutie niets te maken hebben. ‘Het zijn de beginsels van eer en goede trouw, welke ferdinand IV redden en de plans van waldstein verijdelden.’ Dit laatste zal wel wallenstein moeten zijn. Wij kennen in de Hongaarsche of Oostenrijksche Geschiedenis geenen ferdinand IV. Was het ferdinand II, gelijk wij vermoeden, zoo was deze dweepzieke tiran, de Duitsche filips II, waarlijk niet om zijne eer en goede trouw, maar veeleer om het verbreken aller banden, die zijne Boheemsche onderdanen aan hem hechtten, berucht. Het toont diepe onkunde en vooroordeel, wanneer de Regering van dien dwingeland, hier en op de volgende bladzijde, boven die van den thans regerenden Keizer gesteld wordt, onder welken Bohemen in bevolking, nijverheid en welvaart zeer is vooruitgegaan. Dat de Keizer in Bohemen,
volgens bl. 164, als een eerlooze dwingeland, uit den grond des harten veracht wordt, durven wij eene eerlooze, echt liberale leugen noemen. Frans houdt, (bl. 167) eene ‘gere-
{==73==} {>>pagina-aanduiding<<}
gelde lijst van alle burgerlijke ambtenaren, van den Gouverneur af tot den minsten Schrijver toe, alsmede van de personen in geestelijke dienst. Zijn verwonderlijk geheugen dient hem hierin bij uitnemendheid.’ Nu moet men weten, dat de Keizerlijke Staten dertig millioenen inwoners hebben. En daarvan weet de Keizer alle ambtenaren, tot den geringsten Klerk toe! Wie liegen wil, moet het toch zoo lomp niet doen. Van gelijken stempel is het volgende: ‘Men kan geene oude bank in eene school, al is die 250 mijlen van de Hoofdstad verwijderd, versteld krijgen, zonder dat zulks onder de oogen des Keizers komt.’ Doch, hoe bespottelijk ook vergroot, het beginsel is dat dier kostelijke Centralisatie, welke des Schrijvers held, napoleon, zoo zeer voorstond. - Bl. 187. Bosnië, Croatië en Dalmatië zijn veeleer onderdanen van Rusland, dan van Turkije! De aardrijkskundige Lezer behoeft dit slechts te zien, om het te beoordeelen. Even zoo gegrond is de vrees, dat deze gewesten, die reeds gedeeltelijk Oostenrijksch zijn, (althans de twee laatsten) aan Rusland zullen in handen vallen. ‘De Staatsregelingen der kleine Staten van Duitschland zijn eigenlijk niets anders dan speelgoed, waarmede niets is uit te regten.’ Niets? Neen, zekerlijk geene groote dagen en barricaderingen en omwentelingen, dank zij het gezond verstand en den goeden geest der onderdanen van
Wurtembergs en Beijerens uitmuntende Koningen. Of zou de Engelschman dáár ook al eene radicale hervorming begeeren uit te regten? O! laat aan de Duitschers liever hun onschuldig speelgoed, zoo het toch speelgoed moet zijn, dan dat gij hun groote dagen en omwentelingen geeft, met al de verwarring, verarming, zedeloosheid en diskrediet, daaraan verknocht! - ‘De Keizer vordert van ieder, die een ambt bekleedt, de gestrengste ingetogenheid en gehechtheid aan zijne pligten.’ Dit wordt den Vorst hier, blijkens den zamenhang, zeer kwalijk genomen; trouwens het strijdt ook met de natuurlijke vrijheid! Mannen zoo als de celles die zich op alle misdaden beroemen kunnen, eedverbrekers gelijk de helft van het Congres te Brussel, en ophitsende wargeesten gelijk bowring - ziedaar de echte Liberalen!
Genoeg, en reeds meer dan te veel, van deze misgeboorte eener tot dusverre zoo gunstig bekende pers! Inderdaad, wij stonden verbaasd, dat een Man, als de Heer steenber-
{==74==} {>>pagina-aanduiding<<}
gen van goor, zulk een maagwerk kon uitgeven niet alleen, maar zulk eene opeenstapeling van onwaarheden en ongerijmdheden kon verduwen, of althans onaangewezen laten.






Herinneringen omtrent Jacobus Landt, door G.J. Mulder. Te Rotterdam, bij M. Wijt. 1830. In gr. 8vo. 61 Bl. f : - 90.

De Geneeskundige School te Amsterdam had, ter vervulling van den leerstoel, die door den dood van den kundigen en veelgeachten Hoogleeraar thijssen ledig geworden was, den Rotterdamschen Arts jacobus landt zijne geboortestad, zijne menigvuldige beroepsbetrekkingen, zijne bloedverwanten en vrienden doen vaarwel zeggen, om aan hare uitnoodiging te voldoen, en eenen nieuwen, nuttigen loopkring te aanvaarden. De nog jeugdige en zoo rijk begaafde man wordt in den aanvang van dien loopkring door den dood gestuit, en weggerukt op den dag, die dengenen, op welken hij zijnen post met eene plegtige inwijdingsrede aanvaarden zou, voorafging.
Het is een gelukkig denkbeeld van een' zijner vrienden geweest, om, door eene hulde aan zijne nagedachtenis toe te brengen, hun, die niet onmiddellijk met hem bekend waren, levendig te doen gevoelen, wat de School, die hem tot haren Leeraar begeerde, en wat de wetenschappen aan landt verloren hebben, en tevens aan zijne vrienden en hoogachters een getrouw afbeeldsel te geven, waarin zij den vriend wedervinden, en waarop zij met weemoedig welgevallen kunnen staren. Dit laatste kunnen wij, die landt zelve onder onze vertrouwde bekenden en vrienden mogten tellen, getuigen, dat aan den Schrijver gelukt is; en wij durven gerust vertrouwen, dat daardoor ook aan het eerste voldaan is. Wat waarlijk goed en edel is, behoeft geene breede lofspraken, en een eenvoudig verhaal is hier de beste lofrede.
Een levensberigt, waarin bijzonder bij het tijdvak van ruim tien jaren wordt stilgestaan, in welke landt de Geneeskunde te Rotterdam in steeds aangroeijenden werkkring en met onbezweken ijver uitoefende; ziedaar het beloop van dit boekje, dat wij in veler handen wenschen. Landt wordt daarin geschetst, als een braaf, een kundig, een fijn beschaafd, een verstandig, en een zelfstandig Geneesheer; en

{==75==} {>>pagina-aanduiding<<}
elk, die deze herinneringen leest, en tot landt in naauwere betrekking stond, zal, het geschrift nederleggende, erkennen: Zoo heb ik hem gekend.
De stijl is eenvoudig, hartelijk en natuurlijk, overvloeijende van innige ingenomenheid met dengenen, die het onderwerp der herinneringen uitmaakt. Wij willen dan ook ons gevoel niet pijnigen met aanmerkingen te zoeken, maar veeleer den Schrijver danken, dat hij onzen Vriend zoo geschetst heeft, dat wij het niet anders wenschen konden. Jongelingen, die zich tot den gewigtigen stand van Arts voorbereiden, mogen en zullen, zoo wij hopen, dit boekje wel in handen nemen, om daaruit te zien, hoe veel en hoe duur de verpligtingen zijn van hun toekomstig beroep, en hoe groote oefening in kennis, in beschaving, en vooral in echte humaniteit, tot eene regte uitoefening van hetzelve geëischt wordt. Mogten zij dan ook uit dit voorbeeld tot eene edele navolging worden opgewekt, om eenmaal, even als landt, zich de zelfbewustheid te zien geworden van niet onnut de plek gronds te beslaan, waarop zij staan, en, even als hij, door velen beweend en gezegend eenmaal deze aarde te verlaten!


Leven en Krijgsverrigtingen van Diebitsch-Sabalkanski, vergeleken met die der voornaamste Russische Legerhoofden. Door Belmont. Uit het Hoogduitsch. Te Zutphen, bij W.J. Thieme. 1830. In 8vo. 128 Bl. f 1-10 c.

Met genoegen kondigen wij deze eerste proeve van de pers eens jeugdigen boekhandelaars onzen landgenooten aan. Door dezelve toont hij, de voetstappen zijns overledenen vaders te willen drukken. Belangrijkheid van inhoud, gepaard aan eene nette uitvoering, kenschetsen dit werkje. Na een overzigt van vele der vroegere Russische veldheeren, als: munich, potemkin, suwarow, en van latere, b.v. barclay de tolly, kutusow, miloradowitsch en anderen, gaat de Schrijver over tot het schetsen van onzen held, en volgt hem van zijne kindschheid af aan tot voor de poorten van het trotsche Konstantinopel, hetwelk op zijnen wenk uit de rij van Europa's hoofdsteden zoude zijn verdelgd geworden, indien hij niet, even gematigd als dapper, zijne eerzucht aan het behoud des vredes van ons we-
{==76==} {>>pagina-aanduiding<<}
relddeel had opgeofferd, zich met den roem vergenoegende, der wereld te hebben getoond, wat hij, wat de Russen vermogten. Met duidelijke trekken wordt hier ook het genie van den veldheer, bij het overtrekken van den Balkan, uiteengezet, en volledig aangetoond, dat de titel Sabalkanski met het volste regt aan hem werd gegeven. De vertaling van het werkje konde in geene betere handen zijn gevallen; dezelve is zuiver en uiterst naauwkeurig. Wij twijfelen dan ook geenszins, of de jeugdige uitgever, die zich, zoo wij meenen, in dit oogenblik, in de rijen der verdedigers onzes oud-Nederlandschen bodems bevindt, zal door een ruim debiet worden aangespoord, om zijne landgenooten op meer dergelijke smakelijke vruchten van zijne pers te vergasten.


Waarschuwingen, Opwekkingen en Wenken, met betrekking tot den tegenwoordigen toestand van ons Vaderland, ten aanzien van den Opstand in België, door Anonymus Gelrus. Te Amsterdam, bij G.J.A. Beijerinck. 1830. In gr. 8vo. 53 Bl. f : - 70.

Het is onmogelijk, de aankondiging der stukjes van den dag zoo zeer te bespoedigen, dat dezelve niet meermalen te laat komt. De ongenoemde Gelderschman schreef zijne Waarschuwingen den 15 Nov. 1830. Wat sedert gebeurde, had misschien eenigen invloed op zijne wijze van zien gehad, zoodat hij thans welligt ten opzigte van deze en gene bijzonderheden zich anders uitdrukken zoude. Hij wilde in dit geschrift aantoonen: I. dat de omwenteling van Julij 1830 in Parijs niet gelijk staat met het gebeurde te Brussel, ten aanzien van de oorzaak; II. ook niet in de hoedanigheid van de bewerkers; III. dat er verschil is ten aanzien van de middelen, tot demping aangewend, en IV. dat de oogmerken van beide gebeurtenissen eene tegenstrijdige strekking hebben, en in de gevolgen hemelsbreed verschillen. In de hoofdzaak is Rec. het eens met Gelrus. Men kan echter in zoo klein bestek geene grondige behandeling van zaken verwachten. Des Schrijvers betoog komt hierop neder: de Franschen hadden reden tot misnoegen - de Belgen niet. De opstand in Brussel was reeds lang voorbereid, en het gebeurde in Parijs heeft denzelven slechts verhaast. De Franschen keerden ten eerste weder tot de orde (!) terug, maar de Bel-
{==77==} {>>pagina-aanduiding<<}
gen ..... Scheiding is noodzakelijk, enz. Nieuws vindt men hier niet. Gelrus herhaalt de vragen, die men elkander van eersten af zoo dikwijls gedaan heeft: Waarom niet terstond op de muitelingen gevuurd? Waarvoor lag er anders garnizoen? Is dit enkel, om parade te maken? enz. Maar zoo zou men nog veel kunnen vragen. De stijl van het boeksken is niet boven het middelmatige, en de spelling zeer onnaauwkeurig. Zoo
Gelrus, die het zeer wel meent, verder iets te zeggen mogt hebben, gelieve hij hierop wat meer acht te geven.


Een woord van bemoediging en opwekking aan mijne Landgenooten, bij den tegenwoordigen strijd voor Vaderland en Vorst. Te Gorinchem, bij J. Noorduyn. 1830. In gr. 8vo. 14 Bl. f : - 25.

De ons onbekende steller, die zich T.v.S., Pred., teekent, beschouwt de gebeurtenissen onzer dagen uit een godsdienstig oogpunt. Boven het stukje staat, als motto, jesaia XLV:7: Ik maak den vrede en schep het kwaad; Ik de heer doe alle dingen. Van dit echt Bijbelsch denkbeeld uitgaande, wekt hij op en bemoedigt, om het kwaad, dat onder hooger bestuur ons treft, aan te merken als eene beproeving, die ten goede zal medewerken. Moge dit woord onder de menigte van vlugschriften niet geheel onopgemerkt blijven! Gaarne zeggen wij met T.v.S.: ‘Maar kan dit (het mislukken van alle middelen, tot hereeniging met de Belgen aangewend) ook niet eene wijze beschikking des Hemels zijn, om ons te bewaren bij onze zeden, kennis en godsdienst, daar wij anders door inschikkelijkheid van lieverlede het een en ander zouden verliezen; om de zeven gewesten des te naauwer te vereenigen, en, wars van vreemde weelde, door matigheid, vlijt, regtvaardigheid, trouw, menschlievendheid en oud-Hollandschen moed, tot vorigen bloei te verheffen, en een volk te (doen) worden, dat klein in omvang, ja! maar groot in kracht is? o, Mogt dit de weg zijn! .... wij zouden dan den Hemelschen Vader voor zijne bezoeking zegenen.’



{==78==} {>>pagina-aanduiding<<}

Beknopt Overzigt over de Geschiedenis der nieuwere Zendelinggenootschappen en derzelver verrigtingen. Te Groningen, bij W. Zuidema. 1830. In gr. 8vo. VIII en 79 Bl. f : - 75.

Voor geringen prijs wordt die boeksken, ten voordeele van het Nederlandsche Zendelinggenootschap, aangeboden, dat, blijkens de Voorrede, den Eerw. d.a. de groot, te Vries, tot Schrijver heeft, en eene beknopte opgave van vele wetenswaardige dingen behelst. Van bladz. 1 tot 19 vindt men de geschiedenis der nieuwere Zendelinggenootschappen kortelijk vermeld, en dan volgt van bl. 20 tot 79, wat door dezelven werd verrigt. Het werkje is wèl geschreven. Dank hebbe de ons onbekende Opsteller! Buiten twijfel hebben de aangewende pogingen hier en daar gewenschte gevolgen - misschien zelfs boven verwachting; men zou echter soms in verzoeking kunnen komen, om te vragen, of misschien de berigten ook weleens te gunstig luiden, omdat men gaarne gelooft, wat men van ganscher harte wenscht.





Godsdienstige Voorlezingen voor jonge lieden, ter voorbereiding tot het afleggen hunner Christelijke Geloofsbelijdenis. Door Mevr. A.B. van Meerten, geb. Schilperoort. Te Amsterdam, bij G.J.A. Beijerinck. 1830. In gr. 8vo. XX, 242 Bl. f 2-40.

De waardige Schrijfster van deze Godsdienstige Voorlezingen is reeds met lof bekend in ons Vaderland door onderscheidene schriften en hare bevallige wijze van schrijven. Zij heeft zich in het bijzonder doen kennen door hare bekwaamheid, om het jeugdig verstand tot ontwikkeling, en het jeugdig gemoed tot de behartiging van Godsdienst en deugd op te leiden. Men verwacht derhalve van haar, bij de verschijning van een nieuw werk, iets goeds, dat zoo aan het nuttig doel van de uitgave, als aan haren gevestigden roem beantwoorden zal.
Wij verblijden ons, dat wij, bij het lezen van dit geschrift, in die verwachting niet bedrogen zijn. Zonder in het zoogenaamde Godgeleerde te vallen, straalt in hetzelve overal eene heldere kennis door, zoo van de heilzame waar-
{==79==} {>>pagina-aanduiding<<}
heden, als van de belangrijke pligten, welke ons in de Goddelijke Openbaring geleerd worden. Eerbied voor die Openbaring, en gevoel van derzelver hooge waarde tot bestuur, opwekking en troost in onderscheidene omstandigheden des levens, gaan hier met gezond oordeel gepaard. De schrijfwijze is onderhoudende, hier en daar met voorbeelden opgehelderd, en getuigt bij vernieuwing den kieschen smaak van de Schrijfster. Geloofs- en Zedeleer worden bij deze Voorlezingen in derzelver beminnelijk en weldadig verband voorgesteld, en onder den Goddelijken zegen kunnen en mogen dezelve, naar ons oordeel en wensch, een heilrijk middel zijn, om jonge lieden van den beschaafden stand te wapenen tegen de verzoekingen, die hen op den levensweg zoo ligtelijk aanvallen.
Op den titel staat: voor jonge lieden, ter voorbereiding tot het afleggen hunner Christelijke Geloofsbelijdenis. Wij achten het werk daartoe niet alleen allezins nuttig, maar ook, gelijk de Opdragt aan hare Kinderen en Kweekelingen inhoudt, blijft het ten allen tijde geschikt tot een bestendig leesboek ter herinnering aan hetgeen men eenmaal openlijk voor God en menschen beleden heeft, en aan de verpligting, om aan die belijdenis in verschillende tijdperken des levens getrouw te blijven. Ellendig toch is de gewoonte van velen, om zich na de afgelegde belijdenis niet meer op te houden met hetgeen men eenmaal, ten einde welvoegelijkheidshalve lidmaat te worden, geleerd heeft, maar, lidmaat geworden zijnde, verder die onverschilligheid aan den dag te leggen, die zoo veel zedelijk verval doet geboren worden, en in de gevolgen ongelukkige menschen maakt. Moge daartegen dit boek bij vele jonge lieden van den fatsoenlijken stand een der behoedmiddelen zijn!
Na eene gepaste Inleiding, over de behoefte aan godsdienstige kennis, zijn de Voorlezingen acht in getal. De vijf eerste handelen over hetgeen de Openbaring ons van God, zijn bestaan, zijne werken, zijne beschikkingen tot heil van dwalende menschen door den Goddelijken Verlosser, en de hulpmiddelen tot zaligheid kennen leert. De overige behelzen de pligten, die men aan God, zichzelven, en den medemensch is verschuldigd. Alles volgt in eene geleidelijke orde, en bij de aanprijzing van hetgeen er op eene Christelijke wijze behartigd moet worden is tevens eene hartelijke waarschuwing gevoegd voor de gebreken en ondeugden, die daar tegenover staan.

{==80==} {>>pagina-aanduiding<<}

Tot eene proeve der schrijfwijze diene het volgende: ‘Die God, die de wereld regeert, regeert en onderhoudt ook de menschen, die in de wereld zijn, en om wie Hij de wereld schiep. Hij regeert en bestuurt derzelver lotgevallen. De haren uwes hoofds zijn alle geteld. Het lot wordt in den buidel geworpen, maar al deszelfs beslissing is van den Heere. [Spr. XVI:33.] Gijl., zeide jozef tot zijne broederen, gijl. wel hebt het ten kwade gedacht, maar God heeft het ten goede gedacht. [Gen. L:20.] Hieruit volgt natuurlijk, dat (niet alleen) niets bij geval geschiedt; maar zelfs, dat hetgeen ons klein en nietig voorkomt, door God bestuurd wordt. Of is er wel iets klein of groot bij God? Behoort er minder magt toe, om eenen druppel regen te doen vallen, dan om wereldbollen te scheppen en op hunne banen rond te voeren? Daarenboven: hoe hangen de grootste gebeurtenissen van de schijnbaarste kleinigheden af; een droom, een fraai kleed zijn de draden, aan welke de geheele geschiedenis van jozef hangt. Eene druif, welke in de luchtpijp trad(?), in plaats dat zij in den slokdarm daalde, veroorzaakte den dood van een aanzienlijk man; een(e) zandkorrel dien van eenen geleerde. Deze man strijkt het zand van eenen geschreven brief af; een(e) korrel treedt(?) tusschen den vinger en den nagel, veroorzaakt eene verzwering, welke vinger, hand en arm aandoet, het koudvuur ten gevolge heeft, en alzoo oorzaak van 's mans dood wordt. (*) Hoe dikwijls daarentegen is eene kleinigheid de oorzaak tot onze redding, soms uit het schijnbaarst levensgevaar! Een kind speelt op een' stadswal; het valt in de diepe, drooge gracht; men meende, het zou verpletterd zijn: juist dien morgen had men aldaar hooi op eenen wagen geladen; het wiel was gebroken; men had dezen wagen daar laten
staan, en deze moest nu dienen, om het nedervallende kind tot een zacht bed te strekken, en het onbeschadigd in de moederarmen terug te voeren.’
Wij danken de Schrijfster voor de uitgave van dit aanprijzenswaardige boek. Wij wenschen, dat het in vele huisgezinnen gelezen en herlezen worde, en zij zich verblijde over het duurzaam nut, dat hetzelve stichten moge, niet alleen voor hare kweekelingen, maar ook voor vele jonge lieden in Nederland!



{==81==} {>>pagina-aanduiding<<}

Het merkwaardige Krijgsmansleven van John Shipp, door hemzelven te boek gesteld. Uit het Engelsch. II Deelen. Met eene Plaat. Te Dordrecht, bij Blussé en van Braam. 1829. In gr. 8vo. Te zamen 433 bl. f 3-60.

Het werk, dat onder dezen titel aan ons publiek wordt aangeboden, behelst de geschiedenis van eenen man, die, in zijne vroege kindschheid door zijne ouders als een hulpbehoevende wees achtergelaten en in een armhuis opgenomen zijnde, met den ouderdom van tien jaren, als kweekeling, in Engelsche krijgsdienst trad, van trap tot trap van de benedenste rangen, zonder eenige andere aanbeveling dan zijn goed gedrag en dapperheid, zijne krijgsmans loopbaan in het jaar 1825, als gepensioneerd Luitenant, besluit, en nu den tijd van zijne rust besteedt, om een onopgesmukt verhaal van hetgeen door hem verrigt en bijgewoond is in de wereld te zenden. Het boek bezit alle inwendige kenmerken van waarheid. Men vindt hier geene onnatuurlijke opeenstapeling of opgesierde schildering van wonderbare en onverwachte avonturen, maar allerwegen het, naar ons gevoel, onnavolgbaar levendige van het verhaal van eenen ooggetuige, die zelf een werkzaam en dikwijls gewigtig uitvoerder was der gebeurtenissen, welke hij mededeelt. Het voorname tooneel van des Schrijvers krijgsverrigtingen, Afrika en het Engelsche Oostindië, draagt ook veel bij tot het belangwekkende van het verhaal. Zonder toegerust te zijn met eigenlijk genoemde geleerdheid, geeft de Schrijver blijken van gezond verstand en deugdzame beginselen, in zijne opmerkingen over vreemde landen en menschen. Des Schrijvers vertoog, over het schadelijke der gewoonte, om krijgslieden, soms wegens geringe overtredingen, met slagen te straffen, is de opmerkzaamheid waardig, overal, ook buiten Engeland, waar nog eenig overblijfsel van deze barbaarsche krijgstucht aanwezig is. Men oordeele, onder anderen, uit het volgende:
‘Ik was nog slechts korten tijd bij de kweekelingen aangenomen, toen ik een paar knapen wegens wegloopen zag tuchtigen. De oudste had naauwelijks dertien jaren bereikt, en hij ontving het eerste een honderdtal geeselslagen. Thans moest de jongste aan den paal gebonden worden; doch de

{==82==} {>>pagina-aanduiding<<}
oudste smeekte, dat hij de straf voor zijnen jongeren broeder mogt ontvangen, dewijl hij hem tot het wegloopen had aangezet. Dit geweigerd wordende, begonnen zij beiden jammerlijk te weenen, en zij hielden elkander zoo hevig omarmd, dat zij met geweld losgerukt moesten worden. De kleinste knaap kreeg nu insgelijks het bepaalde getal slagen, en reeds binnen het jaar waren zij beiden de losbandigste guiten van het regement. De oudste broeder overleed spoedig, en de jongste verdronk, meen ik, aan de Kaap de Goede Hoop.’
‘Het ziekenhuis op zekeren tijd bezoekende, vroeg ik, zoo als naar gewoonte, of er iemand nog iets te zeggen had, ‘Ja, ik!’ schreeuwde een soldaat met een woest en verwilderd voorkomen; ‘maar noch gij, noch de Koning van Engeland kunnen mijne kwaal verhelpen.’
‘Wat deert u dan?’ vroeg ik hem op eenen vriendelijken toon.
‘Weet gij niet, dat ik voor eene korte afwezigheid ben gegeeseld geworden?’
‘Dat doet mij leed.’
‘Mij nog meer; maar de dienst zal er een oud en getrouw krijgsman doen verliezen.’
‘Kort daarna verdronk de ongelukkige man zich uit wanhoop.’
‘Deze voorbeelden, die ik nog met een zeer groot getal zou kunnen vermeerderen, kunnen ons nog meer, dan alle redenering, van den heilloozen invloed eener strafwijze overtuigen, die slechts den krijgsman vernedert en eerloos maakt. Dat de bestraffing wreed en pijnlijk is, weet een ieder, die zulks heeft gezien; en toch moet men de rampzalige gevolgen niet zoo zeer aan de ligchaamssmart, als wel aan de vernedering toeschrijven, die de krijgsman daarbij gevoelt. Zijn hart wordt meer nog gewond, dan zijn rug; de ligchaamssmart houdt eindelijk op; maar wat kan het denkbeeld der geledene schande doen ophouden? Mijns oordeels strijdt het geheel tegen het gezond verstand en alle goede beginselen, indien men menschen, die eenig gevoel van eer en zelfwaarde bezitten, door een stelsel van wreedheid en vernedering wil bedwingen.’
Niet altijd is het werk van zulk eenen ernstigen inhoud, en vele gedeelten leveren de blijken op, dat de Schrijver niet misdeeld is van echt Engelsche luim.
De Vertaler heeft door zijnen welvolbragten arbeid eene regt bruikbare bijdrage geleverd tot voldoening aan den leeslust zijner landgenooten.







{==83==} {>>pagina-aanduiding<<}

België in 1830, of Facsimilés van de Handteekeningen der Personen, in de Gebeurtenissen aldaar betrokken, met korte Aanteekeningen betreffende dezelve. Te Amsterdam, bij C.M. Ferrari. f : - 80.

In onze vroege kindschheid, toen het Martelaarsboek en Bijbelsche en Vaderlandsche Historie-prenten ons geliefkoosde speelgoed waren, koelden wij onzen kinderlijken moed of verontwaardiging aan derzelver hatelijke personaadjen, door die met eene speld te doorboren. ‘Hoe menige prik viel hier te doen, waar een dolksteek werd toegebragt!’ dachten wij, bij het doorzien van deze naamrol, die, natuurlijk, de edelste nevens de verfoeijelijkste personen ons voor oogen stelt. Aan het hoofd derzelve prijkt Hollands geliefde, maar ongelukkige, verraden, miskende en, door vriend zoo wel als vijand, mishandelde Koning. Ons, door bovengemelde herinnering, in onze kindsche jaren verplaatst hebbende, kusten wij zijnen eerbiedwaardigen naam. Zijne beide Zonen volgen Hem: mogen zij hunnen Vader evenaren! Eenige waardige Staats- en Krijgsmannen doen verder het vaderlandsch gevoel blaken, bij het staren op hunne handteekeningen; terwijl datzelfde gevoel pijnlijk wordt aangedaan, op het aanschouwen van die van een aantal ondankbaren, verraders en fielten, die dezelve bij tijdgenoot en nakomeling voor altijd hebben gebrandmerkt; waartusschen Professor kinker, zoo gelukkig den dolhuisdans ontsprongen, al heel zonderling en in slecht gezelschap prijkt. Met dat al voldeed ons de onderneming, en niet minder de zeer nette bewerking. Een 43 tal naamteekeningen, verzeld van korte aanteekeningen (*), maakt dit stukje uit, hetwelk, vindt het bijval, door een tweede staat gevolgd te worden.





Penélopé, of Maandwerk aan het Vrouwelijk Geslacht toegewijd. Bevattende: de Beschrijving en Afbeelding van allerhande soorten van vrouwelijke Handwerken; benevens eenige Lektuur, over onderwerpen uit den vrouwelijken kring.

{==84==} {>>pagina-aanduiding<<}
Door A.B. van Meerten, geb. Schilperoort. VIden Deels 1ste Stuk. (In 6 Nos.) Te Amsterdam, bij G. J.A. Beijerinck. 1830. In gr. 8vo. f 7-50.

In lang spraken wij niet van Penélopé. En waarom niet? Het is een Maandwerk, zoo wel als het onze; en vanhier, dat ligt bij velen van min onbekrompene denkwijze de gedachte konde ontstaan, dat ons oordeel niet onzijdig ware. En bovendien, wat valt er niet al aan te kondigen, vooral in dezen rampvollen tijd! Met een kort woord willen wij toch der Penélopé eens weder gedenken, daar hier niet dan lof te bedeelen valt. Het bestendig volhouden dezer kostbare onderneming getuigt alreeds voor het wèl volhouden derzelve. En inderdaad, dit is geen schijn. De uitvoering der afgebeelde handwerken is even fraai en keurig als zij was bij den aanvang van dit bevallig werkje, en er wordt steeds voor de meestmogelijke verscheidenheid zorg gedragen. De lektuur, doorgaans ernstig, is daardoor des te nuttiger. Mevrouw van meerten oogste den dank van hare jeugdige Landgenooten; de verdienstelijke Vrouw heeft daar, op meer dan ééne wijze, ruime aanspraak op.





Oefeningen voor min- en meergevorderden, in den Briefstijl, en in het maken van schriftelijke Opstellen. Door Mevr. A.B. van Meerten, geb. Schilperoort. Te Dordrecht, bij Blussé en van Braam. 1830. In 8vo. VIII, 104 Bl. f : - 60.

Een allerliefst boekje. Men leze het Voorberigt, wegens deszelfs gebruik, en overtuige zich voorts, door verdere inzage, van de gegrondheid onzer uitsprake. Meer kunnen wij er hier niet van zeggen.


Zedelijke Verhalen voor Meisjes. Te Nijmegen, bij J.F. Thieme. 1830. In kl. 8vo. 172 Bl. f : - 90.


De Koopmans Weduwe en haar Gezin. Door Mejufvr. Hofland. Uit het Engelsch vertaald. Te Amsterdam, bij de Gebr. Diederichs. 1829. In 12mo. 169 Bl. f 1-25.

{==85==} {>>pagina-aanduiding<<}
Eduard en Tony, of de kleine Speelgenooten. Een onderhoudend Leesboekje voor Kinderen van beiderlei Sekse. Door Moritz Thieme. Met Vignetten. Te Amsterdam, bij H. Frijlink. In kl. 8vo. 126 Bl. f 1-50.

Wij kunnen dit drietal werkjes voor de jeugd ruimschoots aanprijzen. No. 1. bevat een viertal welgeschrevene verhalen, waarvan twee van geschiedkundigen aard. De Koopmans Weduwe is misschien niet opzettelijk voor de jeugd geschreven, en kan alzoo ook door volwassenen met zedelijk genoegen gelezen worden. Eduard en Tony brengt, in een' onderhoudenden vorm, der lieve jeugd een aantal wetenswaardige zaken bij. Onze Lezer neme, bij de vele geschriften van den dag, ons gunstig getuigenis, zonder verder bewijs, op ons woord af, aan!


Woordraadsels en Logogryphen voor de Jeugd, ter oefening van het denkvermogen en ter opscherping van het oordeel. Door P.G. van Asselt. Te Zutphen, bij W.C. Wansleven. 1830. In kl. 8vo. 43 Bl. f : - 25.

Ofschoon wij, met den Schrijver van dit vijftigtal Woordraadsels en Logogryphen, ‘het groote nut en voordeel’ dezer soort van ‘verstandsoefening’ juist niet inzien, maar dezelve veeleer onder de schadelooze beuzelarijtjes rangschikken; zoo willen wij het gebruik van dit boekje, al ware het dan ook slechts ‘ter plaatsvervanging van schadelijke spelen,’ niet tegenwerken.






De Lof der Belgische Vrijheid, aan haar toegezongen door J. Immerzeel, Junior. Te 's Gravenhage, bij J. Immerzeel, Jun. 1831. In gr. 8vo. 11 Bl. f : - 30.

De lof der Belgische vrijheid, aangeheven door den man, die nog onlangs den Eed, aan Vorst en Vaderland gezworen, ons zoo plegtig herinnerde! Ja, vertrouwt eens op Dichters! Foei, Heer immerzeel! Waarom dan niet liever het loffelijk voorbeeld van velen onzer flonkerlichten aan den poëtischen sterrenhemel gevolgd, en - gezwe-
{==86==} {>>pagina-aanduiding<<}
gen! En al verkondigt gij der Belgen lof ook nog zoo geestig; uw: Honi soit qui mal y pense, als motto gebezigd; uwe aanhaling van jes. I:31. en uit jean paul: Niet elke onsterfelijkheid is wenschenswaardig: ook de verdoemden zijn onsterfelijk, - zullen u niets baten. Integendeel, hoe zoeter het vergift zij, des te gevaarlijker. Hoort maar eens even, Lezer!

‘'t Zijn de brave Brusselaren, 
En hun vrienden uit de buurt, 
Die mijne oogen op doen klaren, 
Lang voor 't licht als toegemuurd. 
 
Regt zoo! zachte chirurgijnen 
Passen in geen hospitaal; 
Wie daar kannibalen schijnen, 
Stellen 't kwaad best perk en paal. 
 
't Was der Belgen schoonste dag, 
Die hunn' Vorst verloochnen zag. 
 
Wat ook kon een Vorst hun baten, 
Die zoo mistastte in 't bejag 
Van zijn Zuidlijke onderzaten, 
Togtig naar hunne oude vlag?’ 


En dan het slotcouplet aan de Belgen, dat de kroon zet op des onbeschaamden Dichters hoofd:

‘.... Zoo lang gij niet kunt komen, 
Troosten we ons 't Oranjejuk, 
Malgewiegd in zoete droomen 
Van ons ingebeeld geluk. 
Kon de Koning 't slechts doorgronden, 
Wat zijn volk 't gelukkigst maakt, 
Straks was onze boei geslaakt 
En dat satansch heir ontbonden, 
Dat daar aan de grenzen loert, 
Of gij ook een vin verroert!’ 


't Is klaar - de man vlast op het Redacteurschap of het kopijregt van den Belgischen Muzen - Almanak!



{==87==} {>>pagina-aanduiding<<}

No. 1. Nederlandsche Muzen-Almanak. 1831. XIIIde Jaar. Te 's Gravenhage, bij J. Immerzeel, Jun. f 3-50.


2. Almanak voor het Schoone en Goede. 1831. Te Amsterdam, bij G.J.A. Beijerinck. f 1-80.


3. Groninger Studenten-Almanak. 1831. Te Groningen, bij W. van Boekeren. f 1-80.


4. Almanak voor Militairen. 1831. IIIde Jaar. Te Koevorden, bij D.H. van der Scheer. f 1-20.


5. Almanak aan Luim en Ernst gewijd. 1831. Iste Jaar. Te Gorinchem, bij J. Noorduyn. f : - 80.


6. Almanak ter bevordering van Kennis en goeden Smaak 1831. IVde Jaar. Te Groningen, bij M. Smit. f : - 35.


7. Almanak voor Onderwijzers. 1831. Te Amsterdam, bij Schalekamp en van de Grampel. f : - 70.


8. Nederlandsche Volks-Almanak. 1831. Te Amsterdam, bij H. Frijlink. f : - 50.


9. Almanak voor Blijgeestigen. VIde Jaar. 1831. Te Amsterdam, bij de Gebr. Diederichs. f : - 50.


10. Almanak voor Hollandsche Blijgeestigen. 1831. Te Amsterdam, bij Brest van Kempen, Boekhandelaar uit Brussel. f : - 60.

Over niet minder dan tien Almanakken hebben wij, breed of kort, gunstig of ongunstig, ons oordeel te vermelden, daar wij, om des lieven vredes wille, geen van allen willen voorbijgaan. Met eene inleiding zullen wij dan noch onze lezers noch onszelven vermoeijen, maar liever, dadelijk, als met de deur in het huis vallen.
No. 1. De Muzen-Almanak praalt meer dan ooit aan het hoofd onzer jaarboekjes, nu de libertait een' mededinger, die gevaarlijk had kunnen worden, den Belgischen Muzen-Almanak namelijk, van de aarde heeft doen verdwijnen. Maar eene tweede vraag is deze: beantwoordt dit jaarboekje

{==88==} {>>pagina-aanduiding<<}
aan de verwachting, die men zich daarvan, billijkerwijs, bij de oprigting heeft voorgesteld? En tot ons leedwezen moeten wij deze vraag eenigzins ontkennend beantwoorden. Even als reeds eenige jaren lang, hebben ook nu de besten onzer Dichters of niets, of zeer weinig geleverd. Geheel en al missen wij bilderdijk, van hall, lulofs en staring; van kinker hebben wij slechts een facsimile, dat men even goed, daar de man nog leeft en, God dank! uitgewisseld is, in een knoopbriefje kan bezitten. Tollens heeft slechts ééne Romance, en boxman niet meer dan eenige weinige dichtregels geleverd. Deze aanmerking strekke echter den Heere immerzeel geenszins tot verwijt. Zonder de redenen te kunnen noch te willen doorgronden, waarom slechts een zoo klein getal onzer Puikdichters in dezen jaargang bijdragen heeft geleverd, is het eene bekende waarheid, dat groote Geniën dikwerf verbazend kitteloorig zijn.
Maar, niettegenstaande dit alles, treffen wij hier veel goeds en schoons, ja veel voortreffelijks aan. - Midas, eene Vertelling door w. van walré, geestig, vol waarheid en levenswijsheid; zoodat wij gaarne, met marron, den grijzen, beminnelijken Leerdichter toeroepen:

‘Neen, walré, neen! geen rust, geen hekkesluiten!’ (*)
Nooit genoeg, Vaderlandsliefde (Lierzang) en Theseus, (Legende uit de Heldeneeuw) allen door immerzeel, voortreffelijk behandeld, en voldingend bewijzende, dat de lier diens Dichters voor elke soort van poëzij uitmuntend besnaard is. Aan mijne Zangster, door w.h. warnsinck, bz. zoetvloeijend en geheel de uitdrukking der poëzij en van het beeld des edelen mans. Ter Gedachtenis van den Heere j.l. nierstrasz, jr, door s.i.z. wiselius, vol Christelijke bemoediging en wijsbegeerte, en eene aangename gewaarwording opleverende, dat de miskende talenten en eigendommelijke deugden des jeugdig ontslapenen Menschenvriends en Dichters ook door eenen man als wiselius gehuldigd worden. Het Lied van de Tademaas en de Rodmans, door a. van halmael, in den bekenden, krachtigen trant diens Dichters; hoezeer het ons toeschijnt, dat de martelingen, die rodman aan de ongelukkige weduwe en kinderen van den verraderlijken sibble doet voltrekken, te ijselijk zijn, om derzelver beschrijving poëtisch schoon te kunnen

{==89==} {>>pagina-aanduiding<<}
noemen. Deugd is Strijd, (Lierzang) door spandaw, vol gloed en leven. De uitredding der Enkhuizer Schepen, door tollens, eene regt fraaije Romance, hoezeer niet de verrassende wendingen bezittende, die anders de Romances van Nederlands geliefden Dichter kenschetsen. Elk is een dief in zijn nering, door j. van oosterwijk bruyn, luimig, waar, en gemakkelijk van versificatie. De Rijstenbrijproef, eene Vertelling, vrij naar het Hoogduitsch, door j. w. ijntema, goed op onzen bodem overgebragt, en eene gulden les voor alle jonge meisjes bevattende. Herinnering, door c.g. withuys, nieuw en van wezenlijke dichterlijke waarde; hoezeer de kleedij van Amor:

Statig, met getoomden hoed, 
Zwart van 't hoofd tot aan den voet, 
Met een toga om de leden, 


of liever de voorstelling van eenen predikant, onder het beeld van Amor, ons in dit dichtstuk, dat niet van luimigen aard is, geenszins wilde bevallen. Steven van der Klok, van eenen onbekenden, fijn satiriek en de hand eens meesters verradende. Het Lied van de Klok, naar schiller, door j. van lennep, voortreffelijk vertaald, maar niet overal de vergelijking met het oorspronkelijke kunnende doorstaan. Men oordeele:

Von den Dome 
Schwer und bang 
Tönt die Glocke 
Grabgesang. 
Ernst begleiten ihre Trauerschläge 
Einen Wandrer auf den letzten Wege. 


waarvan de vertaling aldus luidt:

't Klokgebom 
Van den dom 
Komt ons nooden. 
Door zijn' doffen toon verzeld, 
Treden wij langs 't somber veld 
Naar de wijkplaats van de dooden. 


Maar, waar zouden wij eindigen, indien wij elk der in

{==90==} {>>pagina-aanduiding<<}
dit bundeltje voorkomende dichtstukjes afzonderlijk wilden vermelden? Genoeg zij het gezegd, dat een aantal andere bijdragen alle, de eene meer, de andere minder, hare waarde bezitten, sommige zelfs voortreffelijk kunnen genoemd worden, en geene van alle dezen bundel ontsieren.
Maar, vraagt mogelijk de een of ander, die den Muzen-Almanak met oplettendheid heeft gelezen: Hoe! wordt er dan niets gezegd van Mozes, een Oostersch Tafereel, door a. van der hoop, jun.? - Wel wis en zeker, vriendlief! en de ontmoeting van dit stukje heeft ons, ter uitbreiding onzer kennis, zulk eene gewigtige dienst bewezen, dat wij er een afzonderlijk artikeltje aan zullen wijden. Zie hier, wat er van de zaak is:
Wij wisten, dat, van homerus af, tot aan vader de jong, zaliger gedachtenis, toe, ieder Dichter eene Zangster had, waarmede hij vertrouwelijk omging, en welker hulp en inblazing hij bij elke gewigtige onderneming inriep. Nu konden wij maar niet ontraadselen, of elke Dichter eene Zangster op zijne eigene hand had, dan wel, of dat verhevene, bovenaardsche Wezen, één en ondeelbaar zijnde, echter het vermogen bezat, om op alle plaatsen tegenwoordig te zijn, en iederen sterveling, wien zij goeddacht, met hare gaven te verrijken. Dit laatste is ons nu, door den Mozes des Heeren van der hoop, niet alleen als onbetwistbaar zeker voorgekomen; maar wij zijn meer dan ooit overtuigd geworden, hoe gevaarlijk het is, met groote Heeren en Dames om te gaan. Weet dan, dat Mevrouw Zangster, reeds vóór eenige jaren, bij victor hugo, te Parijs, of waar die man in Frankrijk mag wonen, een bezoek afgelegd, en hem dáár heeft aangeblazen tot het vervaardigen van een dichtstuk, getiteld: Moïse sur le Nil. Nu schijnt Zangster, in het afgeloopen jaar, de Rotterdamsche kermis bezocht te hebben; en welke poets speelt zij nu dáár den armen van der hoop? Waarachtig, zij geeft hem hetzelfde vers met hetzelfde motto in, onthoudt hem echter een der schoonste coupletten, voorkomende bij victor hugo, namelijk:

Il sommeille: et de loin, à voir son lit flottant, 
On croirait voir voguer sur le fleuve inconstant 
Le nid d'une blanche columbe 
Dans .............. 



{==91==} {>>pagina-aanduiding<<}

doet hem aan het slot wat waterachtiger zijn, (niet, zeker, door, met het eene of andere toovermiddel, de uitgave van hugo's werken voor den Rotterdamschen Dichter te verbergen) en stelt den eerlijken, kieschen man alzoo aan de blaam zijner landgenooten bloot, die hem nu zullen nahouden, dat hij gestolen goed voor eigene waar wil uitventen. De Vrienden van der hoop en van lennep schijnen het bij Mevrouw Zangster verbruid te hebben, dat zij beiden zoo onmeêdoogend bij den neus leidt!
De portretten zijn fraai en gelijkend, en de plaatjes voldoen niet minder, dan in de vorige jaargangen.
No. 2. De Almanak voor het Schoone en Goede blijft niet alleen even keurig van uitvoering, maar schijnt met iederen jaargang belangrijker van inhoud, vooral wat het prozagedeelte aangaat, te worden. Bepalen wij ons vooreerst bij de daarin voorkomende dichtstukjes.
De Drukkunst, door de achtingwaardige en verdienstelijke Dichteresse p. moens, opent niet zeer gelukkig dezen bundel. Regels als deze:

Zoo min kan ook 't bestuur gedoogen, 
Dat, door gedrukte lasterblaân, 
De blijde heilzon voor 's volks oogen 
In onweersnacht zou ondergaan. 


zijn niet veel meer, dan de uitdrukking van een zeer alledaagsch denkbeeld in alledaagsch proza. Van oneindig beter alooi is haar gedicht: De jonge Tasso en zijne Moeder, waar de Dichteresse, zonder schroom, die heerlijke, verhevene denkbeelden in den mond eens knaaps kon leggen, omdat het tasso is, die hier gevoelt en spreekt. Pieter Jansen, eene Romance, door g. ten bruggencate, laat zich aangenaam lezen, en overal is de toon goed volgehouden. Wijn en Liefde, door a.j. ten hagen, is geen gewoon bruiloftsgedicht; de onderwerpen van den zang zijn los en bevallig behandeld. Het Nieuwjaarslied, door tollens, maar claudius, zou door den goeden Wandsbecker Bode, indien hij nog leefde, met blijdschap gelezen worden: niemand, die den toon van claudius, zoo goed als tollens, weet te treffen. De Twintigjarige, (Klagt) door e.j. potgie-
{==92==} {>>pagina-aanduiding<<}
ter, heeft vele schoone plaatsen, en is inderdaad roerend, zonder overdreven te zijn. God, of eens Dichters blik in het volstrekte, naar de la martine, door a.f. sifflé, zal geschat worden door elkeen, die met da gedichten diens grooten Franschen Zangers bekend is. Aan den Weleerw. Heer ***, door k.s. sijbrandi, is regt hartelijk. Het Huis te Brederode, door j. van walré, verrast, daar men mijmeringen, overpeinzingen enz. verwacht, en, in plaats daarvan, van pret, eten en drinken hoort spreken. Het Loflied van Groningens Studenten aan de Muze der Toonkunst, door b.h. lulofs, is regt zangerig; en De Wolken, door lublink
weddik, doen veel goeds van dien Dichter hopen. Alle andere voorkomende stukjes versieren inderdaad dit jaarboekje. Bijzonder nog onderscheiden wij: Lied aan den Winter, door j. van oosterwijk bruyn; De verwende Stedeling op het Land, door j.w. ijntema, beide in luimigen trant; en vooral het gedicht: Aan den Zanger van het dichtstuk Zwitserland, door c.g. withuys, rijk aan schoone plaatsen. Echter geven wij den Dichter in bedenking, of het denkbeeld van de aarde, die zich als eene doodbaar beweegt, en waarop de tijd, met strenge statigheid, het slapende menschdom naar het graf geleidt, niet al te overdragtig, ja te reusachtig is. Onzes bedunkens gaat dit geheele couplet aan klaarheid van voorstelling en zuiverheid van taal mank.
Gaan wij over tot de prozaische opstellen. Het eerste, getiteld: De Waarzegster, door n. swart, (volgens den index) is blijkbaar naar aanleiding van het daarbij gevoegde plaatje geschreven, en zoo iets is inderdaad noch gemakkelijk, noch aanlokkend; toon en stijl zijn echter zeer onderhoudend. Tjitske, door robidé van der aa, is een allerliefst verhaal, dat, als zoodanig, weinig of niet te wenschen overlaat. Overal is de stijl vloeijend en gekuischt, op menige plaats zelfs keurig; de karakters zijn goed volgehouden, en de Schrijver verstaat de kunst, om zijne lezers te boeijen. Uplade (Fragment uit een' onuitgegeven Nederlandschen Roman) is van eene onbekende hand. Het onderwerp schijnt uit de vroegste Geschiedenis van Gelderland geput te zijn. Maar, is het inderdaad een fragment; of is het veelligt eene proeve? In beide gevallen durven wij den Schrijver, die zoo gelukkig de manier van walter scott heeft afgezien, en naïveteit aan de echte kleur van tijd en

{==93==} {>>pagina-aanduiding<<}
plaats weet te verbinden, de uitgave of verdere bewerking des onderstelden Nederlandschen Romans zeer wel aanraden.
Een keurig portret van Nederlands geliefden Dichter en Schrijver a. loosjes, pz. en vier niet minder keurige plaatjes versieren dezen inderdaad goedkoopen Almanak, de uitvoering daarbij in aanmerking genomen. In veler handen dan kome dit jaarboekje, en verspreide overal de zaden van het Schoone en Goede!
No. 3. De Groninger Studenten-Almanak bekleedt dit jaar eene waardige plaats onder onze jaarboekjes, en zal merkwaardig blijven, als bevattende eene opgave der Akademieburgers, die, in vereeniging met sommigen der Heeren Studenten van het Athenaeum te Franeker en een tweetal Studenten van Gent, hunnen arm aan de heilige zaak des Vaderlands hebben gewijd. Dat is eene heerlijke gedenkzuil voor u, edele Jongelingen! - en wanneer velen onder u, de een op den kansel, de ander in de pleitzaal, een derde aan het ziekbed, grooten, schitterenden roem zullen erlangen, zal men zeggen: ‘Nog meer hebben zij gedaan: want ook aan hen heeft het Vaderland deszelfs behoud te danken!’ - Uit het Naberigt vernamen wij, dat een groot gedeelte dier dapperen aan dit jaarboekje heeft medegewerkt. Dit zouden wij ook, zonder vermelding, als onbetwistbaar zeker hebben aangenomen: want dáár, waar de borst voor het schoone en edele gloeit, kan de arm niet achterblijven, wanneer het nationale Eer, Vorst en Vaderland geldt!
Na den gewonen Almanak, en den staat der Akademie, wordt dit jaarboekje geopend met de Geschiedenis der Groninger Hoogeschool, gedurende het Rectoraat van den Hoogleeraar nienhuis, van 9 October 1829 - 13 October 1830; daarna volgt het Mengelwerk, waarvan eenige geestige, puntige en dikwerf fijn satirieke Aphorismen het eenige prozaïsche gedeelte uitmaken, terwijl het overige uit dichterlijke bijdragen bestaat. Al het schoone, ja voortreffelijke, dat wij hier aantroffen, kunnen wij, uit hoofde van plaatsgebrek, niet aanduiden. Bijzonder bevielen ons: Jan de Rijmer's togt naar den Zangberg, in den echt satirieken toon vervaardigd; Adieu à ma retraite, waarbij wij echter in overweging geven, of op den beminnaar van het stille land en der eenzaamheid wel het beeld kan toegepast worden:

{==94==} {>>pagina-aanduiding<<}


Tel que l'aigle, fendant de son aile rapide 
Les nuages obscurs jusqu'aux voûtes des cieux, 
D'un vol calme et léger, en errant dans le vuide, 
Paroit dire à la terre à toujours ses adieux. 


Sappho, gevolgd naar la martine, maar zoo meesterlijk, dat wij het bijna voor het juweel uit den ganschen bundel zouden houden. Lofzang op Bacchus, vol gloed en op de hoogte van het onderwerp. De Zanger, regt oorspronkelijk; hoezeer het vervolg daarvan, getiteld Ridder Raef, en over het geheel de diminutiva zontje, vaantje, rosje enz. ons niet bevielen. Aan Chloë, in den geest en toon van bellamy. Winteravondlied, uitmuntend van versificatie. De Sterren, naar kosegarten; De Vergadering der Paarden; het Lied voor de uittrekkende Groninger Studenten, door den bekwamen engelen, en alle overige bijdragen, geene van dezelve uitgezonderd, hebben hunne bijzondere verdiensten. Waarlijk, de redactie heeft scherp gezien, scherper dan die van eenig ander der uitgekomene jaarboekjes. De voortbrengselen, die wij hier van lulofs en spandaw aantreffen, zijn dezer beiden grooten Dichters waardig.
Van harte wenschen wij, dat aan de uitnoodiging der redactie, tot het leveren van oorspronkelijke prozastukjes voor het volgende jaar, moge voldaan worden; zulks zou de waarde van dit boekje merkelijk verhoogen, en voor den lezer eene aangename pleisterplaats tusschen de aarde en het aetherische verblijf der Zanggodinnen zijn!
No. 4. De Almanak voor Militairen prijkt met het beeld van den Lt. Generaal Baron chassé; den man, die, door zijne onverschrokkenheid en sterkte van ziel, het Vaderland, mogelijk, heeft gered; die op de dolle eischen der muiters niet door ergerlijke proclamatiën, maar met kruid en lood heeft geantwoord, en die, wel verre van aan vreemde kusten eene meer gelukkige toekomst te gaan verbeiden, pal staat op den gewigtigen post, hem door zijnen en onzen geeerbiedigden en eerbiedwaardigen Koning aangewezen.
Het onderhavige jaarboekje, dat zeer netjes is uitgevoerd, voldoet geheel aan de behoeften van den stand, voor welken het is op- en ingerigt. Behalve het tweede vervolg op de algemeene Geschiedenis der kunst van oorlogen, van de vroegste tot de laatste tijden, behelst het de Levensschetsen van ver-
{==95==} {>>pagina-aanduiding<<}
maarde Krijgsoversten, doorluchtige en beruchte Mannen uit den verledenen en tegenwoordigen tijd, geschiedkundige Tafereelen, meest tot den Krijgsstand betrekking hebbende, Anekdoten, en eindelijk eenige welgeslaagde dichterlijke bijdragen. Men ziet dus, dat belangrijkheid hier met verscheidenheid wedijvert, en dat dit jaarboekje niet dan zeer voordeelig op de beschaving onzer Krijgslieden kan werken.
No. 5. De Almanak, aan Luim en Ernst gewijd, ziet voor het eerst het levenslicht, en wel onder zeer ongunstige omstandigheden, die dan ook, volgens de Voorrede, geenen zeer voordeeligen invloed op deszelfs uitvoering hebben gehad. Het is echter een zeer lief boeksken, dat zijnen kooper wel zal vinden, en zulks ook verdient. Proza en poëzij wisselen elkander beurtelings af, en dáár, waar men de namen van p. moens, warnsinck en withuys aantreft, mag men billijkerwijs iets goeds en schoons verwachten.
No. 6. De Almanak, ter bevordering van Kennis en goeden Smaak, is in een' zeer vloeijenden en populairen stijl geschreven, en levert het bewijs op, dat het Departement Leens, der Maatschappij: Tot Nut van 't Algemeen, niets onaangewend laat, om onder de volksklasse licht en beschaving te verspreiden. Eere en zegen hebbe dat doel!
No. 7. Waarom de Onderwijzers eenen afzonderlijken Almanak moeten hebben, begrijpen wij niet; en wat zij uit dit jaarboekje zullen leeren, is ons daarin, vooralsnog, verholen gebleven. Niet dat de hier geleverde bijdragen slecht geschreven zijn; verre van daar! maar even goed hadden zij in eenig ander werkje kunnen opgenomen worden. De Zamenspraak tusschen Vader en Moeder, om Bartholomeus Schoolmeester te doen worden, is verre van gekuischt te zijn; de Anekdote van den Voorlezer, die tabernakélen in plaats van tabernakelen las, is ergerlijk; en dat de Heeren Schoolmeesters hier en daar hunnen eigenen stand in een bespottelijk daglicht stellen, is potsierlijk. - Wij vernemen, dat er in het volgende jaar een Almanak voor Bakers en Minnen zal verschijnen!
No. 8 De Nederlandsche Volks-Almanak, als geheel uit vertalingen bestaande, kan noch op dien titel, noch op eene gunstige recensie aanspraak maken. Wij hopen echter, dat de ijverige en bekwame uitgever genoegzame medewerking moge vinden, om ons, bij eenen volgenden jaargang, op inlandsche vruchten te onthalen.

{==96==} {>>pagina-aanduiding<<}

No. 9. De Almanak voor Blijgeestigen, tot nu toe te Brussel uitgegeven, ziet thans binnen Amsterdam het licht. De Muzen verlaten een land vol meineed, trouweloosheid en verraad; niet alzoo de Verbondene Mogendheden!
De uitvoering van dit jaarboekje verdient, even als in vorige jaren, allen lof. Druk en papier mogen fraai genoemd worden, gelijk ook het portret, in steendruk, van onzen beroemden landgenoot roemer visscher. Veel luimigs troffen wij hier wel niet aan, waaraan voorzeker de tijdsomstandigheden het hare hebben toegebragt; maar tevens niets, dat den naam van onderhoudend kan ontzegd worden. Een drietal muzijkstukjes versieren en vervrolijken het almede. Ook de Spreuken, Gedachten en Beelden zijn gelukkig gekozen en juist uitgedrukt; en alles doet vooronderstellen, dat dit zeer goedkoope jaarboekje, op den vaderlandschen bodem verplaatst, waartoe het, volgens het voorberigt, wat de zamenstelling aangaat, steeds behoord heeft, bij voortduring een goed onthaal zal vinden.
No. 10. De Almanak voor Hollandsche Blijgeestigen, dien wij voor het eerst begroeten, is, den prijs in aanmerking genomen, zeer netjes uitgevoerd, bevat twee aardige plaatjes, en levert eene afwisselende lectuur, zoo in proza als poëzij, op. Hinderde ons ook het mengelmoes van Fransche uitdrukkingen in het Uittreksel eens Briefs van eenen Amsterdamschen Schutter aan zijne Ouders in Gent, (daar toch de Schrijver, hoezeer Brabander van geboorte, voorkomt, als reeds verscheidene jaren in Amsterdam gewoond te hebben, na met de cordaatste bewijzen van Hollandsche hartelijkheid onthaald, gratieuselijk als schoonzoon aangenomen, en eindelijk door den edelaardigen vader als actief Associé geassumeerd te zijn) aan den anderen kant werden wij daarvoor schadeloos gesteld door menige schoone bijdrage, bijzonder in het poëtische gedeelte van dit jaarboekje. Dat de Heer brest van kempen, door het welslagen van deze en van alle zijne overige ondernemingen, spoedig Brussel in Amsterdam moge vergeten, is onze hartelijke wensch.

No. I. Boekbesch. bl. 34. reg. 6 v. o. staat Engelands) lees Engeland.)






{==97==} {>>pagina-aanduiding<<}

Boekbeschouwing.

Nieuwe Leerredenen, door W.A. van Hengel. Iste Deel. Te Amsterdam, bij J. van der Hey en Zoon. 1830. In gr. 8vo. XVI en 382 bl. f 3-90.

De geleerde, ijverig werkzame, wakkere van hengel schenkt hier aan het Publiek eenen nieuwen bundel Leerredenen. Vroeger zagen reeds drie bundels het licht, behalve eenige afzonderlijk uitgegeven Preken. Wij mogen alzoo 's Mans preektrant als genoegzaam bekend onderstellen, en achten het onnoodig, daaromtrent in bijzonderheden te treden. Even overtollig rekenen wij eene breedvoerige aanprijzing van dezen voortreffelijken kanselarbeid, en eene naauwkeurige schets van deze veertien nieuwe Leerredenen, welke men bovendien, zoo ons geheugen ons niet bedriegt, in de Godgeleerde Bijdragen en in den Recensent ook der Recensenten kan vinden. Wij vergenoegen ons derhalve met eene algemeene opgave van den inhoud; terwijl wij bij enkele dezer Preken wat langer zullen stilstaan, en ons hier en daar eene bescheidene aanmerking veroorloven.
Zie hier dan eene lijst der onderwerpen en teksten, in dezen bundel voorkomende: I. De einden van Gods bestuur, als die de verwachting van ons menschen verre te boven gaan, naar Jez. LV:8, 9. II. De beklagelijke toestand van den mensch, die zich van God verwijderd heeft, naar I Sam. XXVIII:5-7a. III. 's Heilands naauwe verbindtenis met Gods opregte dienaars, naar Matth. XII:46-50. De Hoogleeraar merkt aan, dat het opgegeven onderwerp, naar zijn inzien, in den tekst op den voorgrond staat. En wij gelooven het met hem. Maar blijft nu de Redenaar bij dit onderwerp? Onzes inziens niet. Als hij toch eerst de verhalen der Evangelisten, waarin Jezus die verbindtenis verklaart, in het regte licht stelt; vervolgens stilstaat bij de voor-
{==98==} {>>pagina-aanduiding<<}
treffelijkheid van Jezus, welke in die verklaring doorstraalt, door te letten op het onbeneveld gemoed, waaruit die verklaring ontstaat; op den hemelschen zin, waarvan zij getuigt; op den heldhaftigen geest, welken zij ademt; op het voorbeeldig leven, waarmede zij verbonden is; en eindelijk de waarde aanwijst, welke deze verklaring voor ons heeft; - dan is het tweede deel, hoe waar en schoon ook, een hors d'oeuvre. De voortreffelijkheid van Jezus, in die verklaring doorstralende, had de Redenaar kunnen schetsen bij de ontwikkeling van het Geschiedverhaal, in het eerste deel; terwijl dan, in het tweede, de aard en voordeelen dier verbindtenis van den Heiland met Gods opregte dienaars konden ontvouwd, en de preek met toepasselijke opwekkingen, vermaningen en besturingen besloten zijn.
Wij moeten nog eene en andere aanmerking mededeelen, welke wij onder het lezen dezer leerrede hebben opgeteekend. Het gezegde op bl. 67: ‘Wanneer het gebeuren mogt, dat een uwer leeraars op den predikstoel de boodschap ontving, dat zijne nabestaanden gekomen waren en hem tot zich riepen; zou het niets bijzonders, zou het veeleer natuurlijk zijn, dat hij antwoordde: Wie is mijne moeder en wie zijn mijne broeders?’ - dit gezegde zal, verbeelden we ons, een' glimlach op het gelaat der hoorders hebben te weeg gebragt. Zoo ging het Recensent althans bij het lezen. En dit heeft de Kanselredenaar, naar zijn oordeel, zorgvuldig te vermijden. Hooge ernst moet, van het begin tot het einde der Godsdienstoefening, Spreker en Hoorders bezielen. En waar die stemming ongelukkig wordt verstoord, zij het althans niet aan den Leeraar te wijten. De bedoelde aanmerking behoefde daarom niet verzwegen te worden. Zij kon anders zijn voorgesteld, en in zoodanige bewoordingen ingekleed, dat zij op niemand eenigen verkeerden indruk maakte. - Op bl. 71 troffen wij eene kleine onnaauwkeurigheid aan in den stijl, en wel in den volgenden volzin: ‘In de schriften der Grieken en Romeinen, hebben de ge-
{==99==} {>>pagina-aanduiding<<}
leerden getoond, dat er plaatsen zijn, welke voor een deel met deze overeenkomen.’ De Hoogleeraar wil zeggen: ‘De geleerden hebben getoond, dat er in de schriften der Grieken en Romeinen plaatsen zijn,’ enz. Maar nu is de woordvoeging onjuist en voor het minst dubbelzinnig, al is ook de meening voor ieder duidelijk. In allen gevalle moest, met weglating van het woordje er, gelezen worden: ‘In de schriften der Grieken en Romeinen, hebben de geleerden getoond, dat plaatsen zijn,’ enz. En daar wij nu toch van den stijl spreken, zij het ons geoorloofd eenige vragen te doen, die, onder het lezen van dezen bundel, in ons zijn opgerezen. Is het gebruik van het meerv. gewetens, dat op
bl. 239 voorkomt, goed te keuren? Wij vragen slechts. In ons oor geeft het een' wanklank. Is de uitdrukking, bl. 244: ‘Petrus rees met de Elven op, om voor het eerst van zijn leven de zaak van Christus in het openbaar te verdedigen,’ niet eenigzins plat? Verdiende het gezegde: Wij gaan eenige stappen verder, of: Wij moeten nog een stap verder gaan, als overgang tot een volgend stuk, wel bij herhaling gebezigd te zijn? Zie bl. 70, 90 en 121. Dan, genoeg. Wij zouden op zulke kleinigheden niet vitten, gelijk ligt iemand het noemen zal, bijaldien wij het niet van belang rekenden, ook op kleinigheden te letten in den gedrukten kanselarbeid eens beroemden Akademiepredikers, die, gelijk wij vertrouwen, vooral ook door de Studenten in de Godgeleerdheid en alle jeugdige Kanselredenaars wordt gelezen en bestudeerd. Wij haasten ons, den onaangenamen indruk, dien deze aanmerkingen op den een' of anderen Lezer mogten gemaakt hebben, weg te nemen, door de mededeeling van het allezins schoon en treffend slot der derde Leerrede. Men vergunne ons dit, als een enkel staaltje van zoo veel voortreffelijks, als in dezen bundel gevonden wordt, hier af te schrijven: ‘Maar wanneer God u deze zalige hoop geschonken heeft; dan moet gij dit, M.H.! bovenal aan den dag leggen door de liefde. Het is toch niet genoeg, het

{==100==} {>>pagina-aanduiding<<}
zeggen van Christus: Zoo wie den wil mijns hemelschen Vaders doet, die is mijn broeder, en zuster, en moeder, met blijdschap op ons toe te passen: neen, wij moeten Hem dat als zijne volgelingen nazeggen, en dus ook van onzen kant aan Gods opregte vereerders naauw verbonden wezen. Dit is die gemeenschap der heiligen, van welke wij eenmaal belijdenis hebben afgelegd, en nog telkens bij vernieuwing belijdenis afleggen. Dit is die harmonie der zielen, waarop oude en latere wijsgeeren hebben aangedrongen, doch welke nergens zoo rein en zuiver, en tevens van zulk een' heilrijken invloed is, als waar de Geest van Christus in de harten woont. G.! zouden wij ons een oogenblik bedenken kunnen, of wij daarnaar te streven hebben? Zouden wij over de liefde, waarmede de Heer zich hier op aarde aan de zijnen verbonden heeft, met welke Hij voor eene verlorene wereld ten laatste aan het kruis gestorven is, en die Hij nog steeds aan ons betuigen doet, gevoelig kunnen zijn aangedaan, zonder Hem in liefde tot zijne broeders en zusters te volgen? Moet deze niet juist het bewijs van dankbaarheid jegens Hem, aan wien wij niets vergelden kunnen, niet juist de proeve van ons geloof aan het Evangelie, en ook niet een hulpmiddel tot bevestiging van onze hoop op Gods beloften zijn? Maar wachten wij ons van ons in te beelden, dat deze liefde daar huisvesten kan, waar men jegens zijne naaste betrekkingen onverschillig, om niet te zeggen, hard en bitter is! Wachten wij ons daarom ook van 's Heilands zeggen: Wie is mijne moeder, en wie zijn mijne broeders? immer of ooit op de lippen te nemen, dan waar wij vastelijk weten, dat ons de onzen, helaas! tot overtreding van onzen pligt verleiden willen! Prenten wij het ons diep in den geest, dat alle ware liefde beginnen moet met liefde jegens hen, die ons omringen! Zonen en dochters! begint dan uwe liefde jegens menschen met het
eeren van vader en moeder! Vaders en moeders!

{==101==} {>>pagina-aanduiding<<}
begint met elkander hartelijke teederheid toe te dragen, en uw kroost als regtschapene ouders op te voeden! Broeders en zusters! begint met elkander en hun allen wel te doen, met wie gij door de banden des bloeds vereenigd zijt! Ja, wie wij ook zijn mogen, T.! beginnen wij met het wandelen in liefde onder al onze huisgenooten en al onze betrekkingen! Zoo zullen wij in dezen kleinen kring met hooger hulp geoefend worden, en van daar zal onze liefde, als de schoonste en duurzaamste vrucht van het Evangelie, zich over de wereld verbreiden.’
De IVde Leerrede handelt over de verheerlijking van Christus in den Hemel, als eene drangreden om Hem op den weg des geloofs te volgen, naar Hebr. XII:1b., 2. Met deze preek hebben wij eene andere gelijksoortige vergeleken, voorkomende in den tweeden bundel van des Hoogleeraars Leerredenen, bl. 240 en verv. Deze vergelijking heeft ons doen zien, dat van hengel dezelfde zaken weet te behandelen, zonder nogtans in herhalingen te vallen.
De Vde Leerrede, over de bestendige afwisseling der menschelijke dingen, naar Pred. III:1-4, rekenen wij onder de schoonste van dezen bundel. De Redenaar beschouwt die afwisseling I. in betrekking tot de ervaringsleer: zij staat in de geschiedenis afgebeeld, maakt zich overal op de wereld aanschouwelijk, en spreidt zich in ons eigen leven ten toon; II. tot de geloofsleer, waarbij 's menschen bestaan op de wereld, 's menschen behoefte als zedelijk wezen, 's menschen bestemming voor een beter leven wordt voorgesteld; en III. tot de zedeleer, zoo als zij ons een diep gevoel onzer afhankelijkheid moet indrukken; tot matiging van onze blijdschap en droefheid nopen; met ijver tot het volbrengen van al wat wij te doen hebben vervullen, en eindelijk steeds naar het onvergankelijke doen streven.
De VIde, over het verband tusschen 's menschen verkeer omtrent God en hetgeen hem op de wereld wedervaart, naar Psalm I, is een vervolg op de voorgaande preek, en maakt met dezelve een schoon geheel uit.

{==102==} {>>pagina-aanduiding<<}

Ook de VIIde Leerrede, over het in zegening zijn van de nagedachtenis des regtvaardigen, naar Spreuk. X: 7a., lazen wij met groote belangstelling en stichting. Het kan niet anders, of zij moet op de Hoorders, ook op de Akademische Jongelingschap, eene heilzame werking hebben gedaan.
Wij laten nu de lijst der overige Leerredenen onafgebroken volgen: VIII. Het Geloof, dat God ook de gestrengheid van den Winter bestuurt, naar Psalm CXLVII: 15-17. IX. Jezus Christus, als de daarsteller van het licht des eeuwigen levens, naar 2 Tim. I:10b. X. De Christengemeente te Jeruzalem in de eerste dagen van derzelver bestaan, naar Hand. II:42-47. XI. Het gevoel onzer afhankelijkheid van God bij onze uitzigten in het toekomende, naar Jac. IV:13-16. XII. De kennis van God, als een licht, hetwelk Hij zelf aan de menschheid door middel van de Kerkhervorming geschonken heeft, naar 2 Cor. IV:6. XIII. De belangstelling in het waar en eeuwig heil der kinderen, naar Marc. X:13-16. XIV. David, als een navolgenswaardig voorbeeld voor den Christen ten dage van den tegenspoed, naar Psalm XXXIX.
Moesten wij uit al deze schoone stukken eene keuze doen, wij zouden niet aarzelen, aan de twaalfde Leerrede den voorrang toe te kennen, welke men het wel inzonderheid kan aanzien, dat zij op een' tijd vervaardigd is geworden, waarin den Hoogleeraar zijn arbeid aan zijne Geschiedenis der godsdienstige en zedelijke beschaving van het hedendaagsch Europa (die waarschijnlijk, nu het er zoo droevig en donker in ons werelddeel uitziet, wel vooreerst achterwege zal blijven) voor den geest zweefde. (Zie Voorr. bl. X.) In deze zaakrijke preek, uitgesproken op 1 November 1829, wordt I. het licht der kennis van God, hetwelk wij aan de Kerkhervorming verschuldigd zijn, in vier bijzonderheden beschouwd, door te letten: op het woord, waardoor God tot ons menschen spreekt; op de dienst, welke Hij van ons vordert; op den toegang, dien Hij ons ver-
{==103==} {>>pagina-aanduiding<<}
leent; en op de beloften, welke Hij ons schenkt; II. aangetoond, dat wij dit licht van God zelven, als een geschenk van zijne hand, ontvangen hebben, waartoe de Redenaar wijst op de beginselen, waaruit de kennis van God ten tijde der Hervorming voortgesproten is; op de middelen, waardoor zij zich gevestigd heeft; op de omstandigheden, die haar bevorderd hebben, en op de zegeningen, die er uit ontstaan zijn; III. herinnerd, welk eene dankbaarheid wij Gode voor dit zijn geschenk bewijzen moeten. Wij moeten, namelijk, dit licht op hoogen prijs stellen; hetzelve tot onze volmaking gebruiken; het verder aan Gods bestuur toevertrouwen.
De Hoogleeraar vergunne ons, aan het slot van ons verslag, nog ééne aanmerking in het midden te brengen, welke wij aan zijn wikkend oordeel onderwerpen. Zij geldt uitsluitend noch inzonderheid dezen bundel, maar betreft ook de vroeger uitgegevene Leerredenen en den prediktrant des Hoogleeraars in het algemeen. Ofschoon Recensent geen vriend is van langwijlige en sopperige tekstverklaringen, gelijk voorheen bijkans overal van den kansel gehoord werden, en nog in onzen tijd niet geheel in onbruik zijn geraakt, het komt hem echter voor, dat, hetgeen van hengel over zijnen tekst en deszelfs zamenhang zegt, gewoonlijk wat al te kort is, ja, hier en daar, schraal mag genoemd worden. En wij bejammeren dit te meer, omdat door eenige meerdere uitvoerigheid in dezen nog een ander gebrek zou zijn voorgekomen, hetwelk in ons oog aan des Hoogleeraars predikwijze eigen is. Wij bedoelen namelijk, dat van hengel, die altijd eene voorafspraak bij zijne preken heeft, na het aflezen van den tekst, veelal terstond tot het opgeven en verdeelen van zijn onderwerp overgaat, en, om zoo te spreken, doorgaans met de deur in het huis valt. Wij weten niet, hoe het anderen gaat; maar ons wil dit niet behagen. En konden wij dit op geene andere wijze verhelpen, liever zouden wij, hetgeen anders de stof der voorafspraak uitmaakt, tot inleiding bezigen na den tekst.

{==104==} {>>pagina-aanduiding<<}

De waardige van hengel, wien wij hoogschatten en liefhebben, ga voort, in zijne nieuwe, gewigtige betrekking, het heil der vaderlandsche Kerk en den roem onzer Letterkunde te bevorderen! Daartoe schenke hem God leven, lust en krachten!





Dissertatio Academica Inauguralis, de Discidio Ecclesiae Christianae, in Graecam et Latinam, Photii auctoritate, maturato, quam - - publico ac solenni examini submittit E.B. Swalue, ex pago Stand daar buiten Brabantus. Lugd. Bat. apud H.W. Hazenberg, Jun. 8vo. pp. VIII et 194.

Deze voortreffelijke Akademische Verhandeling verdient om meer dan ééne reden ook in dit Tijdschrift loffelijk vermeld te worden. De scheuring der Christelijke kerk, in de Grieksche en Latijnsche, door toedoen van photius tot rijpheid gebragt, is een onderwerp, voor de tijden, die wij beleven, zeer gepast, en hier door den jongen swalue op eene uitnemende wijze behandeld.
De verhandeling verdeelt zich, na eene gepaste inleiding over het doel en de voornaamste bronnen van het voorgenomen onderzoek, in drie Hoofdstukken. H.I. Over den oorsprong en de oorzaken dier scheuring tusschen de Grieksche en Latijnsche kerk, pag. 12-49. De verplaatsing van den zetel des Rijks, door konstantijn den Grooten, naar Byzantium leide den grond tot verdeeldheid. Maar bijzonder werd die oneenigheid grooter door verscheidenheid van karakter bij Griek en Romein, door hunne verschillende denkwijze, zeden, wijze van bestuur. Deze menigvuldige verscheidenheid maakte godsdienstige en kerkelijke eensgezindheid onmogelijk, vooral door het streven van Rome naar de opperheerschappij over al de Christenen. Dit wordt alles voldoende uit de geschiedenis van dien tijd voor oogen

{==105==} {>>pagina-aanduiding<<}
gesteld. ‘Uit alles, (pag. 48, 49) wat wij in dit Hoofdstuk hebben nagegaan, kan men dus gemakkelijk zien, waarin Grieken en Latijnen onderling verschilden, en welke de oorzaken geweest zijn van die oneenigheid, door welke zij eindelijk geheel van elkander gescheurd zijn. Reeds vroeger waren de omstandigheden van dien aard, dat de eindelijke scheuring bijna niet heeft kunnen vermeden worden. Want de Grieken moesten of slaven der Roomsche kerk worden, of, om vrij te zijn, zich afzonderen. Hunne vrijheid wilden zij niet opofferen. Slechts één' man behoefden zij, om die vrijheid tegen het heerschzuchtige Rome te handhaven. Die man was photius.’ Dit leidt van zelf tot H. II, waarin gehandeld wordt over de twisten, meest door toedoen van photius tusschen Grieken en Latijnen gevoerd, waardoor de scheuring tot rijpheid is gekomen. Dit tweede Hoofdstuk is natuurlijk het uitgebreidste, en heeft (van pag. 50-143) geene te groote uitvoerigheid. Hier leert men uit de Geschiedenis kennen de verdiensten van photius in Letterkunde en Godgeleerdheid, zijne afkomst, wetenschappelijke kennis, vorige betrekking aan het Grieksche Hof, verheffing tot Patriarch, na het ontslag van ignatius, zijn karakter, denk- en handelwijze, en ernstige pogingen, om den vrede tusschen Grieken en Romeinen te bewaren. ‘Want met de Roomsche kerk wilde photius, zoo als de meeste Grieken vóór hem, nooit breken, indien gene dezen maar niet wilde overheerschen.’ De opperheerschappij van den Bisschop van Rome heeft photius nooit erkend, ook niet door het gezantschap aan nikolaas I. Doch deze slimme en vastberaden Paus wilde voor het goede oogmerk van
photius geenszins het bloote werktuig zijn. Heerschzuchtig boven zijne voorgangers, loerde hij er op, om de Grieken onder het juk te brengen, en zocht den gedanen stap van photius aan dit zijn plan dienstbaar te maken. Nikolaas stelde zich voor ignatius in de bres, als die uit

{==106==} {>>pagina-aanduiding<<}
dankbaarheid wel bukken zoude. Photius kon met meer anderen gemakkelijk inzien, wat nikolaas in het schild voerde, uit den brief, dien de Gezanten van dezen listigen Paus naar Konstantinopel hadden medegebragt. Dezen brief beantwoordt photius op zulk eene wijze, dat de waarheid meest aan zijne zijde zich vertoont. Ook uit dezen brief blijkt, dat photius den vrede, maar met de regten en gebruiken der Grieksche kerk, behouden wilde, en dat de scheurmaker niemand anders dan de Paus zelf was. Nu, dit was de eerste noch de laatste maal. De redenen van photius bevredigden nikolaas niet, die dan ook zijne roofzuchtige handen had behooren thuis te houden. Derhalve stoorde zich nikolaas aan geene billijkheid. Hij drijft zijne eischen verder. Maar ook hierin wederspreekt hem photius, mannelijk zich en zijne zaak verdedigende tegen de verdraaijingen der H.S. door Paus nikolaas. Deze dwingeland zag wel in, dat de Grieken vooral door toedoen van photius zijne oppermagt als onwettig bleven verachten. Vandaar al zijn haat tegen photius. Diens aanstelling tot Patriarch was den heerschzuchtigen nikolaas een doren in het oog. Ongelukkig was er in die aanstelling het een en ander, dat tegenspraak met eenigen schijn verwekte. ‘Zonneklaar blijkt echter, dat de trotschheid en onwettige dwingelandij van nikolaas de eerste oorzaak gaven tot die scheuring.’ De Paus en Pausgezinden hebben geen regt, de Grieken scheurmakers te noemen. De Geschiedenis heeft nikolaas en zijne opvolgers van denzelfden stempel als scheurmakers gebrandmerkt. Op aanstoken van nikolaas viel men de Grieken aan, door de oppermagt van den Paus te willen
bewijzen. Dit verbitterde de Grieken. Het eigendunkelijk gedrag jegens de Bulgaren, door de Latijnen gevolgd, bragt brandstof aan voor het smeulende vuur. En nu kwam photius voor den dag met de vijf punten, in welke hij aantoont, dat de Paus en de Latijnsche kerk grovelijk dwaalden, ten gevolge waarvan nikolaas en de

{==107==} {>>pagina-aanduiding<<}
Latijnen door de Grieksche Synode werden in den ban gedaan en als ketters veroordeeld. Intusschen had er te Konstantinopel eene gewigtige verandering plaats door basilius, die bardas uit de voeten maakte, den Keizer vermoordde, en naderhand, door photius over dezen moord openlijk bestraft, ook dien Patriarch deed ruimen voor den meer inschikkelijken ignatius. Nikolaas oogst de vruchten dier verandering niet in. Een andere nikolaas wordt Paus in hadrianus II. Deze betreedt het voetspoor zijns voorgangers. Photius werd op eene Synode gedaagd, verscheen eerst niet, en toen hij eindelijk verschenen was, antwoordde hij op niets. Hierover was men op hem verbitterd; maar hij behield, als aanhangers, mannen van name en moed. De vrede werd gesloten tusschen Rome en Konstantinopel, maar slechts uiterlijk en in schijn. Reeds vóór het vertrek der Roomsche Gezanten uit Konstantinopel herrees de oude haat, en klaagden velen aan ignatius en den Keizer over te groote afhankelijkheid van Rome. De Bulgaren gaven wederom eenige aanleiding tot een verschil, waarin de Grieken, zelfs basilius, den eisch aan Rome ontzeiden. In deze uitspraak waren al de Grieken, ook de drie Oostersche Patriarchen, tegen den zin der Roomsche Gezanten, eenstemmig. Basilius had zich nu den haat van den Paus op den hals gehaald. Photius, zich aan de letteren toewijdende, nadat zijne ontnomene boeken hem waren wedergegeven, herstelde zich in de gunst van basilius door een gedrag, in die tijden te verontschuldigen, maar anders nooit te prijzen. Basilius had voor zijne zaak een' man noodig, als
photius was. Deze werd dan ook na den dood van ignatius in zijne vroegere waardigheid hersteld, met toestemming niet enkel van basilius, maar van al de Grieksche en Oostersche Bisschoppen. Den heerschzuchtigen johannes VIII, opvolger van Paus hadrianus II, stond hij slim tegen. Ten gevolge hiervan werd photius door johannes in den ban gedaan. De op-
{==108==} {>>pagina-aanduiding<<}
volger van johannes VIII, martinus II, bevestigde die uitspraak zijns voorgangers, uit wrok over vroegere behandeling te Konstantinopel. Doch daaraan stoorde zich weinig photius, nadat basilius zich zijne zaak had aangetrokken. ‘Deze nam dit dien Paus zoo kwalijk, dat hij, in een' brief aan dezen, diens gezag met verachting bejegende en bespottede.’ Op dezen brief antwoordde stephanus V, na martinus II en hadrianus III Paus geworden. Toen stierf basilius, en leo, hierop Keizer geworden, was gebeten op photius, en veinsde den Patriarch te moeten afzetten, schoon hij alleen voldeed aan de neigingen van zijn hart, om aan photius betaald te zetten, wat hij vroeger tegen leo geraden en gedaan had. Die veinzerij van leo dichtede aan photius misdaden toe, die niet konden bewezen worden. Evenwel veroordeelde hij photius, en zettede hem in de gevangenis. Zelfs de vijanden van photius keurden deze onregtvaardigheid af. Evenwel dreef leo tot die onregtvaardigheid bijzonder de toeleg, om, door de verheffing zijns broeders stephanus tot Patriarch, voor zichzelven te zorgen, om het even op welk eene wijze
hij zijn doel mogt bereiken. Stephanus V, de laatdunkende Bisschop van Rome, was hierover zeer verheugd; maar die blijdschap was niet van duur of volkomen. Want het bleek nu ten volle, dat de Grieken en Latijnen reeds toen werkelijk waren verdeeld, en dat zij, door de afzetting van photius, niet konden hereenigd worden. Hierop stierf photius in een klooster. Zijn gedrag wordt naar waarheid beoordeeld. En hiermede eindigt dit zeer voortreffelijk uitgewerkte tweede Hoofdstuk. Het derde handelt over de gevolgen, welke deze scheuring gehad heeft, en over de wijze, hoe deze scheuring moet worden beoordeeld, pag. 144-186. In het beoordeelen dezer gewigtige aangelegenheid handelt men verkeerd, door alleen op de uitkomst het oog te vestigen. Eveneens is het verkeerd, op voorgaande gebeurtenissen niet te letten, om stout

{==109==} {>>pagina-aanduiding<<}
weg, uit liefde voor Rome, te kunnen beweren, dat er vóór photius en nikolaas en vervolgens vrede heeft bestaan tusschen de beide deelen der naderhand verdeelde kerk. De twisten over photius waren slechts gestild, nooit vereffend. Het minste kon den ouden haat opwekken, zoo als werkelijk gebeurde. Hiertoe geeft swalue op, den toestand van het Oosten en Westen, vooral door toedoen van karel den Grooten. Deze Koning verhief den Bisschop van Rome. De Grieken waren hiermede niet in hun schik. Elke verbindtenis van de Grieksche en Latijnsche kerk werd hierdoor en door andere omstandigheden geheel afgebroken. Op nieuw gaf dit een en ander aanleiding tot het herleven der gestilde twisten tusschen de Grieken en Latijnen. Cerularius, door de indringerijen der Latijnen hiertoe genoopt, kwam tot den stap, om de Latijnen openlijk van dwalingen en eigendunkelijke veranderingen in leer en godsdienst te beschuldigen. Deze Patriarch herhaalde eenige stukken, welke photius reeds vroeger den heerschzuchtigen Romein had voorgeworpen. Evenwel had cerularius geen doel, om den oorlog te verklaren. Hij wilde slechts verhinderen, dat den Grieken de Westersche dwalingen werden opgedrongen, en de Romein den Griek den voet op den nek zettede. Leo IX, toen Paus, schreef in eenen brief groote woorden, maar van weinige beteekenis. Geene wederlegging van beschuldigingen, maar trotsche pogcherij op de vermeende opperheerschappij. Die brief herstelde den vrede niet. Cerularius, in kunde vooral geen photius, zocht evenwel, even als deze, den vrede, mits de bijzondere kerkplegtigheden den Grieken verbleven. Leo, zich met de hoop vleijende, dat de zaak naar zijnen wensch zou uitvallen, zond
Gezanten naar Konstantinopel met brieven, die alleen verwaandheid en aanmatiging kenmerkten, en cerularius minder genegen tot vereeniging maakten. Ook die Gezanten, door den Keizer, uit eigenbelang, gunstig ontvangen, bedierven alles door hunnen euvelmoed; waardoor cerularius en vele anderen

{==110==} {>>pagina-aanduiding<<}
met een groot deel van het volk tegen hen bleven ingenomen. Nicetas viel hen in geschrifte aan, maar moest, op bevel des Keizers en het dringen dier trotschaards, zijn boek verbranden, en hetgeen hij zelf geschreven had veroordeelen. Cerularius en allen van zijne partij werden in den ban gedaan. Dit geschiedde in de kerk van Sophia. Toen werd het volk oproerig. Het oproer werd gestild, maar door toegeeflijkheid aan het volk. Cerularius durfde men niet afzetten. Deze behield zijne waardigheid, stelde de listen van den Latijnschen Bisschop ten toon, en herhaalde de beschuldigingen, reeds bij het leven van photius openlijk gedaan. Petrus, de Patriarch van Antiochië, beantwoordt den brief van cerularius. Door dezen zou geene scheuring gekomen zijn. Doch deze was ook minder getergd, dan de Konstantinopolitaan op onderscheidene tijden. De Latijnen hebben de Grieken getergd. Dit deed den Griek op zijne beurt den Romein aanvallen. Hieruit moet men de bitterheid der Grieken verklaren en eenigzins verontschuldigen. - Over de vooren nadeelen dier scheuring handelt de Doctor nog kortelijk. Dit laten wij nu aan zijne plaats.
Door het uitkippen van eene en andere bijzonderheid uit deze voortreffelijke Dissertatie, geleidelijk voorgesteld en uit de Geschiedenis grondig bewezen, hebben wij onzen Lezer in staat gesteld, om zich te verzekeren, dat swalue voor dit onderwerp en voor de verdere godgeleerde studiën zeer wel berekend is.





Grondbeginselen der Natuurkunde, of Natuurkundige Wijsbegeerte, zoowel in het algemeen, als met betrekking tot de Geneeskunde, zonder behulp van wiskundige betoogen voorgedragen, door Neil Arnott, M.D., Lid van het Koninklijk Collegie van Natuurkundigen te Londen. Uit het Engelsch vertaald door A.C. Oudemans, Lector in de Proefonderv.

{==111==} {>>pagina-aanduiding<<}
Natuurk. bij de Amst. Departn. Tot Nut van 't Algemeen, enz. Isten Deels 1ste Stuk. Te Amsterdam, bij de Gebr. Diederichs. 1830. In gr. 8vo. VII, 200 bl. f 1-70.

Het is een ongunstig teeken, wanneer een leerboek over de Natuurkunde op den titel de belofte behelst, van die wetenschap te zullen voordragen zonder behulp van wiskundige betoogen. Die verklaring toch bevat de verzekering, dat men aan de Natuurkunde den eenigen grond, dien zij heeft, om op den naam van wetenschap aanspraak te maken, ontnemen, dat men haar van alle inwendige kracht en sterkte berooven, dat men het verband tusschen hare onderscheidene deelen verbreken, met één woord, dat men deze voortreffelijke wetenschap tot een nietig zamenstel van onbeduidende redeneringen verlagen zal.
Het leerboek van Dr. neil arnott prijkt, blijkens de vertaling, waarvan wij hier het Isten Deels 1ste Stuk aankondigen, op deszelfs titel met deze, voor velen inderdaad uitlokkende, belofte; en wij moeten den Schrijver regt doen wedervaren, met de verklaring, dat hij, als een eerlijk man, woord gehouden, maar ook daardoor een werk geleverd heeft, in ons oog, van geenerlei waarde. Het verwondert en smart ons daarom, dat de Heer oudemans, die, als Onderwijzer in de Natuurkunde, waarschijnlijk behoefte gevoeld heeft aan eene geschikte handleiding, die hij bij zijne lessen zoude kunnen volgen, en daarin door de vertaling van een of ander vreemd leerboek heeft willen voorzien, zijne keuze bij het onderhavige heeft bepaald, hetwelk, wel verre van zich van eenige andere zijde aan te bevelen, schier in elk opzigt verdiende te worden ter zijde gesteld. Want daargelaten, dat het die deugden mist, welke het alleen van een gepast gebruik der Wiskunde kon ontleenen, zoo vinden wij, en wat de bepalingen, en wat de orde, en wat de behandeling der onderwerpen betreft, overal de doorslaande bewijzen, dat het boek geschreven is door een' man, die in dit vak althans geene kennis van

{==112==} {>>pagina-aanduiding<<}
zaken heeft, en dus een' arbeid heeft ondernomen, waarvoor hij ten eenemale ongeschikt is.
Immers, zoo wij bij de Definitiën stilstaan, zoeken wij te vergeefs naar die van Natuurkunde, het hoofdonderwerp van het leerboek. Physica is (zie bl. 36) een barbaarsch woord, voor hetwelk men in deze tijden de kortste uitdrukking zoude genomen hebben, om den algemeenen loop der Natuur te beteekenen! Even zoo is het met Chemie gelegen, voor welken naam een andere, meer geschikte, om de grondstoffelijke of zamenstellende deelen onzer Aarde aan te duiden, gevonden zou kunnen worden! - Meetkunde is de wetenschap der grootheden (bl. 26); terwijl (bl. 32) de geheele Wiskunde, in hare hoogste vlugt, niets is dan eene vergelijking van de verschillende aangenome(ne) grondmaten. Een goede cursus in de Wiskunde sluit niettemin eenen hoogeren cursus der Natuurkunde, Scheikunde en Physiologie in, en wordt daardoor allezins belangrijk. Zoo zegt ook de Schrijver, bl. 34, dat Talen en Redekunde en de afgetrokkene Wiskunde bijna van geen nut zijn, dan in derzelver toepassingen op de Natuur-, Scheikunde, enz. En dat de Natuurkunde althans niet onbelangrijk is, blijkt, daar, volgens hem, (bl. 45) de wetgever, de staatsman, de geestelijke, de zeeman, de krijgsman, de landeigenaar, de landman, de manufacturier, de koopman, de man van letteren, en eindelijk ook de ouders van beiderlei kunne, deze wetenschap behooren te beoefenen.
Wat den inhoud van het leerboek betreft, lezen wij bl. 56 en verv., dat de vier woorden: eerste deeltjes, aantrekkingskracht, afstootende kracht, en traagheid, ons tot vier algemeene waarheden of wetten leiden, die het grootere gedeelte der Natuurverschijnselen verklaren; doch welke die wetten zijn, wordt noch hier, noch in het 1ste Hoofddeel, volgens het opschrift aan de behandeling dezer vier grondwetten toegewijd, opgegeven; want in dit Hoofddeel (hetwelk, volgens het Overzigt, de Samotologie (sic) en de Dynamica behandelen zal) vinden wij de volgende onderafdeelingen: Zeer kleine

{==113==} {>>pagina-aanduiding<<}
onvernietigbare atomen; zeer klein; stof; algemeene aantrekking; wijzigingen in de aantrekkingskracht, enz. enz. Het 2de Hoofddeel handelt over de leer der vaste ligchamen, en ontrouwt de aanwending der vier (onbekende) grondwetten tot de verklaring van de eigenschappen en beweging der vaste ligchamen (Mechanica). In het 3de Hoofddeel wordt de leer der vloeistoffen (Hydrostatica, Luchtkunde, Hydraulica, Geluidkunde); in het 4de, die van de onweegbare stoffen (Warmtestof, Lichtstof, Electriciteit, Magneetstof), en in het 5de, eindelijk, worden de verschijnselen des hemels verklaard. - Dit overzigt zal, vertrouwen wij, voldoende zijn, om te bewijzen, met hoe weinig orde de zaken in dit leerboek voorgedragen worden.
De behandeling, eindelijk, der onderscheidene onderwerpen bestaat hierin, dat in de rubrieken, in welke de hoofdafdeelingen gesplitst zijn, eene groote menigte meest weinig beteekenende verschijnsels en voorvallen zijn bijeenverzameld, die vervolgens op de eene of andere wijze, welke alle niet evenzeer op juistheid aanspraak kunnen maken, opgehelderd en, zoo als het heeten moet, verklaard worden. Zelfs ontbreekt het niet aan anecdoten, die men eer in een' Almanak, dan in een leerboek over de Natuurkunde, zou verwachten. (Zie bl. 122, 123.)
De Vertaler heeft hier en daar aanteekeningen bij het werk gevoegd, die echter ons ongunstig oordeel over dit werk geenszins konden doen opheffen.





Hollands Roem in Kunsten en Wetenschappen, enz. Door H. Baron Collot d'Escury, Heer van Heinenoord. IVden Deels 1ste en 2de Stuk. In 's Gravenhage en te Amsterdam, bij de Gebroeders van Cleef. 1830. In gr. 8vo. XII en 467 bl. Aanteekeningen en Bijdragen 751 bl. f 11-75.

Kondigden wij vroeger van dit voortreffelijke werk

{==114==} {>>pagina-aanduiding<<}
de drie eerste Deelen, Hollands Roem in de beeldende Kunsten, (vooral in zoo verre die, met de Dichtkunst, aan de verheffing des Vaderlands dienstbaar waren) de eigene en Oostersche Taalkennis, aan: thans ontmoeten wij hier de beschouwing der oude Grieksche en Romeinsche Letteren, in zoo verre die in Nederland beoefend werden, die onzer Letterkunde, (waaronder de Schrijver hier bepaaldelijk onze oudere geschriften en Rijmkronijken, onze geschiedkundige werken, Arcadia's, mengelwerken en Romans verstaat) onzer Poëzij en Welsprekendheid. Men zal hier ongemeen veel belangrijks en schoons aantreffen uit den rijken voorraad van 's mans belezenheid; en het komt ons voor, dat hieromtrent in het voor ons liggende Deel minder hors d'oeuvres gevonden worden, dan in de vorige. Men gevoelt, dat het ons onmogelijk is, eene doorgaande schets van zoo vele zaken te geven, als in dit Deel voorkomen. In de klassische Letterkunde is de Heer d'escury volkomen t'huis, en vooral een groot beminnaar der Latijnsche Dichtkunde. Het is dus niet te verwonderen, dat hij bij dezen tak van Litteratuur met zekere voorkeur vertoeft, en geenszins tot dezulken behoort, die (zoo als vele ook waarlijk geletterde Franschen en Duitschers) de Latijnsche Poëzij der nieuweren voor beuzelachtig spel verklaren, zeggende, dat men slechts in zijne moedertaal dichten kan. Het is wel waar, dat sommigen daarin wat veel herinneringen hebben, zoodat hunne gewrochten niet meet dan eene soort van centones zijn; doch wanneer men zich verbeeldt, dat velen onzer oude Geleerden even gemeenzaam, ja gemeenzamer met het Latijn dan met hunne moedertaal waren; dat b. v barlaeus, hoezeer hij ook ten gevalle van het
Gezelschap te Muiden wel eens een Hollandsch versje maakte, dat de groot en anderen toch zekerlijk, in letterkundige onderwerpen, meer in 't Latijn dachten, dan in 't Hollandsch, - dan zal men het hun ook ten goede houden, dat zij doorgaans ook hun gevoel in die taal uitdrukten.

{==115==} {>>pagina-aanduiding<<}

De Schrijver haalt zijne stof van de vroegste tijden af op, ook bij andere Natiën, en gaat, na over het bekende geschil tusschen perrault en boileau, over de meerdere voortreffelijkheid der Ouden of Nieuweren, gehandeld te hebben, tot het begin der nieuwere Letterkunde in de Middeleeuwen over, waarvan hij vele merkwaardige bijzonderheden verhaalt, zoo als over de schaarschheid der boeken en van het parkement in de Middeleeuwen, de boekerij te Egmond, de herleving der Letteren in Italië, en in Nederland tot op erasmus; onder anderen de belagchelijke bijzonderheid, dat in de school van geert groete de pedante wet heerschte, om, op vernederende ligchaamsstraf, altijd Latijn te spreken; terwijl te Amersfoord zelfs dienstmeiden in 't Latijn zongen (?) en Indiaansche Koningszonen aldaar studeerden (Aanteek. en Bijdr. bl. 120.); over de betrekking van vorm en stof bij de studie der Ouden (bl. 209), den luister onzer onderscheidene Hoogescholen en Athenaea, enz. In het stuk Nederlandsche Letterkunde verdient bovenal opmerking de vermelding van het gedicht op de belegering van Nuis in 1474 door den Secretaris dier Stad, een H.S., hetwelk ons door dit werk eerst bekend wordt. (Aanteek. en Bijdr. bl. 291-304.) De aanvoering van beverwijk's werk doet de geleerde en beroemde, vooral Nederlandsche, Vrouwen vermelden.
In het tweede Stuk des vierden Deels worden wij op eene dichterlijke bloemlezing vergast. De tekst staat hier tot de aanteekeningen in eene betere verhouding, dan in het eerste gedeelte. De Redenaar vermeldt in genen meer tijdrekenkundig de Dichters, in drie tijdperken: bloei en kracht - verflaauwen en afnemen, - herleven; in deze meer de dichtsoorten, en de betrekkingen der poëzij, voornamelijk der onze, tot de Natuur, de Geschiedenis, de Godsdienst, de Toonkunst en het Tooneel, met doorloopende schetsen van de marre's Jacoba van Beijeren, (welks lof, naar ons oordeel, wat hoog wordt opgevijzeld) van Jacob Simonsz. de Rijk

{==116==} {>>pagina-aanduiding<<}
en Maria van Bourgondië van van merken, den Monzongo van haren Echtgenoot, Agon, Sultan van Bantam, van o.z. van haren, van de Cleopatra, Leo de Groote, en het Beleg van Haarlem, van de Freule de lannoy, en beknopter van anslo's Parijsche Bruiloft en den Oldenbarneveldt van nomsz. Dit zijn belangrijke bijdragen tot de Geschiedenis onzer Dichtkunde, te meer, daar men in de gewone bloemlezingen, hoe talrijk ook, geene analyses onzer Treurspelen vindt. Korter wordt het Blijspel, het Hekeldicht, het Epigram afgehandeld, maar van die alle nogtans genoegzame en zeer gepaste voorbeelden bijgebragt. Met blijkbaar welgevallen vertoeft de Schrijver bij de Heroïde, of den Heldinnebrief, waarin hij zelf zulke fraaije stukken in zijnen Carminum Fasciculus geleverd heeft, en van welke dichtsoort hij ons nu de Litteratuur mededeelt.
Omtrent de welsprekendheid (in den meer bepaalden zin, en zonder van den geschiedstijl, die vroeger behandeld was, te gewagen) volgt de Schrijver de verdeeling in welsprekendheid van den Kansel, der Balie, van de Raadsvergadering en der Lofrede, en ontveinst onze armoede in verscheidene dier vakken niet; hoewel hij met veel kunde en oordeel het goede, dat wij daarin nog hebben, weet op te delven. In de Kanselwelsprekendheid heeft eigenlijk eerst de laatste halve Eeuw goede Modellen geleverd: het vroegere was, met enkele uitzonderingen, erbarmelijk; waarvan in de Aanteekeningen en Bijdragen eenige allerkluchtigste staaltjes voorkomen, van uitenbogaard af, tot eene Lijkrede op zekeren adam adriaan van der duyn toe, overleden in 1753, die bij Vader adam vergeleken wordt, als eerste Edele, Zegelbewaarder, Stadhouder, Houtvester, Bewindhebber der Specerijen, Hoofdingeland en Rentmeester. Dit is geen sermoen, voor een grapje verzonnen, maar in de Christelijke Hervormde Kerk te Sassenheim voorgedragen, ten tijde dat Duitschland reeds op mosheim en jerusalem boogde, en 's Hage reeds vóór dertig jaren saurin had

{==117==} {>>pagina-aanduiding<<}
gehad! - De geleerde Schrijver zegt ook teregt, dat de Fransche of Waalsche Kerk op de Nederduitsche een' gunstigen invloed geoefend heeft. Men had ook wel van den invloed der Duitsche verbeterde Preekmethode op de onze iets kunnen melden, en over 't algemeen wat meer van dezen thans zoo bloeijenden tak onzer Letterkunde zeggen, die, naar evenredigheid der Poëzij, een weinig mager wordt afgehandeld, even als de Lofrede, waaromtrent wij toch zulke heerlijke voortbrengsels hebben. Tot onze verwondering spreekt de Heer d'escury niet eens van de meesterlijke Lofredenen van van der palm op van de perre, borger en kemper; op kemper, wiens verlies de waardige Schrijver toch zoo diep gevoelt, en dezen zijnen gewezen' ambtgenoot in 's lands Hooge Vergadering hier een klein, maar keurig gedenkteeken sticht. (Bl. 461 der Aanteek. en Bijdr.) Ook had er wel iets van de Gelegenheidsredevoeringen, waaromtrent wij mede bij van der palm zulke meesterstukken op Leydens Jubelfeest, op het Kosters- en oude Studentenfeest hebben, mogen gezegd worden.
Deze weinige opmerkingen meenden wij te mogen maken op eenen arbeid, die anders aan de Kritiek weinig stof tot berisping biedt, en zoo wel van de kunde en den smaak, als van het vaderlandlievende hart des edelen Schrijvers de zigtbaarste blijken draagt. Wij verlangen zeer naar de voltooijing dezer Eerzuil voor onze Natie, die, tot ons leedwezen, slechts bij vreemden, onkundig in, of bevooroordeeld omtrent onze taal, onopgemerkt zal blijven.





Verhaal van eene Reize naar en langs de Zuidwestkust van Nieuw-Guinéa, gedaan in 1828, door Z.M. Corvet Triton, en Z.M. Coloniale Schoener de Iris; door J. Modera, Luitenant ter Zee van de tweede Klasse. Met eene Kaart (mitsgaders gegraveerden Titel en Vignet.) Te Haarlem, bij V. Loosjes. 1830. In gr. 8vo. XVI en 160 bl. f 2-20.

Het was een gelukkig genomen besluit van den Luitenant

{==118==} {>>pagina-aanduiding<<}
modera, om toe te geven aan het aanzoek, zoo van zijne vrienden, als van den uitgever der aangekondigde Reis, door zijne opmerkingen en aanteekeningen, in den vorm eener reisbeschrijving, openbaar te maken. Immers er was te veel ter plaatsing in het eene of andere Tijdschrift, en de stijl was te goed, de inhoud te belangrijk, de reeks van waarnemingen te juist en volledig, om dat alles slechts tot voorlezing aan vertrouwde vrienden te bewaren. Wij ontvangen hier eene wezenlijke Ontdekkingsreis van een deel der Zuidwestkust van Nieuw-Guinéa; wijders het berigt van de vestiging eener Nederlandsche Volkplanting aldaar, aangevangen met de stichting van het Fort Dubus en de inbezitneming van de Westkust van Nieuw-Guinéa en de landen binnen dezelve gelegen, beginnende van den 141sten graad lengte beoosten Greenwich, op de Zuidkust, en van daar W.N.W. en westwaarts op, tot de Kaap de Goede Hoop, op de Noordkust (namelijk van Nieuw-Guinéa) gelegen; en voorts ontmoeten wij hier belangrijke bijdragen tot menschen- en volkenkennis, taal-, natuur- en zeevaartkunde.
Hetgeen Recensent bij de lezing van dit boek inzonderheid behaagde, was des Schrijvers nederigheid, eenvoudigheid, waarheidsliefde, naauwkeurigheid, en overal doorstralende kunde in zijn vak, met de daarbij behoorende hulpwetenschappen; door al hetwelk (en dit is de hoofdverdienste eener reisbeschrijving) deszelfs verhaal eene innerlijke geloofwaardigheid verkrijgt, die niet toelaat aan de juistheid der opgaven te twijfelen. Wij zeiden reeds daarboven, dat de stijl goed was, en dat is zoo: bevalligheid, sierlijkheid, welsprekende beschrijving van natuurtooneelen of verschijnselen zal men echter hier vruchteloos zoeken. Maar het was ook nimmer het doel van den geachten Schrijver, in het gebied der Letterkunde te schitteren. Bovendien geraakt men, bij het lezen van zulke fraaije reisbeschrijvingen, steeds in twijfel, of de prozaïsche waarheid niet een weinig is opgesierd. Zij mogen dus, als modellen van schrijfstijl, welkom zijn in de boekerijen der geletterden; voor uitbreiding van wetenschappelijke kennis zijn ze minder geschikt. Eene reis door Zwitserland, Italië, of elk ander van elders reeds in de bijzonderheden bekend land, wenscht Recensent dus voortaan liefst met alle mogelijke bevalligheid, verhevenheid en wegslepende welsprekendheid beschreven: want zulk eene reis leest hij meer om den stijl, dan om de zaken.

{==119==} {>>pagina-aanduiding<<}
Eene ontdekkingsreis van onbekende of weinig bekende landstreken heeft hij liever wat minder sierlijk, maar duidelijk en naauwkeurig; zoodat het gebied der wetenschappen, meer dan dat der fraaije kunsten, er door verrijkt wordt: want dergelijk een boek leest hij meer om de zaken, dan om den stijl. Wij ontvangen hier eene ontdekkingsreis, en aan de vereischten tot zulk eene reisbeschrijving is hier volkomen beantwoord. De zeeman vooral vindt hier alles met juistheid aangewezen: maar niet voor den zeeman alleen is er gezorgd. B.v. bl. 115 en vervolgens ontmoeten wij eene lijst van woorden in de Nederlandsche, Oetanataansche en Lobosche talen. Oetanata en Lobo zijn beide Nieuw-Guinésche districten. Het verschil der woorden is meer dan dialectverschil, b.v.:
	Op Oetanata of Koyway. Op Lobo enz.
Eene vrouw	koerani	mawina.
Een kind	moetoeki	tamanetto.
De mond	irie	oriëngo.
De tanden	titi	riwotongo.
De tong	maré	kariongo.
De neus	birimboe	sikaïongo.
De oogen	mamé	matatongo.
Het hair	oeirie	monong-foeroe.
De hals	ema	garang.
Het hoofd	oepauw	monongo, of oemoen.

Vanwaar zulk een verbazend verschil? Ziedaar een punt van onderzoek voor geschiedkundigen, taalvorschers en Anthropologen. De laatsten brengen de Papuërs of Nieuw-Guinéërs, die eigenlijk in Papuërs, of dal-, en Alfoeren, of bergbewoners, verdeeld zijn, tot één enkel ras. Doch de hier opgegevene woorden zijn alle van eigenlijk gezegde Papuërs of Nieuw-Guinésche dalbewoners. Zijn de Loboërs, onder welken onze volplanting gevestigd is, soms zelven eene volkplanting uit de naburige eilanden Namatotte, Aidoema enz., welker taal zij spreken? en zijn alzoo de Oetanata-, en denkelijk ook de nog zuidoostelijker Dourga-bewoners, alleen de echte Papuërs? Dit zou kunnen zijn, doch verdient wel te worden nagespoord; als ook, of de Alfoeren weder een geheel andere stam, ja zelfs een ander ras zouden wezen. Hoe groot is reeds de verkregen schat van menschelijke kundigheden; maar hoe gering tevens, in vergelijking van het nog verborgene, en toch, vooraf beschouwd, niet volstrekt

{==120==} {>>pagina-aanduiding<<}
onvindbare! Dit moedige de weetgierigen aan tot voortdurend onderzoek.
Tot proeve van stijl en inhoud deelen wij het volgende mede (bl. 112.): ‘Zoo wel bij de Papuërs als bij de Alfoeren is de veelwijverij geoorloofd. Bij de Papuërs [die door de Cerammers tot omhelzing van het Islamismus zijn overgehaald] geschiedt het huwelijk volgens de voorschriften van mahomed. De Alfoeren vinden goed, zulks bij wijze van desertie te doen. Wanneer namelijk de jongeling en het meisje van hunne onderlinge genegenheid zich overtuigd hebben, zoo ontvlugt één der geliefden [lees gelieven] het ouderlijk huis. De andere, wien zulks niet onbewust is - dewijl zij de voorzigtigheid gebruiken om tijd en plaats te voren af te spreken - volgt weldra den eerst weggeloopenen. Dan leven zij eenigen tijd te zamen in hunne schuilplaats, terwijl de wederzijdsche ouders alle mogelijke pogingen aanwenden, om het gedeserteerde paar terug te vinden. Zoo ras is hun dit niet gelukt, of beide familiën komen bijeen, en zoo dan het huwelijk met de wederzijdsche belangen der familiën strookt, heeft er terstond eene amnestie voor het bedreven feit plaats. Dan geeft de jongeling eenen bruidschat aan de bloedverwanten zijner teederbeminde, en wordt, van dezen stond af, beschouwd als wettig met haar verbonden te zijn. Strookt het huwelijk niet met de familiebelangen, dan moeten zij scheiden, en elk weder in zijner ouders [lees ouderen] huis terugkeeren, om naderhand met een' ander' dezelfde klucht te herhalen.’
Op bl. 151 teekent de Schrijver aan, ‘dat op het graf van den ex-Keizer niet de naam napoleon geschreven staat, gelijk zulks op sommige afbeeldingen van dat graf vertoond wordt. Geen het minste opschrift [en de Heer modera spreekt hier als ooggetuige] is op hetzelve geplaatst.’
Op dieptens, voor diepten, meervoud van diepte, en dergelijke onachtzaamheden, had de Corrector, die anders zijne taak doorgaans goed vervuld heeft, nog wel wat naauwkeuriger mogen letten. Het Vignet, voorstellende het Fort Dubus, te Merkusoord, op Nieuw-Guinéa, is door den Schrijver zelven fraai geteekend, en door veelwaard gelukkig gegraveerd. Ook de Kaart achter het werk, aan welker oorspronkelijke zamenstelling de Schrijver zoo veel deel had, en die door hem verkleind is geworden, verdient allen lof wegens juistheid, volledigheid en duidelijkheid.






{==121==} {>>pagina-aanduiding<<}

Gedenkwaardigheden uit de Geschiedenis van Gelderland, door onuitgegevene Oorkonden opgehelderd en bevestigd. Door Is. An. Nijhoff, Korrespondent der tweede Klasse van het Koninklijk Nederlandsch Instituut van Kunsten en Wetenschappen, Opzigter van het Provinciaal Archief van Gelderland. Iste Deel. (De toestand van Gelderland in de eerste helft der veertiende Eeuw.) Met Afbeeldingen. Te Arnhem, bij P. Nijhoff. 1830. In gr. 4to. VI, CXXXIV en 477 bl. Bij Inteekening f 12 - :

Het heeft alle kenners en ware liefhebbers der Vaderlandsche Geschiedenis, in 't bijzonder de zoodanigen, die in Gelderland woonden, of tot dat gewest door afkomst als anderzins in betrekking stonden, altijd leed gedaan, dat de beide groote werken, uit welke men zich met reden een nieuw licht voor de Geldersche Geschiedenis voorspelde, door den dood van derzelver Schrijvers onvoltooid gebleven zijn. De Heer bondam toch, die de uitgave van een volledig Charterboek der Hertogen van Gelderland en Graven van Zutphen ondernomen en daarvan reeds eenige stukken uitgegeven had, bragt zijnen uitmuntenden arbeid niet verder dan tot den jare 1286; en de Baron van spaen, die dezen door bondam bijeengebragten voorraad, en dien, welken zijne eigene rijke verzameling hem bood, met ongeloofelijke zorg en vlijt bearbeidde, en eenen aanvang gemaakt had met de uitgave eener Historie van Gelderland, overleed niet lang na de uitgave van het eerste Deel, 't welk in 1814 in het licht verscheen, en met den dood van Hertog reinald II in 1343 besloten wordt.
De Heer nijhoff, die, als Opzigter van het Provinciaal Archief van Gelderland, eenigen tijd geleden, van hooger hand met de uitnoodiging vereerd werd, om zoodanige oorkonden uit dat Archief in 't licht te geven, als belangrijk en voor openbaarmaking geschikt in hetzelve voorhanden waren, wist, bij den overvloed van zoodanige stukken uit onderscheidene belangrijke tijdperken, aan deze uitnoodiging niet beter te beantwoorden, dan met de groote en moeijelijke taak op zich te nemen, om beide de zoo even genoemde werken tevens te vervolgen. Eene onderneming, welke gewisselijk door ieder, die den Heer nijhoff kende, en het

{==122==} {>>pagina-aanduiding<<}
standpunt in aanmerking nam, waarop hij zich geplaatst vond, reeds dadelijk is toegejuicht, en nu bij de in het licht verschijning van het aangekondigde eerste Deel zeker ook door hen zal toegejuicht worden, die hem te voren niet kenden, en dus onzeker waren, in hoe verre hij voor dezen reusachtigen arbeid zoude opgewassen zijn.
Uit het Prospectus van dit werk leerden wij, dat hetzelve uit zes Deelen bestaan, en eindigen zal met de Geschiedenis van Hertog karel van egmond, die, gelijk bekend is, in den jare 1538 overleed. Ofschoon dit nu in de Voorrede niet herhaald wordt, hopen wij echter, dat des Schrijvers arbeid niet te ver van dit bepaald bestek zal afwijken; schoon het van zelve spreekt, dat hem eenige ruimte behoort te worden gelaten, om zijn plan naar de omstandigheden te wijzigen.
Daar het werk van den Heer van spaen tot 1343, en dat van bondam slechts tot 1286 loopt, is dit eerste Deel hoofdzakelijk een vervolg op het laatstgemelde. Men ontvangt hier dus de Geldersche Charters van 1286 tot 1343, vergezeld van historische en taalkundige ophelderingen, en voorafgegaan door eene Inleiding over den toestand van Gelderland in de eerste helft der 14de Eeuw. Van beide zullen wij trachten verslag te doen.
Wat vooreerst de Inleiding betreft: in dezelve worden de volgende onderwerpen behandeld. Na het een en ander te hebben aangemerkt omtrent de Graven van Gelre en van Zutphen, den aard der Grafelijke bediening, de erfelijkheid der Graafschappen, den omvang en de grenzen van Gelderland onder reinald I, de omstandigheden, onder welke reinald II de regering aanvaardde, en de uitbreiding van Gelderlands grenzen gedurende den tijd van zijn beheer, (bl. I-X) verdeelt de Schrijver deze zijne Inleiding in twee Hoofdstukken, van welke het eerste het Land en Volk (bl. X-XLVIII), het tweede deszelfs staatkundige betrekkingen en instellingen ten onderwerp heeft. In de afdeeling Land en Volk worden de volgende punten behandeld:
I. Ligging van Gelderland. Zeestrand. Dijken. Overstroomingen. Waarden en Zanden.
II. Landbouw op lage gronden. Waterlozingen. Hooge gronden. Bosschen. Landbouw op hooge gronden. Woeste gronden. Veenen. Heerenveld. Ontginning van woeste gronden. Boomvruchten. Visscherij. Jagt. Veefokkerij. Gevogelte. Bijenteelt.

{==123==} {>>pagina-aanduiding<<}

III. Binnenlandsche Koophandel. Tollen. Buitenlandsche Koophandel: op de steden langs den Rijn, op Braband en Vlaanderen, op Holland, op Vriesland, op de Oostzee, op Engeland, op Schoonen enz. Bescherming, aan den Koophandel verleend, door Verdragen, door Wetten en Instellingen. Jaar. en Weekmarkten. Joden. Lombardiërs. Muntsoorten. Maten en Gewigten. Waarde van het Geld.
IV. Nijverheid en Kunstvlijt. Molens.
V. Kunsten en Wetenschappen. Scholen. Genees- en Heelkunst. Sprekers. Kamerspelers. Taal.
VI. Leefwijze. Kleederdragten. Spijs en Drank. Vermaken en Uitspanningen. Zeden.
Het Hoofdstuk der staatkundige betrekkingen en instellingen geeft een overzigt der volgende onderwerpen:
I. Betrekking van den Graaf, naderhand Hertog van Gelder op den Keizer en het Duitsche Rijk: als bezitter der Landvorstelijke hoogheid, van verschillende kroonregten; als Leenman: de Graaf, Hertog van Gelre, Leenman des Bisschops van Utrecht. Staatkundige betrekkingen tusschen Gelderland en de naburige gewesten, als Braband, Vlaanderen, Luik, Gulik, Kleef, Munster, Utrecht, Holland, Engeland.
II. Betrekkingen tusschen Gelderland en de Geestelijkheid. Geestelijk gebied der Bisschoppen van Keulen, Luik, Utrecht en Munster. Betrekkingen van Gelderland met den Paus en het Roomsche Hof. Kerkeban. Betrekkingen tusschen den Vorst en de mindere Geestelijken. Geestelijken zijn Raden en Vrienden van den Vorst. Geestelijke Gestichten. Kloosters.
III. Betrekkingen tusschen den Vorst en de Edelen en vrijen. De Edelen en aanzienlijkste vrijen zijn genooten (pares) van den Graaf Zij onderwerpen zich aan des Graven Landvorstelijk gezag, of worden zijne Leenmannen. Aanleiding en doel dezer onderwerping. Gevolgen daarvan. Edelen en vrijen treden in den rang van des Graven Dienstmannen. Zij komen te zamen voor als Ridders en Knapen. Ook onder andere benamingen. Zij zijn getuigen der handelingen van den Vorst. Zij onderwerpen hunne geschillen aan zijne uitspraak. Zij zijn, als Raden, den Vorst behulpzaam: bij het algemeen beheer des lands, in het bekleeden van ambten en bedieningen, in het uitvoeren van bijzondere lastgevingen. Vestiging van den invloed der Edelen en Wel-
{==124==} {>>pagina-aanduiding<<}
geborenen op het bestuur, door de ontoereikendheid der Grafelijke inkomsten. Middelen om daarin te voorzien. Edelen en Welgeborenen dragen in de Beden, en waarborgen de nakoming van des Vorsten verpligtingen en schuldbekentenissen. Vrijwilligheid dier handelingen. Noodzakelijke gevolgen daarvan op de vestiging van den invloed der Edelen en Welgeborenen. Vroegste blijken van den bedoelden invloed. Voorwerpen daarvan: de toestand der geldmiddelen, het binnenlandsch bestuur. Buitenlandsche Leenmannen. Edelen en Welgeborenen, als des Graven Leenmannen, tot de krijgsdienst verpligt. Wijze van uitrusting tot krijgstogten en der bekostiging van dezelve. Open huizen. Landweer. Bedrag van verschillende oorlogskosten.
IV. Edele Hoven. Aanhoorigheden van dezelve. Vrijlating der eigen- of hofhoorige lieden. Aard dier vrijlating. Gevolgen daarvan. Landregten. Inhoud der vroegste Landregten; derzelver aard en strekking. Dijkregten. Daarstelling van Waterleidingen en derzelver beheer.
V. Verschillende toestand der Stedelingen. Stads vrijheid en regten van Staveren. Vernieuwing der vrijheden en regten van verschillende Steden in het jaar 1312, als Zutphen, Arnhem, Doesburg, Elburg, Gent, Doetichem, Lochem, Harderwijk, Wageningen, Monfoort, Kriekenbeek, Nieuwstad. Stadregt en vrijheid van Zaltbommel. Andere Steden, als Venlo, Goch, Emmerik, Groenlo, Maasbommel, Nijmegen en Tiel. Gevolgen der verbetering van den staatkundigen toestand der Steden. Zij komen den Vorst met hunne geldmiddelen te hulp; ook waarborgen zij de nakoming van des Vorsten verbindtenissen en schuldbekentenissen. Zij bekomen invloed op het bestuur des lands. Vroegste blijk daarvan. Vermeerdering en verbetering der vrijheden en regten van sommige Steden.
VI. Wijze van regtsvordering en regtspleging. Wetten. Standgenooten zijn wijzers van vonnissen. Regten betrekkelijk den overgang van eigendom door koop. Verpandingen. Leisting (pactum obstagii.) Lijfstraffelijk regtsgebied. Wapengeroep. Geldboeten, breuken, jus de non evocando. Zuiveringseed. Hoofdvaart. Besluit.
Eene Bijlage (bl. CXXVII-CXXXIV) behelst eenen staat der inkomsten en uitgaven van het algemeen Rentmeesterschap des Hertogdoms Gelre en Graafschaps Zutphen over het jaar 1340, uit eene gelijktijdige, doch, 't geen te bejammeren is, geschondene Rekening.

{==125==} {>>pagina-aanduiding<<}

Uit deze beknopte Inhoudsopgave kan men zich een denkbeeld vormen van den rijkdom van zaken, die in de Inleiding worden behandeld. Wij lazen deze dan ook met het hoogste genoegen, en beschouwen dezelve als een afdoend bewijs van des Schrijvers bevoegdheid tot de taak, welke hij op zich genomen heeft. Alles is met orde en duidelijkheid ontwikkeld, en in eenen fraaijen en zuiveren stijl voorgedragen. Zeer veel wordt hier medegedeeld uit tot dusverre onuitgegevene stukken, waardoor men vele bijzonderheden aantreft, die te voren weinig of niet bekend waren. Het geheel levert een helder tafereel op van Gelderlands toestand in de eerste helft der 14de Eeuw, en beantwoordt dus volkomen aan het doel des Schrijvers. Wanneer men den grooten omvang der in deze Inleiding behandelde onderwerpen in aanmerking neemt, zal men gevoelen, dat de CXXVI bladzijden, die er aan toegewijd zijn, de stof niet hebben uitgeput. Velen zullen misschien sommige punten te kort en eenigzins oppervlakkig behandeld vinden. Zoo ging het ons bij de lezing van des Schrijvers Schets der Regtspleging. Wij voor ons hadden hier iets meer gewenscht en verwacht. Over de Leistingen althans ware meer te zeggen geweest, gelijk men dan ook in van hasselt's Oorsprong van het Hof van Gelderland meer daaromtrent vindt. Ook hadden wij gehoopt, hier iets aan te treffen over het gezag, 't welk de Westfaalsche Veemgerigten zich nu en dan ook in ons Vaderland aanmatigden, en waaromtrent de beroemde h. cannegieter in het Archief der Stad Arnhem belangrijke nasporingen schijnt gedaan te hebben. Wij verwachtten dit te meer, daar de wijze van Regtspleging, gelijk de Schrijver dezelve opgeeft, waarlijk in vele punten overeenkomt met die der Veemgerigten, en de privilegia de non evocando, welke de Schrijver mededeelt, misschien hierop zien. Doch, gelijk wij voor ons dit punt breeder uiteengezet wenschten, zouden
anderen weder in andere punten grooter belang gesteld hebben. Het zoude dus onbillijk zijn, den Schrijver van onvolledigheid te beschuldigen. Eene zoodanige Inleiding, als de onderhavige, betreft vooreerst slechts één bepaald Landschap, in één gegeven tijdperk, en behoeft ten andere ieder onderwerp niet in deszelfs grootsten omvang en minste bijzonderheden te ontwikkelen. Haar hoofddoel is alleen, den Lezer een algemeen en helder overzigt van den toestand van Land en

{==126==} {>>pagina-aanduiding<<}
Volk in dat tijdperk te geven; hem daardoor op het standpunt te plaatsen, uit hetwelk hij de volgende Geschiedenis beschouwen moet, en hem alle zoodanige inlichtingen mede te deelen, waardoor hij die Geschiedenis te beter begrijpen kan. En hiertoe is hetgeen de Schrijver ons heeft medegedeeld voorzeker meer dan genoegzaam, en mag men hem den lof niet ontzeggen, van den toestand van Gelderland in de eerste helft der 14de Eeuw in een uitmuntend Tafereel te hebben voor oogen gesteld.
Op deze Inleiding volgt de Verzameling van Oorkonden, bl. 1-450. Een groot aantal Charters, alle behoorende tot de jaren 1286-1343, wordt hier uit de oorspronkelijke Brieven voor het eerst uitgegeven. Van weinig-belangrijke oorkonden wordt alleen de korte inhoud aangeduid, zoo ook van die, welke reeds elders uitgegeven zijn, ten ware dat deze van meer dan gewoon belang waren, of wel de vroegere uitgave zeer gebrekkig geweest was. Het geheel getal dezer Brieven beloopt 404. Een ware diplomatische schat; eene rijke en versche bron voor Geschiedenis, Taal en Oudheidkennis!
De Heer nijhoff heeft zich niet bepaald tot de bloote uitgave dezer Oorkonden. Hij heeft dezelve verrijkt, deels met critische, deels met nuttige geschied- en taalkundige ophelderingen, die doorgaans kort, maar echter soms meer uitgebreid zijn, en het onbetwistbaar blijk opleveren van des Schrijvers kunde en belezenheid. Alleen is het ons voorgekomen, dat hij in de uitlegging van sommige Oud fransche woorden hier en daar min gelukkig is geweest. Er zijn nog al eenige aanteekeningen, met welke wij ons niet zoo geheel kunnen vereenigen. Één voorbeeld: Op bl. 4 komt voor pooient estre audui ensemble. In de noot (3) wordt audui verklaard door à deux. Naar ons inzien verkeerd. Audui is hier entendu (auditi van audio). Dit blijkt ook duidelijk uit hetgeen volgt: Et ce (si) mes sires li cuens et madame la contesse dessus dit, ne pooient estre audui ensemble, nous en devons et prometons a croire celui daux deus qui estre pourroit; dat is: ‘En zoo de Graaf en Gravin niet te zamen kunnen gehoord worden, beloven wij dengenen van hun beiden te zullen gelooven, die zal kunnen gehoord worden.’ Zoo is ook het op bl. 15 voorkomende pour pour geene schrijffout, gelijk de Schrijver gist, maar beteekent, naar wij vermeenen, pour pouvoir. Dan, wij willen, in een zoo

{==127==} {>>pagina-aanduiding<<}
belangrijk en verdienstelijk werk, geene kleinigheden ophalen, en achten deze aanmerkingen ook voor onze Lezers van weinig belang.
Achter dezen Codex Diplomaticus vindt men drie Registers; het eerste van de plaatsen, het tweede van de personen, in de Oorkonden voorkomende, en het derde van de verouderde woorden en spreekwijzen, die in de aanteekeningen opgehelderd worden. Dit alles maakt des Schrijvers arbeid regt bruikbaar, en veel meer, dan zulks bij andere rijkere verzamelingen het geval is. Hoe dikwijls verlangden niet de beoefenaars onzer oude Geschiedenis naar een soortgelijk op het Charterboek van van mieris, of op den Codex Diplomaticus van kluit!
Twee steendrukplaten, houdende de afbeelding van eenige zegels, en een facsimile van het slot eener charta partita of chirographus, versieren mede dit boekdeel. Ten aanzien der eerstgemelde kan men aanmerken, dat de teekenaar niet geheel naauwkeurig is geweest in de afteekening van sommige randschriften. Op een der zegels b.v. leest men duidelijk Edwardus Rex ADOLIE. De Gothische letters zullen den teekenaar hier op het dwaalspoor geleid hebben; want er zal wel zeker Rex ANGLIE gelezen moeten worden.
In de aanteekening op bl. 387, welke tot het facsimile betrekking heeft, lezen wij het volgende: Deze brief is van onderen door eenige groote of hoofdletters golfsgewijs doorgesneden. Men noemt zulk een' brief een cyrographum, omdat dit woord daartoe dikwijls gebruikt werd. Men plagt er echter ook andere woorden toe te bezigen. Niet in staat geweest zijnde, te ontraadselen, welk het tweede hier gebruikte woord geweest zij - het eerste is Unio - heb ik de trekken op de nevensstaande plaat naauwkeurig doen nabootsen. Het is ons voorgekomen, dat het tweede woord is duorᦠ, dat is duorum. De zin is dan: Unio duorum (scilicet exemplarium hujus pacti); dus: Vereeniging der twee afschriften van het tegenwoordig verbond. Eene uitlegging, juist beantwoordende aan het denkbeeld eener charta partita; dat is, die op hetzelfde blad parkement tweemalen geschreven werd, met een of meer woorden in hoofdletters tusschen beiden, over welke heen het blad golfsgewijs werd doorgesneden, zoodat het blad, 't welk aan de eene partij werd ter hand gesteld, juist passen moest in dat, 't welk de andere ontving.
Ofschoon dit boekdeel grootendeels uit Oorkonden bestaat,

{==128==} {>>pagina-aanduiding<<}
en dus voor Lezers, die den tijd of lust niet hebben, om eene gezette studie van de Vaderlandsche Geschiedenis te maken, geene zeer aangename lectuur oplevert, moet dit echter niemand afschrikken. De Schrijver was genoodzaakt, eerst bondam aan te vullen tot den tijd, waarop van spaen eindigt. In de volgende Deelen verwachten wij den Heer nijhoff ook als eigenlijk gezegd Geschiedschrijver te zien optreden. Uit den aard der zaak zal zijn arbeid alsdan meer voor alle Lezers geschikt zijn, ten minste voor hen, die iets meer wenschen te lezen, dan Romans of Reizen. Wij zien de volgende Deelen van dit welbegonnen werk met verlangen te gemoet, en wenschen den bekwamen Schrijver tot de voleindiging zijner belangrijke taak de noodige aanmoediging, lust en krachten.
Het uitwendige, met name druk, papier en correctie, verdient allen lof.


Aanteekeningen gehouden op eene Reis om de Wereld, in 1824 tot 1826. Met Platen. Door P. Troost, Gzn., Eersten Luitenant bij het Corps Mariniers. IIde Aflevering. Te Rotterdam, bij de Wed. J. Allart. In gr. 8vo. 152 Bl. f 3-65.

Van de eerste aflevering der aanteekeningen gaven wij reeds vroeger een aanprijzend verslag. Thans ontvangen wij het overige gedeelte van hetgeen de Schrijver op zijne belangrijke Reis heeft opgeteekend en voor de uitgave in orde gebragt. Wij verlieten in onze vorige aankondiging den Schrijver en zijne reisgenooten op Nukahiwa, een der Zuidzee-eilanden. In deze aflevering zet hij het berigt van zijn verblijf op dat eiland en zijne berigten aangaande hetzelve voort, verhaalt de ontdekking van een, tot nog toe geheel onbekend, eiland, op 7o, 9′ zuiderbreedte en 177o, 28′ lengte ten oosten van Greenwich. Aan dit eiland werd, met behoorlijke plegtigheid, de naam gegeven van het Nederlandsch Eiland. Vervolgens komen de reizigers in den Oostindischen Archipel, verblijven eenigen tijd te Amboina, en zeilen van daar naar Sourabaya en Samarang, ter reede van welke laatste stad de Schrijver met zijn onderhebbend detachement Mariniers den last ontving om te ontschepen, en gedurende eenige maanden deel nam aan den veldtogt tegen de muite-
{==129==} {>>pagina-aanduiding<<}
lingen op Java. Van de gelegenheid, om op dezen togt aangaande den landaard en het karakter der Javanen veel te leeren kennen, toont de Schrijver een goed gebruik te hebben gemaakt. Na zijn rijkelijk deel gehad te hebben in de moeijelijkheden en gevaren van den inlandschen oorlog, en het doorstaan van eene zware ziekte, scheept zich de Schrijver weder in, en vertrekt naar Batavia; van daar neemt hij den togt naar het vaderland aan, en komt, na eene zeereis van meer dan drie jaren, in October 1826, gelukkig in het vaderland terug.
De spelling van sommige uitheemsche woorden beviel ons niet, b.v. ekiepaadje en fijzieke. Ook is het door den Schrijver vermelde, dat de Javanen, zonder onderscheid, allerlei soorten van dieren, zoo wel onreine als reine, tot voedsel gebruiken, zeer zeker op een groot gedeelte van deze bevolking, hetwelk de Mahomedaansche Godsdienst belijdt, niet van toepassing. Over het algemeen, echter, is ons oordeel over dit slot van des Schrijvers werk hetzelfde, als over het reeds aangekondigde, en ons publiek is den Heere troost dank verschuldigd voor deze aangename en nuttige bijdrage tot voldoening aan deszelfs bekende begeerte, om den leeslust bezig te houden met zaken, die niet alleen vermaken, maar ook onderrigten.





Eduard Dalhorst, een Nederlandsch Verhaal uit het laatst der zeventiende Eeuw. Door Herman van Apeltern. II Deelen. Te Groningen, bij W. van Boekeren. In gr. 8vo. VIII en 741 Bl. f 6 - :

Wij verheugen ons, een oorspronkelijk werk te kunnen aanprijzen, dat, om meer dan ééne reden, boven menige vertaling van buitenlandsche voortbrengselen gesteld moet worden. Een Nederlander geeft een Nederlandsch verhaal, en schetst Nederlandsche karakters. Naar ons oordeel, is de Schrijver zeer wel geslaagd in het voorstellen van zekere begrippen, zeden en gewoonten, welke den geest dier eeuw aanduiden. Wij hebben nergens iets overdrevens gevonden, en toch is het geheel zeer onderhoudend. Men leest met toenemende belangstelling, en moet aan het einde des tweeden deels bekennen, dat de inhoud uitlokt tot eene herhaalde lezing. De Schrijver verplaatst ons niet in eene denkbeeldige wereld, maar stelt ons handelende personen voor, zoo

{==130==} {>>pagina-aanduiding<<}
als ze zijn in het werkelijk leven, of liever zoodanig als wij waren in dien goeden ouden tijd, welken sommige bedillers van het tegenwoordige thans wel zouden willen doen terugkeeren. In dit verhaal komt niets voor, dat de goede zeden kwetst, en gevaarlijk voor jeugdige lezers of lezeressen kan worden. Alleen meenen wij den Schrijver opmerkzaam te moeten maken op eene vergelijking, die, D. II. bl. 327, (boven) naar ons gevoel, kwalijk is aangebragt. Zoo zouden wij ook, bl. 291, de Martelaren liever niet op die wijze genoemd willen hebben. Het verhaal behelst veel, dat op de geschiedenis van ons Vaderland in die dagen, en bijzonder op den inval der Franschen, betrekking heeft. Wij moeten onzen Schrijver den lof geven, dat hij onpartijdig heeft willen zijn in het vermelden van gebeurtenissen en in het beoordeelen van personen; ofschoon wij niet willen ontveinzen, dat, naar ons oordeel, in het voorstellen van de zoogenaamde Fransche tirannij zekere eenzijdigheid is te bemerken, gelijk mede in de beschrijving der partijschappen, welke destijds ons land beroerden.
Vooraf gaat een luimige Brief des Schrijvers aan den Uitgever, en dient als Voorberigt of Voorrede. Het werk is verdeeld in Hoofdstukken. Boven ieder Hoofdstuk vindt men een korter of langer versje, dat betrekking op den inhoud heeft. Het eerste Hoofdstuk is Inleiding tot het werk. De Schrijver, van de Leidsche Akademie teruggekeerd zijnde, bragt eenigen tijd op het buitengoed van eenen Heer dalhorst in Gelderland door, en vond daar, in eene oude kas, onder oude papieren, een quarto-schrijfboek, waarin belangrijke lotgevallen van een' der voorouders beschreven waren. De jeugdige vinder erlangde van den tegenwoordigen eigenaar de vrijheid, om van het eigen handschrift des hoofdpersoons het verlangde gebruik te maken. Zoo kwam dit verhaal in het licht, dat den Lezer verplaatst in het laatste gedeelte der zeventiende Eeuw, en hem op eene zoo wel aangename als nuttige wijze bezig houdt. Eduard, zoon van wouter dalhorst, een aanzienlijk koopman te Amsterdam, studeerde tegen den wensch zijns vaders, die liever zou gezien hebben, dat hij den handel had gekozen. De jongeling, zijne studiën volbragt hebbende, wilde zijnen oom in Gelderland bezoeken, en had daar velerlei belangrijke ontmoetingen, welke grootendeels den inhoud van dit verhaal uitmaken. Aan het huis des ooms leeren wij den Dich-
{==131==} {>>pagina-aanduiding<<}
ter weldering kennen, die altijd van den grooten vondel sprak, en verzen van vondel bij elke gelegenheid te pas bragt; voorts den Predikant van het dorp, den Eerw. ribbius, die steeds het hoofd vol had van zijne geleerde verhandeling over dijkbreuken; en dan ook de familie van dompselaar. De oom, weduwenaar en kinderloos, wenschte zijnen neef met de dochter zijns vriends verbonden te zien; maar de jonge lieden hadden reeds andere betrekkingen.
- Wij willen, om redenen, het beloop niet verder opgeven, maar durven onze Lezers, en ook onze Lezeressen, verzekeren, dat zij met bijzonder genoegen het boek zullen doorlezen.
Voor ieder deel is een fraai titelplaatje. De Schrijver zou meer naauwkeurigheid ten opzigte van de geslachten der naamwoorden in acht kunnen nemen. Van vrouwen sprekende, zegt men nooit hen of hunne. Het woord foezel, in den zin van jenever, is een Provincialismus of Germanismus.
Tot eene proeve deelen wij het volgende mede; het is een gedeelte van een gesprek, door zekeren eggers met zijne vrouw gehouden, twintig jaren nadat zij aan eene zware misdaad zich schuldig gemaakt hadden. Beide werden door een beschuldigend geweten verontrust, maar op verschillende wijze: de man was Protestant, de vrouw Roomsch. Hij had nacht noch dag rust, en scheen in zijn verstand gekrenkt te zijn, doch was het niet. Op zekeren avond sprak zij hem aldus aan:
‘Ga toch te rust; wat zit gij u hier met die akelige denkbeelden te martelen? Deze noodlottige dag is reeds bijna voorbij - morgen zult gij beter zijn. Begeef u dan te bed; welligt gelukt het u, in te sluimeren.’
‘En waant gij, vrouw! - gaf haar man ten antwoord - dat het mij dan beter te moede is? Denkt gij, dat de hel geene folteringen genoeg heeft, om mij ook in den slaap te pijnigen? o! Zalig zijn de smarten, die ik wakende gevoel, bij die, waarmede de helsche geesten mij in den droom vervolgen.’
‘Welk eene taal is dat weêr! - hervatte de vrouw - indien gij voortgaat, u eeuwig met die akelige gedachten bezig te houden, dan zult gij op het laatst nog uw verstand verliezen.’
‘Waarmede zoude ik die gunst van den hemel verdiend hebben? Men zegt immers, dat zij, die krankzinnig wor-
{==132==} {>>pagina-aanduiding<<}
den, tevens alle bewustzijn van hun vroeger leven verliezen - en zulk eene zaligheid zal toch wel nimmer mijn deel worden.’
‘Maar zeg mij in 's hemels naam - begon de vrouw op nieuw - wat kan het u baten, u zoo onophoudelijk en zoo vreeselijk te verontrusten over iets, hetwelk voorlang geschied is, en in allen gevalle niet meer ongedaan kan gemaakt worden?’
‘Juist dit denkbeeld - antwoordde eggers - dat zelfs de almagt Gods niet in staat is, het gebeurde in dien verschrikkelijken nacht ongedaan te maken, dit is het, wat mij dag en nacht met de ijselijkste martelingen vervolgt; dit bewustzijn, dat de pijnigingen der hel mij wel voor mijne misdaad straften, maar nooit van dezelve zuiveren kunnen.’
‘Zoo ga tot mijn geloof over - hervatte zijne vrouw - word Roomsch, en biecht den priester uwe zonde, zoo zal hij u daarvoor vergiffenis schenken.’
‘Zijn dan uwe priesters barmhartiger en genadiger, dan de Regter in den hemel? - God heeft mijne twintigjarige boete niet aangenomen - Hij heeft mij vergiffenis geweigerd - wat raakt het mij dan, of een mensch mij dezelve aanbiedt? En gij - indien gij zulk een vertrouwen stelt in de woorden uwer priesters, waarom deelt gij hen (hun) uwe misdaad dan niet mede, ten einde vergeving te erlangen, en uw geweten te verzoenen?’
‘Ik zal vóór mijnen dood biechten - zeide de vrouw - dan kan ik zonder vrees de eeuwigheid intreden.’
‘En daardoor waant gij, God te verzoenen! - sprak eggers - arme, ongelukkige! .... neen, verstokte, voor alle berouw onvatbare vrouw! wier gevloekte hebzucht mij tot eenen stap verleidde, die al het geluk mijns levens voor eeuwig verpest heeft.’
Hetgene deze lieden misdreven hadden, stond in naauw verband met de geschiedenis van dalhorst; wat het was, blijkt eerst aan het einde des tweeden deels.





De Zwitsersche Opstand in 1653, of Addrich in Moos en zijne Nicht, door H. Zschokke. Naar het Hoogduitsch. II Deelen. Te Haarlem, bij de Wed. A. Loosjes, Pz. In gr. 8vo. 574 Bl. f 5 - :

Bij de onrustige bewegingen, welke zich aan zoo vele

{==133==} {>>pagina-aanduiding<<}
verschillende oorden van Europa thans openbaren, welke ook ons vaderland zoo zeer schokken, zal dit werk voorzeker de aandacht van ons lezend publiek spoedig tot zich trekken. Het bevat romantische tafereelen van den loop der menschelijke hartstogten in burgerlijke onlusten. ‘Het mutatis histrionibus eadem luditur fabula zal,’ zegt de Vertaler, ‘daarbij een iegelijk, die ooit een oplettend aanschouwer was van volksbewegingen en volslagene omwentelingen, alsmede van derzelver oorzaken, voortgangen en uitwerkingen, als van zelf in de gedachten komen. Men onderzoeke dus niet naauwkeurig naar de echtheid der gebeurtenissen. Zij behooren toch overal en in alle tijden t'huis, waarin aan de eene zijde verdrukking, en aan de andere onbedachtzaamheid, losbandigheid, blinde geestdrift of staatkundige dweeperij de hoofdrollen spelen.’ De meesterlijk en sterk geteekende karakters van addrich, het hoofd van den opstand, wiens verbeelding, door langdurige en smartelijke miskenning en mishandeling, tot wilden haat tegen alle gevestigd gezag is ontgloeid; van gideon, die met zijne deelneming aan den opstand niets bedoelt, dan het bezit der nicht van addrich, de schoone epiphania, maken ons bekend met de bronnen, uit welke de omwentelingszucht al dikwijls ontstaat, namelijk beleedigde eigenliefde en eigenbelang. Hoe veel waarheid behelst de taal van den edelen fabiaan tot addrich, door welke hij dezen poogt te bewegen, om het plan tot den opstand te laten varen: ‘Misleid uzelven niet, oude; zie uwe lieden in de oogen! Kent gij het volk, dat nu het hevigst in de weer is? Ik heb het gezien. De brave lieden, de stille naarstige bezitters van eigendommen schudden bij uwe onderneming het hoofd, of laten het neerslagtig hangen. Maar het laag gespuis, die uit de hand in den
tand leven, de doorbrengers, de zwervelingen, de getrouwe herberg-kalanten, afgedankte soldaten, die uit vreemde krijgssoldij liederlijker terugkomen, dan zij bij hun vertrek waren, de dobbelsteen- en kaartmannen met de kous op den kop, steken het hoofd stout en vermetel op, en kerels, dien men anders in ieder fatsoenlijk gezelschap een slot op den mond smeet, voeren thans het hoogste woord. En wat zult gij winnen? Algemeen welzijn, denkt gij? Neen, waarachtig niet! Hunne leege zakken, doozen en manden zijn reeds voor den dag gehaald,

{==134==} {>>pagina-aanduiding<<}
om het geld en de goederen der geplunderde stedelingen weg te dragen. Zij brengen zwavelstokken in gereedheid voor de huizen hunner crediteuren, om pand- en rentebrieven in rook te doen opgaan. Lieden, zoo als gij en uws gelijken, moeten slechts tot een schanddeksel dienen voor hunne rooverij.’
Opmerkelijk is ook hetgeen een achtingwaardig overheidspersoon, de Heer van rued, tot de opstandelingen zegt: ‘Gij zijt ontevreden; maar, dat gij door wanorde en het binnenrukken van vreemde soldaten uwe velden braak laat liggen, uwen voorraad aan roovers, uwe dorpen aan de vlammen, uwe vrouwen en kinderen aan ellende en schande, uwe ligchamen aan doodelijke kogels ter prooi geeft, daarmede zijt gij tevreden? - Wat wilt gij? vraag ik. Gesteld eens, onze hooge regering had in sommige dingen gedwaald, dan zoude het eene dwaling geweest zijn, waarvoor de wijsste blootstaat. En deze dwaling denkt gij door de misdaad des oproers en der majesteitschennis te verbeteren? Hebt gij regtmatige bezwaren, waarom verschijnt gij niet met betamelijken eerbied voor de door God gestelde overheid, voor uwe landsvaderen? Of wilt gij uwe eigene kinderen leeren, dat zij u terstond het broodmes op het hart moeten zetten, wanneer zij behoorden te verzoeken?’
Ook als roman beschouwd, verdient het werk alle aanbeveling, en biedt eene schilderij aan, welker verschillende, bevallig en natuurlijk zamensmeltende partijen het eens aangetrokken oog vasthouden. Over het geheel heeft de Vertaler zich op eene loffelijke wijze van zijne taak gekweten. Over eene enkele plaats, echter, achten wij ons verpligt eene aanmerking te maken. Op bladz. 199 van het eerste deel lezen wij: ‘Eene dier ziekten, welke nog hedendaags door hare wonderbare verschijnselen het verstand der toeschouwers tot verbaasdheid, en de kunst der geneesheeren tot vertwijfeling brengen. Het oude Griekenland was aan dezelve orakelspreuken uit den mond der priesteressen van apollo of jupiter verschuldigd; maar de aan de waterstroomen van Babylon ontaarde kinderen Israëls erkenden in dezelve slechts schelmstreken van den Satan. Doordien de Christenen den Joodschen zuurdeesem voor een onafscheidelijk toevoegsel van het zuiver brood des levens hielden, moest ook addrich's dochter zich laten welgevallen, van bij het gemeen voor eene van den boozen geest beze-
{==135==} {>>pagina-aanduiding<<}
tene door te gaan.’ Achter het woord: ‘Satan,’ voegt de Vertaler, in eene noot, de volgende aanteekening: ‘Het wordt hoog tijd, dat die bron, waaruit zoo vele millioonen Christenen, door alle de Christeneeuwen heên, op het voetspoor dier kinderen, geput hebben, alsof het eene goudmijn van godsdienst en wijsbegeerte ware - en nog bij voortduring getrouwelijk putten - eindelijk eens, naar aanleiding van eene vraag van teyler's Genootschap, gedempt wordt!’ Bedoelt de Vertaler hier het geloof aan het bestaan en den invloed van den Duivel
cum suis, dan drukt hij zich niet zeer duidelijk uit. Verstaat hij door de bron, die hij gedempt wenscht, eenig gedeelte der Heilige Schrift, dan voegt, naar het ons voorkomt, zulk eene aanmerking niet in een werk, hetwelk geen zoodanig grondig onderzoek gedoogt, als tot zulk eene gewigtige zaak vereischt wordt. - Overigens zijn wij het, wat ons oordeel over het werk zelf betreft, met den Vertaler volkomen eens, en besluiten ons aankondigend verslag met zijne woorden, die vooral ook in onzen tijd opmerkelijk zijn: ‘Buiten twijfel liggen hier bovendien leerzame lessen verscholen, welke bij menschen, die den mensch kennen, of hem door zeldzaam bekwame waarnemers meer van nabij, vooral in betrekking als onderdaan in tijden van staatkundige gisting en beroering, wenschen te leeren kennen, niet onopgemerkt kunnen blijven; zelfs meenen wij ons te mogen vleijen, dat menig Regent hier dingen zal lezen, die hem in den woeligen stroom der gebeurtenissen, welke hij zelf beleefde, ontglipten, en dat menig burger en boer, hoe goed en vroom zijne grondbeginselen ook zijn mogen, hier handen aan den weg zal zien staan, die hem zeer nadrukkelijk zullen waarschuwen, nimmer zijnen neus in zaken te steken, die even zeer zijn verstand als zijne magt te boven gaan. - Hadden de woelende volken in Europa wat vroeger naar zoodadige lessen, zoo dikwijls vroeg en laat uit den mond en de pen der bezadigde wijsheid gevloeid, willen luisteren, dit werk ware niet geschreven, stroomen van nutteloos bloed zouden de aarde niet gedrenkt hebben, en de geschiedenis van onzen leeftijd zoude niet onder tranen en met bloed geboekt zijn!’





Cornelia Burgerhart, de vlijtige Huishoudster; of door overleg kan eene Huismoeder veel besparen. Voor Meisjes uit

{==136==} {>>pagina-aanduiding<<}
den Burgerstand, om, in betrekking als gehuwde Vrouwen of Huishoudsters, hare pligten te leeren kennen. Door Mejuff. C.M. Doll Egges. Te Zaandijk, bij J. Heynis, Tsz. enz. 1830. In kl. 8vo. VIII en 62 bl. f : - 90.

Mejufvrouw doll egges, steeds bezield met de zucht, om hare jonkvrouwelijke Landgenooten te dienen van goeden raad en bestuur, zond ons wederom een boekje, bepaaldelijk tot het op den titel wat weidsch omschreven doel ingerigt. Als mannen zouden wij zeggen, dat er aan de volledigheid van het onderrigt vrij veel ontbreekt; dat er, betrekkelijk, te lang bij het artikel der vrouwelijke dienstboden wordt stilgestaan, en dat..... Maar, al spoedig zijne onbevoegdheid erkennende, om over zulk een, nagenoeg puur huishoudelijk, boeksken te oordeelen, stelde Recensent het zijner vrouw in handen. En derzelver uitspraak was: ‘Kind! laten onze meisjes het gerust eens lezen; zij kunnen met menige goede les, in vervolg van tijd, nog wet haar voordeel doen.’ - Wij hebben gezegd!





Uitboezeming aan mijn geliefd Vaderland en de Noord-Nederlanders, van Petronella Moens. 11 Bl. f : - 20.


Iets aan mijne Landgenooten, door eene Nederlandsche Maagd. 7 Bl. f : - 10 c.


Beide te Haarlem, bij V. Loosjes. 1830. In gr. 8vo. En tot een weldadig einde.

Na wijlen Mevrouw bilderdijk (ten gevolge veelligt der tijdsomstandigheden, te karig vereerd door hare Landgenooten, wier sieraad zij was) kennen wij geene Vrouw, die haar dichterlijk spoor zoo loffelijk betreedt, als Mejutvrouw petronella moens, haar tevens gelijk in echt Christelijk gevoel en ware Vaderlandsliefde; en wanneer wij daarbij in aanmerking nemen, dat haar stoffelijk oog niets ziet van hetgene zij niet zelden voor ons zoo aanschouwelijk maakt, dan aarzelen wij niet meer, aan vele harer geestvruchten gelijken rang toe te kennen met die harer, het Vaderland en der Poëzij te vroeg ontvallene, edele Tijdgenoote. Onder deze bekleedt de boven aangekondigde

{==137==} {>>pagina-aanduiding<<}
Uitboezeming, naar onze schatting, eene eervolle plaats; terwijl wij het Iets van eene Nederlandsche Maagd (beide, tot lof ook van den Uitgever, aan een vaderlandsch doel gewijd) beschouwen, als ware het van eene Kweekelinge uit hare Dichtschool, (zoo het ons vergund zij, hier het woord school te bezigen) die aanmoediging verdient. (Het derde couplet van bl. 5 geviel ons bijzonder; maar, in het daarop volgende, konden wij ons met dien Hollandschen Leeuw, uit zijn hol kruipende, en hetzelve niet zoo maklijk binnenloopende, niet vereenigen.) Eere hebben intusschen beide voor haar lofwaardig en verdienstelijk pogen!







Bardenzang, door W.H. Warnsinck, Bz. Te Amsterdam, bij G.J.A. Beijerinck. 1831. In gr. 8vo. 12 Bl. (Ten voordeele des Vaderlands.) f : - 25.


De Schelde door dwang geopend, op den 20 Jan. 1831. Dichtstuk, door Mr. C.P.E. Robidé van der Aa. Te Leeuwarden, bij G.T.N. Suringar. 1831. (Ten voordeele des Vaderlands.) In gr. 8vo. 11 Bl. f : - 30.

Met groote Heeren is kwaad kersen eten: zij smijten met de steenen! - Aan dit vaderlandsch spreekwoord hebben beide genoemde Dichters, naar 't schijnt, niet gedacht, of, zoo al, zich blijkbaar daaraan weinig bekreund. Jammer maar, dat de groote Heeren, vreezen wij, zich even weinig aan hunne zangen zullen bekreunen. Ware dit anders, het lieve Vaderland was gered, of - verloren, al naar men het neemt; of liever, al naar zij het namen! Intusschen hebben deze beide, elk in zijne soort, fiksch gedachte en gedichte gelegenheidsverzen altijd die verdienste, en zullen in dat opzigt hun doel ook wel bereiken, dat zij de oud-Hollandsche fierheid en geestdrift (zoo noodig in deze hagchelijke dagen!) levendig houden en versterken. Eere dus den Dichters zoo wel, als het getrouw en heldhaftig Vaderland!


Hulde aan J.C.J. van Speyk, door J.J. Koning, Litt. Hum. Cand. Te Amsterdam, bij M. Westerman en Zoon. 1831. In gr. 8vo. 6 Bl. (Tot eene bijdrage voor deszelfs Gedenkteeken.) f : - 25.


{==138==} {>>pagina-aanduiding<<}

Dat de heldendood van den onsterfelijken van speyk niet, dan zijns en zijner edele daad waardig, moge bezongen worden, - wie stemt niet in dien wensch? Maar, dat dit meer een hopen, dan een dadelijk gelooven kan zijn, - wie zag dat niet al aanstonds in? Verre intusschen zij het van ons, elke poging te dezen te willen wraken, alware het dan ook slechts ter zake van het vaderlandsch of weldadig doel, met de uitgave veelal verbonden. Ook deze poging van den jeugdigen koning, zoon van een' even achtingwaardigen als geletterden vader, aan wien de eer van koster zoo duur verpligt is, verdient een' aanmoedigenden blik, te midden van het heerleger gelegenheidsverzen, met wier monstering men ons wel gelieft te vereeren. De aanhef is fiksch; het slot echter verflaauwt, dat vooral niet alzoo mag wezen. De jonge Dichter vergunne ons nog deze aanmerking: Is het niet wat hyperbolisch, dat de naam van van speyk reeds in des zuigelings mond, aan moeders boezem, zal leven? En dan die onuitwis(ch)bare inkt, dat gouden schrift, die Seraf, die hem op gouden vleugelen medenam, en hem, op Gods bevel, in 't Eden een' krans schonk, gewrocht door Eng'lenhand. .... Behalve dat ons het denkbeeld, dat de Engelen boven zijnen lof zingen, niet beviel, en wij veeleer gelooven, dat de Hemelboden van den God des Vredes schreijen, bij het aanschouwen van de woelingen en de vijandschap der menschenkinderen, - zoo aarzelen wij, ondanks het gezwollene van dit slot, geenszins, te herhalen, dat het
verflaauwt, in stede van zich te verheffen. Eenvoudigheid is evenzeer het zegel van het schoone, als van het ware.






De Heldendood van Van Speyk, Dichtstuk door Hendrik Kuyper, Gz. Ten voordeele van het Fonds voor een Nationaal Gedenkteeken. Te Rotterdam, bij Krieger en Comp. 1831. In gr. 8vo. 6 Bl. f : - 20.


Op den Heldendood van J.C.J. van Speyk, door W.H. Warnsinck, Bz. Ten voordeele van het Fonds voor Verminkten, enz. Te Amsterdam, bij M. Westerman en Zoon. 1831. In gr. 8vo. 8 Bl. f : - 25.

De daad van van speyk, doorgaans, en ook hier, ver-
{==139==} {>>pagina-aanduiding<<}
geleken met die van eenen claessens of herman de ruiter, is, in onze schatting, grooter nog, dan die der beide genoemde mannen, waarop te regt het heldhaftig Nederland roem draagt. Beiden toch hadden geene keuze, dan tusschen den heldendood en een' schandelijken, veelligt wreeden, altijd onfeilbaren dood van 's vijands hand; van speyk, daarentegen, zich tot het uiterste verdedigende tegen besliste overmagt, en door onweêrstaanbaar stroomgeweld tot weerloosheid gebragt, had, met behoud van persoonlijke eer, slechts eene kortstondige krijgsgevangenschap te duchten; gezwegen nog van den teederen band, die elken jongeling het leven zoo bekoorlijk maakt. Van dit, in ons oog waarachtig, gezigtpunt heeft, zoo veel wij weten, nog geen der Dichters, die den gadeloozen Held bezongen, partij getrokken. - Overigens is deze zang, die, geenszins van dichterlijk gevoel ontbloot, een' goeden gang heeft, den druk zoo wel, als het kleine offer, wel waardig. Jammer, dat wij hier, bl. 4. reg. 6, een' accusativus voor een' nominativus, den kroon, bij herhaling den daad, ouden kracht enz. vonden. Onze taal is te schoon, om zulke vlekken te kunnen dulden.
Dat wij van den voor Godsdienst en Vaderland levenden warnsinck geene hulde aan van speyk zouden ontvangen, achtten wij schier even onmogelijk, als wij het ondenkbaar keuren, dat eenig Nederlander, van wat stand, jaren of sekse ook, bij die grootsche daad onbewogen zou gebleven zijn. Neen! warnsinck kon hier niet zwijgen; hij moest hier zijn ontvlamd gevoel lucht verschaffen, en hij deed het, zijns en van speyk waardig. Ja, edele Zanger! wij zingen het u na, wij gevoelen het met u, en van speyk gaf ons het voorbeeld:

Geen vrede met den Belg, geen zoen met helsche scharen! 
Geen kruipend zelfbejag, al gold het ook een' troon! 
Wie Neêrland kluisters smeedt, moog' meê ten afgrond varen, 
Al droeg hij ook een Vorstenkroon. 
 
Gods almagt schonk aan ons twee wapens, rein en heilig, 
Ja driewerf heilig ons, naakt eens het doodlijk uur; 
Geen nietig Vorstenbond is voor onze eer zoo veilig: 
Ons rest het water en het vuur! 




Friesch Jierboeckjen foar it Jier 1831, trog it Friesch Genoatschip foar Schyd-, Adheyte in Taelkinde. Tredde

{==140==} {>>pagina-aanduiding<<}
Jiergong. To Lieauwerd, by G.T.N. Suringar. 8vo. XXXVIII, 72.

Wij bepalen onze opmerkzaamheid gaarne bij een werkje, dat in deze dagen, vooral voor de Friezen, van belang is. De beoefening toch van de Friesche taal - want zij is veel meer, dan een dialekt - heeft, buiten de genoegens, die beminnaars van goeden smaak en taalkunde daaruit putten kunnen, voor den Fries nog het nut, dat zij de aloude zeden en de zelfstandigheid der voorouderen weêr verlevendigt. Terwijl de zuidelijke bastaardbroeders de Fransche taal en het Fransche zedebederf met hun eigendommelijk goed verwisseld en zich in het verderf gestort hebben, zal Oud-Nederland, door het aankweeken van voorvaderlijke deugden, zijn onafhankelijk bestaan en welvaart handhaven.
Het onderhavige boeksken bevat, behalve een' kalender met zeer geschikte historische herinneringen, in de eerste plaats een kort overzigt over Frieslands geschiedenis door Mr. a. van halmael, vertaald door een' der Redakteurs, zoo wij ons niet bedriegen den Heer telting. Wij juichen het plan, om deze geschiedenis, bij de Friezen zelve over het algemeen te weinig bekend, in vijf jaargangen te leveren, gaarne toe; vooral, daar wij dezelve met oordeel en kennis zien voorgesteld.
Het mengelwerk wordt geopend door een stukje van den letterkundigen epkema: an mine Landnaten, waarin de achtingwaardige grijsaard met eene Nestorische praatzucht over zijne beoefening der Friesche taal kout, en zijn billijk ongenoegen over de onbedachtzame oordeelvelling van Mr. bowring te kennen geeft. Wij hebben dit versje met genoegen gelezen; schoon het ons bevreemdde, epkema in spelling zoo verre van zijnen gysbert te zien afwijken. De Moard van j.g. blom beviel ons beter, dan zijne vertalingen van het voorgaande jaar. De spreekwoorden, door den geletterden Oudheidkundige j. scheltema ons medegedeeld, zullen steeds gretig ontvangen worden. T.p. tresling heeft in zijne Friesche Teal te regt op de waardering derzelve aangedrongen, welke bij vele Friezen te flaauw is. De Ljeuw inne Wolven van j.d. ankringa is een regt geestig fabeltje. Doeckle neadholp van j. roorda verdient aanbeveling. Alleen hapert de versbouw somtijds, b.v. in het begin trouwj' fest op God. Waarom niet liever: fortrouwje op God? M. hettema kon zijne vertaling

{==141==} {>>pagina-aanduiding<<}
van den populus tremula wel hebben achtergehouden. Hij schijnt door zijne oud-Friesche spelling zich voor de Friezen onverstaanbaar te willen maken, en maakt zich even belagchelijk als iemand, die in het Nederlandsch de spelling van melis stoke volgde. Beter doen zij, die den klassieken gysbert japiks zoo veel mogelijk volgen, en zijne meesterlijke spelling naar de behoefte van onzen tijd wijzigen. Dit is de eenige weg, om de verschillende spellingen, thans in gebruik, tot één te brengen. Grafschriften (ten zij bijzonder uitmuntende), albumversjes enz. kunnen in een jaarboekje gemakkelijk gemist worden. Het Siske fen it reade fendel inne ierzen kroan, van Mr. a. telting, hebben wij herhaalde malen met groot genoegen gelezen. 't Is het schoonste stukje, dat wij in dit boekje aantreffen, en toont, dat hij niet alleen de taal volkomen verstaat, maar ook veel dichterlijk vernuft bezit. Men zou hem te regt den Frieschen staring kunnen noemen. Wij verblijden ons, het vervolg op een ander jaar te zullen ontvangen. Rinse oon syn faam dy stoorn wier, van h.l. van altena, is zacht aandoenlijk, kort en krachtig. Wyo in Bern, van j.d. ankringa, is een lief, zoetvloeijend versje. Su Skotsck miel is eene anekdote, die ons aan de Lapekoer denken doet.
Wij bevelen dit jaarboekje allen liefhebbers der Friesche taal, inzonderheid den Friezen, ten sterkste aan, en wenschen, dat kundige mannen zich aan de medewerking op een volgend jaar niet onttrekken.






Aan den recensent van mijn lofdicht op de Belgische vrijheid.

Mijnheer!

In het laatstuitgekomen nommer der Letteroefeningen hebt gij kunnen goedvinden mij heftig te kapittelen over mijn gezang tot lof der Belgische vrijheid. Gij gingt zelfs zoo ver van als een onbeschaamde te brandmerken den man, die een week of wat vroeger eenen vaderlandschen lierzang: Onze Eed getiteld, had uitgegeven, en die, het nu over een' anderen boeg wendende, de loftrompet stak voor dezelfde zaak, die hij kort te voren zoo diep verfoeid had. Il ne s'agit que de bien voir la chose, zegt het refrain van een

{==142==} {>>pagina-aanduiding<<}
bekend Fransch liedje. Maar wie heeft nu goed gekeken; gij of ik? Zonder hoovaardij of aanmatiging, durf ik de vraag flinkweg te mijnen voordeele beantwoorden. Het voorwerp, dat in het onderhavig geval te bekijken viel, was de Belgische vrijheid, met betrekking tot de roemrijke omwenteling, die de zuidelijke provinciën van oud-Nederland afgescheiden heeft. Toen de opstand uitgeborsten was en Z.M. zijn volk te wapen geroepen had, was ik doordrongen van verontwaardiging over den ondankbaren en hoogstmisdadigen afval van een deel van Neêrlands bevolking, dat zoo bijzonder door den besten Koning met ontelbare weldaden was overladen geworden; en ik dankte God, dat ik mijn door gevoel overkropt hart in eenen lierzang kon uitstorten, die niet zonder uitwerking op de geestdrift van de zonen des Vaderlands geweest is en misschien nog niet is. Gij ziet, dat ik hier mijzelven een klein complimentje maak; doch gij weet ook, dat het poëtendom zich juist niet bijzonder onderscheidt op het kapittel der zedigheid. En als wij onszelven niet nu en dan eens prezen, kwamen wij er niet. 't Is schier al wat wij er van hebben. Gij en consorten maken het ons toch zuur genoeg. Steek dit provisioneel bij u, en uw baas ijntema ook! - Maar nu moet gij, neuswijze Recensent! weten, dat ik sedert dien tijd dagelijks de Couranten en vele vlugschriftjes gelezen heb, bijzonder om, zoo mogelijk, er achter te komen, ten eerste, wat eigenlijk het oogmerk der gezegde roemrijke revolutie was geweest, en ten tweede, welke gezegende vruchten er uit groeijen zouden. Ik ben altijd heel mal geweest met het woord vrijheid; ik had daaromtrent wonderlijke begrippen; ik meende, dat wij het onder Koning willem in dit opzigt al heel best hadden; maar naderhand begon ik de lucht er van te krijgen, dat
ik, en duizenden met mij, nog in het donker zaten in vergelijking van de Belgen, over welke te dezen eene schitterende zon was opgegaan. En nu zag ik zoo klaar als op den middag, waarom die brave lieden het juk afgeworpen hadden, en welke suikerzoete vruchten zij daarvan mogten plukken.
Wie het oogmerk wil, wil ook de middelen; wie een doel wil raken, moet er op schieten; dat's een ronde O. Nu wilden de verlichten, de halfverlichten, de onverlichten en de onverlichtbaren onder de Belgen, in massa, de vrijheid; niets doelmatiger derhalve, dan dat ze die zagen te

{==143==} {>>pagina-aanduiding<<}
krijgen. Dat lukte uitstekend. En wat hadden ze dan nu verkregen? Geene halve, geene verminkte, maar eene heele, gave en welgeconditioneerde vrijheid; geene vrijheid, als de oude Hollandsche, stijf in een keurslijf van wetten geregen, geene opgeschikte Madam, waar men op een' zomerschen dag niet eens ongegêneerd meê rondspringen kan; neen, eene vrijheid, in eene luchtige bloeze, of, en negligé, in rok en jak gekleed, die armen en beenen los en liber bewegen, en daar men meê leven kan als Jan Pottage met zijne muts. De wijsste der Koningen heeft gezegd, dat er een tijd is van afbreken, en een tijd van opbouwen; een tijd van lagchen, en een tijd van weenen; een tijd van pret hebben, en een tijd van netjes-droogen. De gezegde vrijheidsvrienden zijn nog veel wijzer dan salomo, en zij ontkennen dus stijf en sterk, dat er een tijd wezen zou van ondankbaar te zijn, en een tijd van niet ondankbaar te zijn; een tijd van te lasteren en te verraden, en een tijd van regtvaardig en getrouw te wezen; een tijd van verbonden te schenden, en een tijd van verbonden eerlijk te houden; een tijd van te plunderen, en een tijd van weêr te vergoeden; een tijd van te stelen, en een tijd van niet te stelen (ik meende daar te zeggen van het gestolene terug te geven, dat te zot is om van te spreken); een tijd van te vermoorden, en een tijd van onschuldige menschen in 't leven te laten: - dit alles ontkennen zij, als onbestaanbaar en vierkant aandruischende tegen de onbeperkte vrijheid, die een iegelijk onverlet laat, om altijd alles te doen, wat hij wil.
Ziedaar de vrijheid, wier lof ik gezongen heb! En nu wil ik aan ieder onbevooroordeeld en onpartijdig mensch (maar dit zijt gij, ongelukkig, op dit punt geen van beide) wel eens vragen, of er in de wijde wereld iets zoeter en liefelijker uit te denken is, dan het onbeperkt genot van zulk eene libertait? en of men niet uit het Paradijs loopen zou, (genomen dat het nog bestond) om, in een' eenvoudigen blaauwen kiel, onder den Belgischen vrijheidsboom, de geurige lucht van Luilekkerland te gaan inademen? Hoe kan het mij dan met mogelijkheid kwalijk genomen worden, dat ik mijne Landgenooten, die het manna zoeken waar het nog niet neêrgeregend is, oplettend, ja belust heb trachten te maken op dezelfde zegeningen, die aan onze zoo door en door verlichte en edeldenkende geburen ten deel gevallen zijn? Maar ik geef er niets om. Zulke snaken, als gij zijt, zijn nog niet rijp voor den grooten dag der hervorming, die ons op de Brabandsche vrijheidsleest schoeijen zal. Houd u maar bij het oude; gij zult het er ver meê brengen!
En dan durft gij nog bovendien mij het verwijt naar het hoofd smijten, alsof ik vlammen zou op het redacteurschap en het kopijregt van den Belgischen Muzen-Almanak, even alsof ik uit een laakbaar eigenbelang tot deze gemoedelijke loftuiting zou zijn gedreven geworden! - De dooden, zelfs doode Almanakken, moet men laten rusten; en dus vind

{==144==} {>>pagina-aanduiding<<}
ik het van u vooreerst al heel onkiesch, om, uit oude, mij welbekende, veete, een smeer te geven aan dat overleden jaarboekje met zijn toebehooren; maar in de tweede plaats (en nu word ik boos) kon deze speculatie in mijne ziel niet opkomen, om deze eenvoudige reden, dat ik toen even zoo min wist als op dit oogenblik, in welke taal een eventueel nieuwe Belgische Muzen-Almanak zou dienen geschreven te worden, en welke soort van plaatjes er in zouden behooren te komen. Bij deze nieuwe onderneming toch zou men, naar mijn begrip, wel degelijk behooren te letten op de landtaal en den ouderdom van den nieuwen Koning. En het is immers tot op den huidigen dag nog onzeker, of hij in een' Duitschen tafelstoel de grenzen binnengerold zal worden, of op een Fransch hobbelpaard zal komen instuiven, of van de kust van Afrika gehaald, of uit het geslacht der diepo negroos gekozen zal worden. Dit punt is te teêr, om er verder over te spreken; en ik laat dit derhalve met het volste vertrouwen over aan de doorluchtige staatsmannen van het Brusselsch Congres, dat sommige Hollandsche betweters eene kooi vol gekken noemen; - aan mannen, die, wat men er van zeggen mag, hunne zaken als oude kneutjes weten te doen, ofschoon het hun juist niet erg met die Koningkeus tot dusverre wil meêloopen; maar, naardemaal alles eens te regt komt, zal het met deze kleinigheid zich ook wel schikken. Ondertusschen (om weêr op den Almanak t'huis te komen) wil ik deze redenering eens eventjes omkeeren: er is nog geen Koning van België benoemd; naar de landtaal en den ouderdom van dezen moet men zich in de redactie, de inrigting en vooral de prentjes van eenen Almanak schikken; en daar mijne taalkennis zeer beperkt is, en ik vooral geen jota versta van de talen, welke gesproken worden in Afrika en Azië, volgt uit dit alles immers tastbaar, dat ik vooralsnog op bovengemeld baantje geen jagt
heb kunnen maken. Wat in het vervolg gebeuren kan en zal, zult gij, even als ik, moeten afwachten; maar dit wil ik u intusschen wel zeggen, dat, als ik de groote zaak dienen kan, onder den wijnstok en vijgeboom van de Brabandsche vrijheidszonen, ik zulks wel degelijk doen zal, ten spijt van u en uws gelijken.
En hiermede eindig ik, u van ganscher harte beterschap toewenschende.
j. immerzeel, junior. (*)
's Gravenhage, 4 Febr. 1831.






{==145==} {>>pagina-aanduiding<<}

Boekbeschouwing.

Nagelatene Leerredenen, van wijlen den Wel-eerw. Heer M. Stuart, enz. VIde Deel. Te 's Gravenhage en Amsterdam, bij de Gebr. van Cleef. In gr. 8vo. 467 Bl. Buiten Inteek. f 5 - :

Wij komen tot het laatste deel van stuart's nagelatene Leerredenen. Met weemoed zeggen wij dit. Hoe dikwijls heeft 's mans naam in ons tijdschrift eene eervolle plaats ingenomen; hoe menigmaal aanleiding gegeven, om, met zekere fierheid als Nederlanders, met vreugde als menschen en Christenen, onze lezers als tot eene rijke bron van kennis, troost en bemoediging te verwijzen! En ook hij is voorbijgegaan, bij velen welhaast vergeten, en het licht zijner heerlijke gaven, voor andere, ligt zwakkere, maar nader aanwezige, voor den wispelturigen smaak der menschen misschien meer aangename glansen, achteraf geplaatst! Het is zoo, de vruchtbaarheid van onzen tijd, in goede kanselredenen vooral, waardoor de eene uitnemende verzameling, als 't ware, de andere verdringt; de voortgang, welken de gewijde welsprekendheid sedert de vorming en voorname werkzaamheid van onzen Prediker gemaakt heeft, zijn op zichzelve verheugend: maar het goede, het uitstekende, dat uit zichzelve, bij mindere hulp, voortkomt en den weg voor anderen helpt banen, bezit bij de onvolkomenheden, die het mogen blijven aankleven, doorgaans iets hechts, oorspronkelijks en diep geputs, dat niet behoort verwaarloosd te worden. En wij aarzelen niet te zeggen: wie stuart gelezen heeft, heeft meer..... meer verscheidens en wezenlijks gelezen, dan hij ligt bij vier of vijf meer gewone bundels zou gevonden hebben. Ja, behoort een goed gedeelte van van der palm's keurige voortbrengsels althans in geene boekerij van eenen Godgeleerde te ontbreken, deze

{==146==} {>>pagina-aanduiding<<}
Leerredenen van stuart, hoe geheel anders ook, verdienen ten volle daar naast geplaatst te worden. Behagen hem de zachter, zuiverder en eenvoudiger vormen van den eersten al meer, dan de stoutheid en het vernuft van den laatsten, in rijkdom van gedachten zal hij hem niet minder bevinden.
I. Pred. IX:10, is eene ‘Nieuwejaars-preêk,’ in welke stuart de woorden: Alles, wat uwe hand vindt om te doen, doet dat met uwe magt, beschouwt, als tegenovergesteld aan de voorafgaande aanprijzing van onbekommerd levensgenot, de vooronderstelling aannemende, dat er eene zamenspraak in het boek De Prediker bestaat. Wij achten de zwarigheid op deze wijze niet zoo geheel opgeheven, maar kunnen, voor het overige, onzen lof aan het schoon betoog van den voorgestelden pligt, dien hij zelf zoo wèl volbragt, niet onthouden. De verdeeling is, (1) wat onze hand vindt om te doen, (2) wat het in heeft, dat te doen met onze magt, (3) wat ons daartoe dringt.
II. Hand. XX:35: Het is zaliger te geven, dan te ontvangen, is eene ‘Aansporing tot Weldadigheid.’ De spreker bepaalt zich eerst bij de gevers, van wie des Heilands spreuk geacht kan worden te gewagen, en dan bij de zaligheden, die zulke gevers boven de geschiktste ontvangers zelve smaken. ‘Die wèl bepaalt, leert wel,’ mag het opschrift van dit fraai bewerkte stuk met regt heeten.
III. Matth. XIX:23 en 24, loopt ‘over het al of niet bezwaarlijke voor eenen Rijke, om zalig te worden.’ - ‘Gelijk het eene oorzaak is van vele wanbegrippen in den Godsdienst, dat men te dikwijls van de natuurlijkste en eenvoudigste beteekenis der woorden in de H. Schrift afgaat, zoo stelt men zich ook van den anderen kant voor zeer vele ongerijmde en tegenstrijdige gevoelens bloot, wanneer men zonder eenige de minste uitlegkundige vrijheid zich in alle gevallen aan de letterlijke beteekenis der schriftuurlijke uitdrukkingen bindt. Het gezond oordeel, gevestigd op den

{==147==} {>>pagina-aanduiding<<}
eenparigen inhoud van Gods woord, geleid door den onmiddellijken zamenhang, waarin zich de bedenkelijke uitdrukkingen bevinden, en verlicht door eene gegronde kennis van den aard des oorspronkelijken taalgebruiks, behoort altijd verstandig te onderscheiden, wanneer men zich aan de letter te houden, wanneer en in hoe verre men zich van dezelve te verwijderen hebbe.’ Met deze aanmerking begint de Redenaar zijn stuk, bij welks behandeling, wat den tekst aangaat, onzes achtens, meer op den voorgrond kon gesteld zijn, dat hier van het eenvoudig Christen-worden in Jezus' tijd gesproken wordt. Doch voor het overige passen wij er nogmaals gaarne vroeger gemelde spreuk op toe.
IV. Spreuk. XI:3. De opregtheid der opregten leidt hen, heeft tot opschrift: ‘De eerlijke Man,’ en ten algemeenen inhoud: I. waarin de ware eerlijkheid besta; en II. hoe en waarvoor deze haren betrachter beveilige. Eene uitnemende, zedekundige verhandeling; bij welke echter de taal der Schriftuur niet minder wel te pas en klemmend wordt aangevoerd, dan die van rede en ervarenis.
V. en VI. over Lukas IX:25. Wat baat het eenen mensch, enz. hebben ten onderwerp, de eerste: ‘De kwade rekening der Ondeugd;’ de andere: ‘Het grootste verlies is zelfverlies.’ De verdeeling is: I. welk genot geeft de wereld aan den ondeugenden? II. wat verliest de mensch, als hij zijne zedelijkheid opoffert? bij de eerste wel reeds geheel opgegeven, maar slechts voor de helft afgewerkt. Het zijn fiksch gestelde, bevattelijk wijsgeerige, mensch- en wereldkundige, en dus zeer belangrijke stukken; schoon menigeen ligt verkiezen zou, wat nader bij den schoonen tekst te blijven, die wel uitvoerig en duidelijk wordt verklaard, maar zonder juist onze aandacht bijzonder te boeijen.
VII. Matth. XX:20-28, ‘Salome met hare Zonen.’ Dit geval wordt uitnemend in het licht gesteld en allerleerzaamst toegepast. Het is eene regt fraaije preek, op welke wij geene andere aanmerking hebben,

{==148==} {>>pagina-aanduiding<<}
dan die wij dagelijks zouden kunnen maken; dat, namelijk, van der Joden verwachten Messias al te algemeen en stellig gesproken wordt, dat dit bloot aardsch en wereldsch zou zijn.
VIII. 1 Petr. V:7. Werpt alle uwe bekommernissen op Hem, want Hij zorgt voor u, over ‘het vertrouwen op God;’ volgt den tekst, door eerst bekommernissen wèl te onderscheiden van redelijke bedaarde zorg, en dan het gepaste der afwerping te betoogen, al heerschte ook het toeval, maar veel meer nu de wereld Gods werk is, over welke daarenboven zijne voorzienigheid waakt.
IX. Joann. XIX:1-6. ‘Zie, de mensch!’ Stuart begint deze passiepreek met de woorden, bij Plato voorkomende: ‘Wat zou volmaakte regtvaardigheid in eenen sterveling wezen, en wat zijn lot op aarde zijn?’ en desgelijks het antwoord daarop: ‘Om aan eenen volmaakt regtvaardige te denken, verbeelde men zich eenen eerlijken en vrijgeboren' man, die het er op toelegge, niet om zulks te schijnen, maar om waarlijk braaf te zijn; men verwijdere echter van hem alle goed gevoelen zijner regtvaardigheid bij anderen, opdat hij niemand regtvaardig schijne; want heeft hij dien schijn, zoo zal hij tot eer en waardigheid opklimmen, en het zal onzeker zijn, of hij uit pligt alléén, dan om dat loon, braaf zij; men beroove hem alzoo van alles, behalve zijne deugd alleen; men houde hem, schoon nimmer onregt doende, voor alleronregtvaardigst, zijne vroomheid zij op den toets gebragt, en lijde niets bij schande zelfs en al, wat deze volgt, maar blijve onwrikbaar tot den dood, zoodat hij regtvaardig in denzelven blijve, schoon hij zijn leven lang onregtvaardig wordt geacht.’ - ‘Zulk een regtvaardige zal geslagen, gepijnigd, gebonden, geblind, en na alle foltering opgehangen worden, erkennende, dat het wenschelijker zij, regtvaardig te schijnen en zulks niet te wezen.’ Wij behoeven er niet bij te voegen, dat het stuk treffend en belangrijk is.

{==149==} {>>pagina-aanduiding<<}

X. Joann. XIX:25-27. ‘Maria door Jezus aan Joannes aanbevolen.’ Wij kunnen bij ieder stuk niet stilstaan. Wij zeggen hier dus maar alleen, dat deze keurige stof niet min keurig en vooral uiterst gevoelig behandeld en leerzaam aangewend is. Onze herinnering, dat wij reeds vóór vele jaren van dit stuk gehoord hebben, noopt ons intusschen eene aanmerking tegen te gaan, die wij onlangs in een ander tijdschrift vonden, en waarbij men zich, met schijnbaren grond, beklaagt, dat stuart, in een' tijd van diepen vrede in de Nederlandsche Protestantsche kerk, zich hier en daar vijandige trekken tegen andere afdeelingen zou veroorloofd hebben. Immers, sommige dezer stukken zijn ligt al vóór 25 of 30 jaren opgesteld, toen die algemeene vredelievendheid nog niet bestond.
XI. Luk. XXIV:1-10. ‘De Opstanding van Jezus Christus.’ Deze leerrede is geheel eenig in hare soort. De behandeling is inderdaad meesterlijk; maar geen fier en vurig jong mensch late zich verleiden, dezelve te willen navolgen. Het is eene soort van drama, waarbij de spreker zijne hoorders plaatst buiten de poort van Jeruzalem, om daar de vrouwen af te wachten, haar van verre te volgen, hare gesprekken te hooren; en, deze wandeling afgeloopen zijnde, daar zij terugkeeren, met de gemeente aller eigene graven en die der geliefden te bezoeken, om daarover licht en troost te verspreiden. Wanneer men deze leerrede, inzonderheid voor de eerste keer, zonder vooringenomenheid hoorde, werd men er, volgens veler getuigenis, geheel door weggesleept, en sommigen werden niet moede haar bij herhaling bij te wonen.
XII. Matth. XXVIII:11-15. ‘Over het getuigenis van de wachters bij het graf van Jezus.’ Ook bij het uitnemend betoog zullen wij niet verwijlen, maar, ter proeve van het eigenaardige van stuart's taal, waardoor hij, volgens ons gevoel, zijne toehoorders min als een vader en herder, dan wel als een burgerlijk redenaar, met zekere beleefdheid toesprak, moge

{==150==} {>>pagina-aanduiding<<}
eene kleine aanhaling strekken: ‘In plaatse van opwekking tot deelnemende vreugde en de zaligendste blijdschap in de hope eenes anderen levens, welke onze ziel elders in alle bijzonderheden van 's Heilands verrijzenis vindt, wordt zij hier met afkeer van hare natuurgenooten, met wantrouwen voor zich zelve, met het ernstigst nadenken over een bezwaar tegen haar zaligend geloof en, gedurende dat nadenken alvast, met folterenden twijfel vervuld. Ik zal echter voor de verhandeling dezer ongevallige stoffe geene verschooning bij u zoeken in de tijdsgelegenheid, welke mij hare voordragt gebiedt: maar deze zelfde stoffe uwer overweging zoo ten volle waardig verklaren, dat ik veeleer der gelegenheid danke, welke mij tot hare verhandeling roept. Langer, dan het ééne oogenblik, waarin ik dit betuige, kan ik zeker niets in uwe gunstige aandacht wagen; eene andere verzekering zal genoeg zijn, om ze mij geheel te doen herwinnen. Zij is die’ enz.
XIII. 1 Cor. XV:14. ‘Over het verband tusschen de Opstanding van Jezus, en de leere des Evangeliums.’ Gelijk wij, bij alle onze ingenomenheid met stuart, toch niet nalieten, van tijd tot tijd onze bedenkingen op zijn werk in het midden te brengen, zoo betuigen wij ook hier, dat hij, onzes oordeels, meer heeft willen verdedigen, dan de Apostel bedoelde te zeggen, en noodig of raadzaam moet geacht worden. Er staat toch niet: ‘indien Christus niet was opgewekt,’ maar: niet is, en dus de verkondiging daarvan onwaar is. Wij voor ons houden het wonderdadige bij Jezus' leven even zoo welgestaafd, en althans weinig minder beslissend dan gene laatste en groote gebeurtenis. En hoezeer warm, vloeijend en vol geloof het stuk ook gesteld zij, voor ons (met de opgegevene denkwijze) krijgt het eenig aanzien van winderigheid.
XIV. Hand. IV. 32, 33. ‘De eerste Christenen.’ - ‘I. De persoonlijke hoedanigheden der eerste Christenen kunnen niet anders dan braaf en edel voorkomen, wan-
{==151==} {>>pagina-aanduiding<<}
neer men let (1) op de leer, welke zij aannamen, (2) op de belijdenis, welke zij deden, (3) op het lot, hetwelk zij verduurden. II. De onderlinge betrekkingen der eerste Christenen zijn niet min opmerkelijk, dan hunne persoonlijke hoedanigheden. De menigte was één hart en ééne ziel. III. De aard van het geloof der eerste Christenen voor (op ?) zich zelve was ook geheel iets anders, dan hetgeen dezelve in volgende eeuwen werd (geschiedkundig, niet bespiegelend). IV. Maar wie is nu in staat, zich de eenvoudigheid, de hartelijkheid, de heiligheid te verbeelden,’ enz. Een belangrijk, bondig, fraai stuk, waarin alleenlijk wat al te ligt over de vroeg ontkiemende gebreken mag zijn heengeloopen.
XV. 1 Petr. II:9. Gij zijt een uitverkoren geslacht, een koninklijk Priesterdom, enz. ‘Avondmaals-preêk.’ Deze uitspraak, van Israël op de Christenheid overgebragt, wordt hier uitnemend in het licht gesteld en voor de plegtigheid gebezigd.
XVI. 2. Petr. II:20-22. ‘Val na de bekeering.’ (Dankpredikatie.) Wij zullen van deze karakteristieke leerrede niet uitvoerig spreken; maar, gelijk de inleidingen van stuart veelal merkwaardig zijn, deze straks, ten slot en staal, laten volgen.
XVII. 1 Cor. X:12. Zoo dan, die meent te staan, zie toe, dat hij niet valle. ‘Het heilzame der Christelijke Omzigtigheid.’ Dit wordt hier, als het gepaste midden tusschen vermetelheid en wantrouwen, menschkundig, schoon, krachtig en leerrijk in het licht gesteld.
‘Gelukkig is de zielsgesteltenis van den opregten boeteling en waardigen Avondmaalsganger, wiens hart zoo volkomen zeker is van Gods genade en liefde, dat hij, na genomen aandeel aan beider verbondsteekenen, blijmoedig wederkeert tot den Heilige met zijne dankzeggingen en lofgezangen. De boetvaardigheid bij zijne voorbereiding heeft wel zijn hart verbroken, maar verlost tevens van de duldelooze dragt eens bezwaarden gewetens; de verootmoediging bij zijne toetreding tot

{==152==} {>>pagina-aanduiding<<}
de tafel des Heeren heeft zijnen geest wel vernederd, maar de rust zijner ziel ook hersteld. Vrede met zich zelven, vrede met zijnen broeder, vrede met zijnen God zijn nu zijn deel. Geheiligd in Zijnen wil, is alle pligt hem nu redelijk. Alles verschuldigd aan christus, is zijn geloof hem nu dierbaar; met hemelsche gaven verkwikt, heeft voor hem het aardsche geene verleiding. Des H. Geestes deelachtig geworden, schijnt hem alle verzoeking der zonde krachteloos. Het goede woord Gods en de kracht der toekomende eeuwe gesmaakt hebbende, zijn volmaking en gelukzaligheid zijne éénige gedachten. - O gelukkige zielsgesteltenis, die den mensch met zijnen Schepper en Verlosser ten naauwste vereenigt, die den sterveling ten hemelling verheft en den koning der verschikking zelfs voor hem verkeert in eenen engel des lichts, hoe zegenen wij uwe onberekenbare waarde, daar zij ons gansche aanzijn in deze plegtige oogenblikken zaligt!
Ja, nu is ons allen de ondeugd afschuwelijk, de deugd hoogst beminnelijk; nu is de zonde alleen ons verschrikkelijk, maar alle lot-beschikking der wijsheid weldadig; nu is ons de liefde heilig, het geloof levendig, de hoop zaligend; nu is ons het leven geen weg ten grave, maar ten eeuwigen leven; nu is het hemel in ons hart; nu zouden wij zalig zijn, als God ons tot Hem riep! O! onuitsprekelijk dierbare gevoelens, mogten wij u nimmer verliezen, want gij zijt ons zoo onontbeerlijk, als zalig, zullen wij ons als Christenen ten allen tijde verblijden, en eenmaal sterven in den Heere! - Mogten wij ze, M.T.! geheel behouden, want indien zij met dezen dag, of wanneer ook, voor ons voorbij gaan, dan ware het ons beter, dezelve niet gehad, niet erkend, niet zoo hoog gewaardeerd te hebben. Zonder duurzaamheid is die zelfde zielsgesteltenis heilloos!
Ontzettend voorzeker dreunt u deze taal in de ooren: niet zonder siddering spreekt haar mijn eigen mond uit; elk onzer kent het verledene, hetwelk hem doet huive-
{==153==} {>>pagina-aanduiding<<}
ren voor het toekomende; - en, echter, gij allen ziet het voorzeker reeds, dat die schriktaal op het voorgelezen woord van den Apostel petrus gegrond is. Wat wilt gij nu van mij? dat ik, de gewone bestemming dezer ure volgende, mijne voordragt strekken doe, om deze gevoelens nog al meer en meer in ons te verhoogen ten scherpsten spoorslag onzer dankbaarheid, maar dat ik daardoor tevens het gevaar vergroote van tekortschieting in onze daden? - Acht gij het niet raadzamer, alle onze aandacht op de hoogstnadrukkelijke waarschuwing van petrus te wenden, ten einde daar door dit gevaar wèl te leeren kennen en het zoo veel zekerder te ontwijken? - Zoo toch viert de krijgsman geene zege, als hem nog een vijand wacht, wiens dreigende houding hem verschrikking baart; zoo zingt de zeeman bij de herstelde stilte niet, als hem de lucht een' nieuwen storm doet vreezen; maar beide berekenen den nieuwen strijd, het nieuwe gevaar, en vinden daarin grooter veiligheid, dan de stoutste moed of het best beleid in onverhoedschen aanval kon verschaffen. - Wel, zien wij de ontzetting zelve van des Apostels woord dan met bedaardheid in, en verwachten wij van Hem, wiens Geest al het goede in ons werkte, den bijstand Zijner genade, die hetzelve in ons kan duurzaam maken!’


Leer, Daden en Lotgevallen van onzen Heer uit verschillende oogpunten beschouwd en opgehelderd. Uit het Hoogduitsch, naar de laatste verbeterde en vermeerderde Uitgave van J.J. Hesz, Antistes der Kerk te Zurich. Iste Deel. Met eene Kaart van Palaestina. Te Deventer, bij A.J. van den Sigtenhorst. In gr. 8vo. XXXV en 416 bl. Buiten Inteekening f 3-30.

Op het eerste inzien van den titel konden wij niet af, van deze vertaling naar de laatste verbeterde en

{==154==} {>>pagina-aanduiding<<}
vermeerderde uitgave onwillekeurig ons veel te beloven en belangrijke bijdragen te voorspellen. De herinnering toch, hoe de grijze hesz zijne Levensgeschiedenis, zoo van jezus, als die der Apostelen, in zijnen hoogen ouderdom heeft omgewerkt en verrijkt, gaf aanleiding tot die hope, die vermoedelijk ook wel bij dezen en genen onzer landgenooten de inteekening begunstigd heeft. Ras evenwel trof ons eene te grootere teleurstelling wegens die opgevatte verwachting, toen wij (op bl. XXXV van het voorwerk) door hesz met zoo vele woorden onderrigt werden: ‘Kleine verbeteringen zijn ook bij deze nieuwste herziening hier en daar aangebragt,’ (waarom niet, in goed Hollandsch, gemaakt?) ‘bijvoegsels slechts weinige, die echter, gelijk ik hope, niet onbelangrijk zijn.’ Van nu af begonnen wij deze uitgave weinig hooger te stellen, dan eenen herdruk der vorige, bij wouters te Groningen in het licht gezonden, en waarvan tijdelings in dit Maandwerk eene breede beoordeeling geplaatst werd (*). Veel moeite en kosten, aan de vertaling besteed, had men, onzes oordeels, nuttiger mogen aanleggen; wij althans vergenoegen ons met over te wijzen tot den aangehaalden toets. Het eenige, of, zoo men wil, voorname, wat door hesz, bij de herziening van zijnen vorigen arbeid, aan dit eerste Deel is toegevoegd, vonden wij aan het slot, waar de geëerde Schrijver zijne gegevene voorkeur aan de lezing van Bethanië, in plaats van Bethabara, bij Joan. I:28, terugneemt, op gezag van origenes en
reland (†). Voorts met betrekking tot de ‘kleine verbeteringen,’ waarvan ook sprake is in de aangehaalde woorden, zijn wij verpligt te erkennen, dat ons in dit Deel geene zijn voorgekomen, waardig om hier opgemerkt of vermeld te worden. Men gevoelt dus hieruit, dat deze latere uitgave tot dusverre geene of

{==155==} {>>pagina-aanduiding<<}
zeer geringe verdiensten heeft boven de vorige, met eene aanprijzende voorrede van den Hoogleeraar muntinghe verrijkt; en wil men de vergelijking tusschen de eene en andere vertaling, en derzelver naauwkeurigheid, verder voortzetten, dan schijnt aan die van Groningen, boven den Overijsselschen druk, de voorrang toe te komen. Drukfouten, in de eerstgenoemde ingeslopen, zijn onverbeterd gebleven in de latere (*), en in zoo verre staan dan beide gelijk; maar wij hebben in deze zinstorende misslagen aangetroffen, waarvan gene vrij is (†). Ook is de stijl der oudere overzetting duidelijker, vloeijender en beter, dan die der nieuwe; en is de taal in beide niet zuiver van Germanismen, toch zijn

{==156==} {>>pagina-aanduiding<<}
de meest hinderlijke aan den Overijsselaar ontglipt (*). Maar laat ons eindigen, en op verbetering bij volgende Deelen hopen.





De stemme des Heeren roept: Hoort de Roede ende Wie se besteld heeft! (Micha VI:9.) Te wapen! roept de van God gestelde, en naar waarde zoo hoog geschatten Koning der Nederlanden. Te wapen! onder ootmoedig en biddend opzien tot den Almachtigen God, die Nederland en Oranje zoo dikwerf uit de grootste gevaren gered heeft. Door Z.H. van der Feen, Med. Doct. Te Amsterdam, bij J.H. den Ouden. 1830. In gr. 8vo. 62 Bl. f : - 50.


Eenige woorden tot opheldering bij het leezen der stemme des Heeren roept: Hoort de Roede ende Wie se besteld heeft! Door denzelfden en bij. denzelfden. In gr. 8vo. 10 Bl. f : - 30.

Als de Doctor niet beter recepten weet te schrijven, zou Rec. zijne patiënten beklagen. Bevat het boeksken dan niets goeds ? O ja! de een-en-veertig eerste bladzijden zijn letterlijk - zegge letterlijk - uit den Bijbel afgeschreven, en wel getrouwelijk naar de Staten-overzetting, zelfs met behoud van de spelling, welke bij sommige lieden mede tot de zoogenaamde regtzinnigheid schijnt te behooren. De schriftuurplaatsen werden groo-
{==157==} {>>pagina-aanduiding<<}
tendeels uit de schriften des O.V. overgenomen. Volgens den bekenden aanhang, is Nederland - Oud-Nederland, voor zoo verre het belijdenis van de gereformeerde religie doet - het geestelijk Israël des N.V., en wat dus weleer de Profeten gesproken hebben tot het Israël naar den vleesche, dat wil men, zonder eenig onderscheid van omstandigheden in aanmerking te nemen, geheel letterlijk op onze tijden toegepast hebben. Van der feen heeft de moeite gedaan, eene menigte gezegden van dien aard te verzamelen, waaronder zeker vele zijn, van welke ook in deze dagen, mits met behoorlijke onderscheiding, een zeer nuttig gebruik kan gemaakt worden. - Van bl. 42 tot 62 volgt eigen werk des Schrijvers, bestaande in Aanteekeningen op eenigen der afgeschrevene Bijbelplaatsen. Die de Bezwaren tegen den geest der Eeuw heeft gelezen, zal hier niet veel nieuws vinden. De eerste aanmerking is gerigt tegen de graanhandelaars en opkoopers van aardappelen. Nu, de laatsten vooral zullen hier en daar ook weleens wat op hun geweten hebben. Aant. 2. is over het ontheiligen van den Sabbath - de Heer van der feen bedoelt zeker den Zondag. Rec. erkent, dat deze beter gevierd konde worden. Het ware te wenschen, dat men geene kermissen of andere dingen op denzelven toeliet, welke zoo
weinig met godsdienstigen ernst strooken. Volgens Aant. 3. moet het er in de Gereformeerde Kerk hoogst treurig uitzien - vele Leeraars en Leden derzelve gelooven er zelfs aan den letterlijken inhoud der Geloofsbelijdenissen niet meer!!! De Predikanten inzonderheid hebben, volgens dit geschrijf, zeer veel voor hunne rekening; op hen wordt hier toegepast Lukas XII:47; Rec. wijst den Doctor op Matth. VII:1-5. Het ergert den Schrijver zeer, dat men thans zoo veel werk maakt van vergelijking der oude Codices. Hij zegt, dat God eertijds deze menigte van afschriften des Bijbels verstrooid heeft, maar dat ze door den Satan bij wereldsche menschen bewaard zijn, en dat men die nu uit alle hoeken der wereld bij een

{==158==} {>>pagina-aanduiding<<}
haalt, om de grondtexten van den Bijbel, welke de grondslagen van de Gereformeerde Geloofsbelijdenis uitmaken, te veranderen. Zoo dat men (het zijn des mans eigene woorden) onze dierbare, zaligmakende, Godverheerlijkende Geloofsbelijdenis schier niet meer uit den Bijbel bewijzen kan. Ten gevolge van deze rijkdom in duizende handschriften heeft men in onze dagen de oude, door Gods Almagt te midden der hevigste vervolgingen in vroegere eeuwen, zoo wonderdadig en genadig bewaarden heiligen Bijbel verkromt, verdraait en verzwakt, ook in vertalingen uitgegeven, en zoo zoekt men dien voortreffelijken zoogenaamde Staten-Bijbel te verwerpen, om welks behoud en verdediging onze voorouders goed en bloed opgeofferd hebben. Welk eene verwarring van zaken! welk eene onkunde! of is het opzettelijke verdraaijing? - Rec., die niet tot het Kerkgenootschap der Hervormden behoort, meent voorts schandelijke lastertaal te mogen en te moeten noemen, wat van der feen op bl. 46 schrijft: In onzen tijd leert men op de predikstoelen in de Gereformeerde Kerk, dat men zich niet op de Christelijke pijnbank behoeft te leggen, om zich over zijne zonden te mishagen, enz. Waar is het bewijs? - ‘Roepet een verbodtsdag uyt,’ zegt de snuggere Schrijver elders: ‘Een krachtig wapen om rampen af te weren, en vijanden te overwinnen, en te verstrooijen, zelfs zonder het bezit van eenige kracht in eigene legers.’ - Doch genoeg reeds, om den geest van dit geschrijf te doen kennen. Even onbeduidend zijn: Eenige woorden tot opheldering, die eigenlijk niets ophelderen. Ook Rec.
keurt ligtzinnigheid en onverschilligheid ten sterkste af, en meent de gebeurtenissen onzer dagen uit een godsdienstig oogpunt te moeten beschouwen, maar is tevens van oordeel, dat de Doctor beter zou doen, bij genezing van ligchamelijke krankheid zich te bepalen, en aan bekwamer mannen over te laten, wat niet tot zijn vak behoort. - Van der feen zegt, dat in onze dagen bijzondere opmerking verdient

{==159==} {>>pagina-aanduiding<<}
II Timoth. III:1-8. Men zou het ook kunnen omkeeren, en op zekere lieden, die onder de leuze van regtzinnigheid onrust zaaijen, toepassen II Tim. III: 5-9 en IV:3 en 4, alsmede Rom. X:2.





De nieuwste Stelsels in de Geneeskunst, voorgesteld en beoordeeld door G.A. Richter, Hoogleeraar in de Geneeskunde aan de Hoogeschool te Koningsbergen. Uit het Hoogduitsch vertaald door A. van Erpecum, Heelmeester en Operateur van den Cataract bij de Gereformeerde Diakonie te Amsterdam, enz. Te Amsterdam, bij S. de Grebber. In gr. 8vo. XVIII en 135 bladz. f 1-50.

De Hoogleeraar richter heeft bij zijne Specielle Therapie, alreeds tot verscheidene boekdeelen aangegroeid, nog een tiende, of eerste Supplementband, gevoegd, waarin hij zoo wel de nieuwe Leerstelsels, als de nieuwe Geneesmiddelen, in onze Eeuw uitgedacht, vermeldt en beoordeelt. Het is hier de plaats niet, om over deze onbescheidene boekenfabrijk en Auteurs-speculatie te spreken, door welke men van de goede ontvangst van een werk bij het publiek misbruik maakt. Wij willen alleenlijk opmerken, dat het hier gegevene stukje eene vertaling is van het eerste gedeelte van genoemden eersten Supplementband, en door den Vertaler als een geschikt vervolg op hecker's Theoriën, Stelsels en Geneeswijzen der Artsen, door Prof. van der breggen vertaald en uitgegeven, beschouwd wordt. Wij kunnen dit niet zoo gaaf toegeven, daar hecker van een ander punt uitgaat, dan richter. De eerste toch, als grondbegrip vaststellende de leer van den Prediker, dat er niets nieuws onder de zon is, vindt de oude gevoelens en stelsels bij de nieuweren gedurig weder opgewarmd terug, en maakt veelvuldig gebruik van gedrongene vergelijkingen, om deze stelling vol te houden. Deze manier van de Geschiedenis te behandelen, die

{==160==} {>>pagina-aanduiding<<}
ons voorkomt althans niet zeer geschikt of aanprijzenswaardig te zijn, is door richter niet gevolgd, die het er meer op schijnt toe te leggen, om het kenschetsende en eigendommelijke regt goed te doen uitkomen; waarom men ook dezen arbeid, als geheel tegenovergesteld zijnde aan dien van den eerstgenoemden, met minder regt als een vervolg op denzelven kan aankondigen. Dan, ter zake. De systema's, van welke een beredeneerd verslag wordt gegeven, zijn die van de Natuurfilozofen, van broussais, van rasori en van hahnemann. Op den voorgrond staat de Natuurfilozofie, welke onze Schrijver minder ongenegen is, dan zijn voorganger. Kort en vrij duidelijk worden de hoofdpunten van de Natuurfilozofie, voor zoo verre dezelve tot de Geneeskunde in eenige betrekking staan, opgegeven en ontwikkeld; hoewel het tot regt verstand misschien doeltreffender geweest zou zijn, den oorsprong en voortgang dezer Wijsbegeerte meer bepaaldelijk aan te wijzen, dan ze in één groot geheel te omvatten en daar te stellen. Nu komt de beurt aan den Franschen Revolutieprediker broussais, als den meest befaamden. (Ware het evenwel niet verkieslijker geweest, de Italiaansche leer, aan welke broussais zooveel verpligt is, vooraf te laten gaan?) In eene noot vinden wij de litteratuur, doch niet compleet, opgegeven. Deze komt er, gelijk wel te verwachten was, niet zoo goed af. Ondertusschen moeten wij bekennen, dat, zoo ver wij konden nagaan, het stelsel van den Franschen Hervormer naar waarheid is voorgedragen; dat de zwakke zijden over 't algemeen met veel juistheid zijn beoordeeld geworden, en de kritiek van dien kant doorgaans lof verdient; maar is zij ook evenzeer bedacht geweest, om het goede van hetzelve op te sporen en aan 't licht te brengen? Recensent wil daarop liefst het antwoord schuldig blijven, en laat het aan het oordeel van den billijken lezer over,
om te beslissen, of de polemische toon van dit gedeelte wel geschikt zij, om allen twijfel daaromtrent op te heffen.
Denzelfden weg volgt de Schrijver bij de behandeling der

{==161==} {>>pagina-aanduiding<<}
leere van den contrastimulus; schoon hij daarbij minder polemiseert, nu en dan ook iets goeds vermeldt, en niet zoo dadelijk van leer trekt.
Eindelijk volgt de Homöopathie, eerst eene litterarische historie van dit leerstelsel, waarin echter de eerste beginselen van hetzelve en deszelfs aanleidende oorzaken gemist worden; terwijl deszelfs latere lotgevallen vrij uitvoerig worden medegedeeld. De hoofdstellingen der Homöopathie worden vervolgens bondig voorgesteld, en daarna de zwakke punten derzelve aangetoond en bestreden, alsmede van hare goede zijde met een enkel woord gewag gemaakt. Eenige algemeene aanmerkingen betreffende het organismus en de ziekten der kinderen, door richter in zijn Supplementband medegedeeld, zijn ook in dit werkje opgenomen, en geven alzoo een bontkleurig aanzien aan hetzelve. Zij zijn een uittreksel uit de bekende schriften van henke enz. over de ziekten der kinderen en die, welke uit de ontwikkelingen in dezen leeftijd voortspruiten, en bepalen zich enkel bij het algemeene, zonder de verschillende tijdperken van het kinderleven te doorloopen.
Tot dusverre spraken wij over den inhoud van het aangekondigd werkje. Wat den vorm aanbelangt, de vertaling had, gelooven wij, beter en gelukkiger kunnen zijn, bijaldien de Vertaler minder slaafsch den Schrijver gevolgd was. Daardoor toch is nu menig Duitsch woord ingeslopen, en het werk op vele plaatsen voor den met de Duitsche taal onbekenden lezer (en voor dezen is toch wel het werkje bestemd) duister en onverstaanbaar geworden. Zoo leest men van nieuwe Geneesheeren, die de ondervinding te eenzijdig laten optreden (bladz. 3), van den eeuwig goddelijken grond der menschelijke natuur (bl. 4), van verhoogde spanning des levens (bl. 16), van het terugzigt nemen op eene veelomvattende natuuraanschouwing (bl. 18) en wat dies meer zij, om nu niet van tanding voor dentitie, vredig voor vreedzaam, Mailand voor Milaan enz. te gewagen. Wij vermeenen niets onbillijks te eischen, als wij van eenen Vertaler verlan-
{==162==} {>>pagina-aanduiding<<}
gen, dat hij de taal, uit welke, en die, in welke hij overzet, volkomen magtig zij. Dit vereischte nu schijnt ons de Vertaler van dit stukje niet in allen deele te bebezitten. Evenwel willen wij, van den anderen kant, gaarne toegeven, dat, in weerwil van al de schijnbare overeenkomst van het Hoog- en Nederduitsch, er in de geaardheid van beide talen een aanmerkelijk verschil gevonden wordt; welk verschil voortspruit uit het verschillend volkskarakter van Duitschers en Nederlanders, hetgeen de taal vormt. Men kan immers het omgekeerde niet wel stellen, zonder eene ongerijmdheid te verdedigen. Of is het geene ongerijmdheid te zeggen, dat eene taal voorafbestaan zou, vóór het volk, dat dezelve spreekt? ten zij het eene taal mogt zijn, van het eene volk door het andere overgenomen; iets, hetgeen men noch van de onze, noch van die onzer naburen zal willen staande houden. Nu is het karakter der laatsten op veel hooger toon gestemd, dan het onze; vanwaar voortkomt die zucht tot bespiegeling en hooge vlugt,
welke aan onzen landaard vreemd is, en welke thans tot die hoogte is geklommen, dat zelfs in de geneeskundige schriften een zwellende stijl en eene zekere hoogdravendheid, voor ons onbereikbaar, heerschende zijn. Dit is dan ook de reden, waarom het vertalen van Duitsche werken zoo zelden gelukkig slaagt, en waarom het eenvoudig Nederlandsch gewaad zoo weinig past aan Hoogduitsche Schrijvers. De termen der bespiegelende filozofie kunnen bezwaarlijk bij ons worden overgeplant, omdat wij er niet alleen geene woorden voor hebben, maar ook omdat ons volk voor de zaak zelve vatbaarheid noch aanleg bezit. Als men dit bedenkt, dan bevroedt men gemakkelijk de oorzaak van dat vreemde aanzien, hetwelk ons in Duitsche vertalingen mishaagt. Het kleed past den man niet. 't Is dikwijls alsof men een' held of ridder in een' huisjas zag optreden. Nog vreemder is de vertooning, wanneer de vertaling slaafsch, ja bijkans woordelijk is. Men kan het dan den Schrijver aanzien, dat hij zich stijf en ongemakkelijk in zijn nieuw pak gevoelt. Maar, wat wilt gij dan? Zoo hoor ik,

{==163==} {>>pagina-aanduiding<<}
dunkt mij, iemand vragen, en het antwoord is gereed. Ik wilde, dat men die vertaalfabrijk wat meer liet rusten, en oorspronkelijke werken voortbragt. Men late iederen Schrijver in zijne eigene taal spreken, zoo zal hij 't best verstaan worden. Die Duitsche, Fransche, Engelsche litteratuur wil kennen, leere en leze Duitsch, Fransch en Engelsch; en hoe weinig beschaafde Nederlanders zijn er, welke dit niet reeds doen? De overigen, die dit niet kunnen of willen, mogen zich vergenoegen met het lezen van Nederduitsche boeken. Wanneer men zich aan dezen regel hield, dan zou onze litteratuur overvloediger worden aan oorspronkelijke werken, die wij nu zoo schaars bezitten, en dan zouden tevens aan die matelooze vertaalzucht grenzen gesteld worden, die, van jaar tot jaar sterker aangroeijende, ons overlaadt met vreemde voortbrengselen. Hoe weinig eigendommelijkheid toch onze tegenwoordige vaderlandsche kunstgenooten bezitten, toonen die zeldzame vruchten van hunne pen, welke wij nu en dan zien verschijnen. Is niet de kleur en smaak van dezelve zoo gansch vreemd, dat men het ras merken dan, dat zij in broeikassen gestookt zijn? Zijn niet uitheemsche, vooral Duitsche woorden en uitdrukkingen onder onze Geneesheeren algemeen, (een natuurlijk gevolg van het gebrek aan vaderlandsche lectuur) en loopen wij aldus niet gevaar, dat onze letterkunde welhaast voor eene bastaardsoort van de Duitsche zal gehouden worden? 't Is daarom van het uiterste belang, ook van dien kant, voor ons zelfbestaan als Natie te zorgen, en, in plaats van vreemden na te apen, ons eigen volkskarakter en onze volkstaal van al dat vreemde te zuiveren, hetwelk haar nog aankleeft, en, als wij niet op onze hoede zijn, haar geheel zal veranderen en onkenbaar maken. Anders mogten wij, die de Belgen van Gallomanie, en niet ten onregte, beschuldigen, zelve gevaar loopen van door hen van Germanomanie beschuldigd te worden.
Om dezelfde redenen, waarom wij het lezen van vreemde werken in de taal, waarin zij geschreven zijn,

{==164==} {>>pagina-aanduiding<<}
aanprijzen, willen wij ook de kennis van vreemde stelsels uit de bronnen zelve geput hebben, en kennen aan alle uittreksels, beoordeelingen, overzigten enz. in geenen deele die waarde toe, welke er gewoonlijk aan gegeven wordt. Zulk eene geleerdheid uit de tweede hand, om ze dus te noemen, is en blijft altijd maar halve geleerdheid. Men moet elk zijne gevoelens met zijne eigene woorden hooren voordragen; want eene vreemde voordragt geeft er ook vaak eene vreemde tint aan, en welk een' magtigen invloed moet niet ieders persoonlijkheid (wij nemen dit woord in den ruimsten zin) op de voorstelling hebben! Wij zullen dus aan ons vurig verlangen naar de verbetering van onze geneeskundige letterkunde voldaan zien, wanneer onze Schrijvers zelve de handen aan 't werk slaan, om ons, in stede van vertalingen en compilatiën, de vruchten van hunne studie, ondervinding en overdenkingen in goed, zuiver Nederduitsch te leveren. Zoo zullen wij armer aan boeken, maar daarentegen rijker aan denkbeelden worden.





Hugo de Groot, uit zijne Lotgevallen en Schriften; door Hendrik Luden, Hoogleeraar in de Geschiedenissen aan de Universiteit te Jena. Te Leeuwarden, bij Steenbergen van Goor. 1830. In gr. 8vo. XVIII en 346 bl. f 3 - :

Het is reeds eene oude, maar waarlijk zeer gegronde klagte, dat in het algemeen onze Naburen geen genoegzaam regt doen wedervaren aan de groote mannen, die ons Vaderland in zoo vele vakken van menschelijke kennis en wetenschap heeft opgeleverd. Des te aangenamer is het, van tijd tot tijd uitzonderingen hierop aan te treffen, en als eene zoodanige verdient het aangekondigde werk de warme belangstelling van elk regtgeaard Nederlander.

{==165==} {>>pagina-aanduiding<<}

Maar niet alleen uit dit oogpunt, ook op zichzelve is dit werk voor onze Geschied- en Letterkundigen belangrijk. De Jenasche Hoogleeraar en Hofraad luden, zich voorgesteld hebbende het Leven van hugo de groot te bearbeiden, heeft zich niet vergenoegd met de reeds voorhanden zijnde Levensbeschrijvingen van dien Feniks van ons Vaderland om te werken; eene taak, die voorzeker gemakkelijk ware geweest: maar hij heeft eenen eigenen weg gekozen en bewandeld. Hij heeft de groot voorgesteld, gelijk hij, na eene gezette studie zijner schriften en vooral zijner Brieven, hem gevat had; en deze voorstelling heeft hij in den vorm eener Levensbeschrijving, en naar het begrip, 't welk hij zich van het doel en den aard eener goede Biographie vormde, uitgewerkt.
De hoofdomtrekken van de groot's levensloop zijn onzen Landgenooten uit grootere en kleinere werken, ja uit schoolboeken, zoo zeer bekend, dat het noodeloos is, hier iets omtrent den inhoud van het boek op te merken. Alwat een kort verslag daarvan zeggen kan, mogen wij als bekend vooronderstellen, te meer daar wij in dit werk weinig onbekende bijzonderheden, veel min eenig belangrijk nieuws, hebben aangetroffen. Maar het is ook niet alleen het nieuwe, maar ook de wijze van voorstelling, die in soortgelijke werken opmerking verdient, en tot deze zullen wij ons dus in dit verslag bepalen.
De Schrijver geeft in de Voorrede zijne denkbeelden op omtrent Levensbeschrijvingen in het algemeen. Wij zullen hem in sommige zijner afgetrokkene en diepzinnige redeneringen niet volgen, maar alleen aanmerken, dat, gelijk hij, te regt, niet elk leven voor eene Biographie geschikt keurt, hij ook (en dit stemmen wij mede toe) niet alles, wat tot den held der voorstelling betrekking heeft, in de Levensbeschrijving wil opgenomen hebben. Doch, naar ons oordeel, beperkt hij dit te eng, wanneer hij zegt: ‘Over het algemeen is de mensch, op zichzelven, als individu geen voorwerp

{==166==} {>>pagina-aanduiding<<}
voor de Geschiedenis (de Levensbeschrijving behoort tot de Geschiedenis): wat hij voor zich dacht, wilde, deed, leed, dat behoort hem: de geneugten of ongeneugten, welke het (?) opleverde, mag hij genieten, doch voor het overige moet het met hem wegsterven. Slechts datgene, wat hij buiten den gewonen kring in zijn leven wrocht; slechts de werkzaamheid, welke hij voor een hooger doel liet blijken, en de kracht, welke hij daarvoor aanwendde, verdient aan latere geslachten voorgesteld te worden.’ (Bl. IV en V.) Wij erkennen, dat, indien alle Levensbeschrijvers deze leer gevolgd hadden, wij een aantal gerekte en met nuttelooze dingen opgevulde Biographiën minder zouden hebben: doch, aan de vrees voor dit misbruik alles op te offeren, wat den held der Geschiedenis als Mensch, als Huisvader, als Vriend schetsen kan; zijne inborst, neigingen, hoedanigheden, gezellige deugden of gebreken in het dagelijksch verkeer, zijne uiterlijke omstandigheden, zijne huiselijke rampen, enz. dit alles met diep stilzwijgen voorbij te gaan, en hem dus alleen voor te stellen volgens hetgeen hij gedaan, geschreven of gezegd heeft, is daarom te minder goed te keuren, wijl juist al het opgenoemde den grootsten invloed moet gehad hebben op de daden, en deze laatste dus, zonder de kennis van het eerstgemelde, niet naar hare waarde kunnen geschat of beoordeeld worden. - Wij merken dit hier alleen op, uit hoofde dat dit denkbeeld van den Schrijver, naar ons oordeel, eenen ongunstigen invloed op het werk gehad heeft. Volgens zijne begrippen omtrent Levensbeschrijvingen heeft hij zichzelven eene voorstelling van de groot gevormd, of, gelijk hij zelf het uitdrukt, hij heeft hem in één hoofdidée en in éénen bepaalden vorm gevat. (Bl. VI en VII.) Dit is, volgens hem, de lichtzijde zijner Levensbeschrijving. Al het overige plaatst hij,
zonder het geheel en al te willen veronachtzamen, op den achtergrond. Doch hierdoor vinden wij dan nu ook, in dit Leven van de groot, bijna geen enkel woord van zijn karakter,

{==167==} {>>pagina-aanduiding<<}
zijne deugden, gebreken, neigingen, uiterlijke omstandigheden, enz. Niet eens vinden wij van zijn huiselijk geluk met de onvergelijkelijke maria reygersbergen gewaagd. Eerst op het jaar 1619, toen de groot reeds tien jaren met haar gehuwd was, vinden wij haren naam als in 't voorbijgaan gemeld (bl. 140). Zoo eindigt ook het boek terstond met zijn overlijden te Rostock; en naauwelijks vernemen wij aan het slot, in zeer weinige regels, dat er nakroost van hem overgebleven is.
Dit alles moge nu niet tot des Schrijvers plan behoord hebben: het behoorde, naar ons begrip, wel degelijk tot de volledige kennis van de groot, tot opheldering van zijne lotgevallen, en misschien tot de aanduiding van de oorzaken daarvan. Zij, die vele Levensbeschrijvingen gelezen hebben, zullen misschien met ons van oordeel zijn, dat niets zoo veel indruk maakt als eene weluitgewerkte karakterschets, een overzigt over den geheelen mensch, aan het slot derzelve. Daardoor alleen kennen wij den man, wiens daden en lotgevallen wij gelezen hebben, geheel en al, en daardoor alleen wordt zijn lotwissel voor ons vruchtbaar in lessen van menschen- en wereldkennis.
Doch dit, naar ons oordeel, gebrekkige in des Schrijvers plan mag ons de groote verdiensten van zijn werk niet doen miskennen. - In de eerste plaats beveelt het zich door naauwkeurigheid en grondige bewerking. Bijna alles, wat de Schrijver opgeeft, staast hij met voldoende getuigenissen, meestal uit de Brieven van de groot zelve, van welke hij een nuttig en oordeelkundig gebruik heeft gemaakt. Misslagen zijn ons althans niet in het oog gevallen. Bijna al het belangrijke uit de groot's levensloop vindt men hier meer of min uitvoerig opgeteekend, en afgewisseld door eene oordeelkundige opgave van meest alle of althans zijner voornaamste geschriften.
Eene andere verdienste van dit werk is de goede stijl en de orde en evenredigheid in de behandeling van zoo

{==168==} {>>pagina-aanduiding<<}
vele verschillende onderwerpen. Het is kort, zonder oppervlakkig, volledig, zonder gerekt te zijn. Vooral beviel ons de wijze, op welke de Schrijver de groot's voornaamste geschriften behandelt. Eerst plaatst hij den Lezer op het standpunt, waaruit het geschrift moet beschouwd worden, en wijst hem op den zamenhang van hetzelve met den tijd en de tijdsomstandigheden, in en onder welke het geschreven werd. Daarna openbaart hij meestal zijne eigene denkwijze omtrent de stof, waarover het geschrift handelt, en vervolgens beoordeelt hij hetzelve, waarbij hij gewoonlijk onbekrompen' en regtmatigen lof aan onzen Landgenoot toezwaait. Van dit laatste zal misschien eene enkele proeve niet ongevallig zijn. Na over de groot's Nederlandsche Geschiedenissen zeer juiste en fraaije opmerkingen gemaakt te hebben, (bl. 283-296) besluit hij zijne oordeelvelling met deze woorden: ‘Wij zijn stout genoeg, om de Geschiedenissen van hugo de groot onder de beste te rekenen van diegene, die ooit geschreven zijn: en dat zulks niet algemeener erkend wordt, daarvan is misschien de schuld alleen te zoeken in de omstandigheid, dat men ze niet genoeg kent. Deze alleen zouden hem eenen eeuwigen roem bij de nakomelingschap waardig maken, en in deze zal men altijd de grootheid van geest des Schrijvers bewonderen en vereeren. Prins maurits had de groot diep gekrenkt en onregtvaardig behandeld; maar de laatstgenoemde laat, door geene wraakzucht verleid, zelfs geene enkele schaduwe op de welverdiende grootheid van den eersten, als Veldheer, vallen. Hij zweeft als een reine geest over de gebeurtenissen, en wijst met dezelfde achting, zoo wel het eene als het andere aan.’
Alle deze beoordeelingen van de groot's schriften zijn blijkbaar con amore uitgewerkt, en, althans voor den Nederlandschen Lezer, het belangrijkste gedeelte van dit werk. Niettemin mogen wij de aanmerking niet terughouden, dat het ook hier niet al goud is, wat er

{==169==} {>>pagina-aanduiding<<}
blinkt. Op meer dan ééne plaats heerscht hier, gelijk in meer voortbrengselen der Duitsche pers, een heilig duister, en de Schrijver vliegt wel eens zóó hoog, dat wij althans hem uit het gezigt verliezen. Zoo zegt hij, over de groot als Uitlegger der Heilige Schrift handelende (bl. 313): ‘Het Christendom kan, naar het schijnt, even als al het zuiver geestelijke, op tweederlei wijzen begrepen worden, in deszelfs stoffelijkheid en in deszelfs geest. Het eerste geschiedt, wanneer het beschouwd wordt als iets, dat massief, vast, onveranderlijk is; met den eisch, om in den vorm en in de uitdrukkingen, zoo als het zich vertoont, erkend en geloofd te worden; het laatste, wanneer de vorm verbroken en het werkzame leven van de eeuwige kern gezien wordt, die op bepaalde tijden de gedaante van dezen bepaalden boom aannam, welke echter in zijne oneindige ontwikkeling, waarin zijn wezen bestaat, zich steeds anders en anders en altijd volmaakter moet ontwikkelen. Wie het Christendom uit dit oogpunt beschouwt, (namelijk de beschouwing van het ééne goddelijke leven in alles wat is en wordt: het ontwaren van de eeuwige eenheid in de tijdelijke menigvuldigheid) die weet, dat alles zich zal vereenigen, en dat het zich juist daarom gescheiden heeft, opdat het zich zoude kunnen vereenigen. Maar hoe dat begrip tot eene vereeniging van dat gescheidene hoop kunne geven, is even zoo min te bevatten, als het te begrijpen is, hoe men zulk een begrip wezenlijk voeden kunne. Want van waar zal er leven komen in het verstijfde aanwezen; en waar is de beteekenis van het doode woord, dan uit de ziel en in de ziel van hem, die hetzelve bevat en verklaart?’ enz.
Recensent wil gelooven, dat anderen het laatste gedeelte van deze redenering bevatten en verklaren kunnen, maar erkent, dat zij hem te hoog vliegt.
Doch bij zoo veel voortreffelijks, als hier overigens geleverd is, willen noch mogen wij omtrent het min volkomene gestreng zijn. Wij verheugen ons, dat onze groote Landgenoot bij onze Naburen, door dit belangrijk werk, meer en meer op zijne hooge waarde zal geschat worden, en durven het gerustelijk aanbevelen aan allen, die prijs stellen op de kennis onzer Vaderlandsche Geschiedenis en Letterkunde.
De vertaling is blijkbaar met zorg bewerkt. Zij is zuiver en vloeijend, en draagt nergens den stempel dier over-
{==170==} {>>pagina-aanduiding<<}
haasting, waarmede zoo vele vertalingen uit het Hoogduitsch in de wereld gezonden worden. Alleen vragen wij: waarom op bl. 171 en 332 de Hoogduitsche vertaling van Latijnsche verzen weder in het Nederduitsch vertaald, en wel zoo, dat er de Hoogduitsche Hexameters en Pentameters in doorstralen? Zoo lezen wij bl. 171:

‘Dwaas van zin, gaaft gij, Gallia! scaliger aan de Bataven, 
Bato's erf geeft u daarvoor eenen de groot terug. 
Beide, hoog geschat, ondervonden, ieder ten zijnent, hoonenden ondank, 
Elk hunner zal gelukkiger zijn, nu hij van bodem verruilt.’ 


Stroever kan men zich wel niets voorstellen. Beter ware het geweest, of het oorspronkelijke Latijn te behouden, of hetzelve in vloeijend Nederduitsch te vertalen.
De correctie, bepaaldelijk van het hier voorkomend Latijn, had wel zuiverder mogen zijn. Zinstorende drukfeilen zijn, bl. 96, pocula, lees secula, en, bl. 99, nimium, lees minimum; in welken regel ook de punctuatie geheel verkeerd is, daar de zin met Iber eindigen, en de volgende met Crudelior aanvangen moet.





De Staatkundige Inquisitie, of zoogenaamde Hooge Politie, in Frankrijk, ontmaskerd, benevens daartoe betrekkelijke mededeelingen, met opzigt tot aanzienlijke Staatsbeambten en andere hooge Personaadjen; voorafgegaan door een Geschiedkundig Overzigt der Staatkundige Politie in het algemeen, van haren eersten oorsprong tot op den tegenwoordigen tijd. Uit het Fransch. Iste Deel. Te Amsterdam, bij de Gebr. Diederichs. 1830. (Ook uitgegeven onder den titel van: Gedenkschriften van Vidocq, Chef der Fransche Veiligheids-politie. VIIde Deel.) In gr. 8vo. X en 268 bl. f 1-80.

Vidocq had in zijne Mémoires meer beloofd, dan hij gegeven heeft. Met hoe veel graagte men zijne zes boek deelen heeft gelezen, men vindt er zijne nieuwsgierigheid wel bevredigd ten opzigte der Veiligheids-, maar niet ten opzigte der Hooge of Staats-politie: en juist deze laatste te

{==171==} {>>pagina-aanduiding<<}
doorgronden, middelen en doel derzelve te beoordeelen, is de wensch van hem, die niet leest, om zich bij het vernemen van eenige schandelijke anecdoten te verlustigen, maar veeleer, om, door inzage der intrigues van de Fransche Politie, haar wezen in deszelfs Jezuitschen aard, vooral met betrekking tot het staatkundige, te leeren kennen.
De Uitgevers der vertaling van vidocq's Gedenkschriften zijn daarom te rade geworden, uit verschillende Fransche stukken, die deels reeds bekend, deels nog onbekend zijn, een geheel te doen opzamelen, en dat uit te geven onder den aangekondigden titel, en ook, ten gevalle der bezitters van het straks genoemde werk, onder dien van 7de en 8ste Deel derzelven. Dat plan is gelukkig gekozen en wèl uitgevoerd. Jammer is het slechts, dat de bronnen, waaruit men geput heeft, nergens zijn opgegeven, of wel, voor zoo ver bijzondere personen mededeelingen hebben gedaan, dat hunne namen niet zijn genoemd. De lezer van vidocq weet, dat vidocq de verteller is; en nu is het overgelaten aan zijne oordeelskracht, om te beslissen, in hoe ver de Schrijver, omtrent hetgeen hij verhaalt, geloof verdient. De geschiedkundige Critiek heeft zekeren maatstaf bij de beoordeeling der mededeelingen van vidocq. Hij is een mensch van meer dan verdacht karakter, maar een ooggetuige omtrent zaken, waarvan hij kennis moest dragen; en voor zoo ver er geene reden bestaat, om te vermoeden, dat hij belang had, in deze of gene zaak, eene onwaarheid te zeggen, alsmede voor zoo ver zijn verhaal zich door innerlijke waarschijnlijkheid aanbeveelt, verdient hij geloof. In het aangekondigde werk vinden wij geenerlei bewijs van echtheid der medegedeelde gebeurtenissen, dan alleen voor zoo ver dat ontstaat uit de innerlijke waarschijnlijkheid, daar alle gezagsgrond hier ontbreekt, even als in alle namelooze schriften, wier opsteller onbekend is. Nu is er tot daarstelling van bewijs of grond van overtuiging in zuiver wiskundige en wijsgeerige wetenschappen geen gezag benoodigd, omdat het bewijs of de geloofsgrond in de klaarblijkelijkheid, betoogbaarheid of waarschijnlijkheid der aangevoerde
stellingen-zelve moet gezocht worden. Maar in alle geschiedkundige wetenschappen, d.i. in alles, wat op waarneming berust, vooral wanneer, zoo als in de eigenlijke geschiedenis, de waarneming door geene nieuwe waarneming of opzettelijke proeve kan worden bevestigd; dáár is het van belang te weten, wie de verhaler

{==172==} {>>pagina-aanduiding<<}
is, omdat men gebeurtenissen verdichten kan, die op zichzelve niets ongeloofelijks of onwaarschijnlijks behelzen; terwijl weder omgekeerd dingen, die zeer onwaarschijnlijk zijn, en die men zonder goede bewijzen niet zou kunnen gelooven, b.v. dat een Erfgenaam der Kroon zich wil stellen aan het hoofd van een' verraderlijken opstand tegen zijnen Vader, die hem zijn Koninklijk vertrouwen geschonken had, echter waar kunnen zijn.
Intusschen wenschen wij ook hier weder vruchteloos naar het volmaakte. Het aangekondigde werk behelst I. Geschiedkundig overzigt der Staatkundige Inquisitie, of zoogenaamde Hooge Politie. II. Geschiedkundige Proeve over de Politie in het algemeen, en over de onderscheidene Politiën in het bijzonder, die op verschillende tijdpunten in Frankrijk zijn ingesteld geworden. III. De Fransche Staatkundige Politie ontmaskerd, waarin het volgende: Louvel; vermoording van den Hertog de berry. Keizer alexander. De Generaal excelmans. Wellington. Labédoyêre. Prins talleyrand; de Generaal gérard; de Gedeputeerde manuel; de Kolonel gérard, enz. De Piqueurs. De Generaal berton. - Deze derde rubriek zal in een tweede Deel worden vervolgd.
Het boek bezit vele blijken van innerlijke waarschijnlijkheid. Dat de oorspronkelijke berigten in het Fransch zijn gegeven, blijkt uit geheel den stijl. Om van de overige drukfeilen en taalfouten te zwijgen, zullen wij slechts vooral de zinstorende aanwijzen. Bl. 51. De instelling van dominicus heeft niet enkel eene orde van Inquisiteurs uitgemaakt; de instelling der Jezuiten vormt geheelen al eene orde van bespieders en aanbrengers. Lees liever: Niet alleen heeft de instelling van dominicus eene orde van Inquisiteurs doen ontstaan; maar tevens vormt de instelling der Jezuiten, enz. Bl. 83. reg. 10. lodewyk VIII, lees lodewijk XIII. Bl. 140. reg. 17. amboisius, lees amboise. Ambroise (een voornaam) wordt vertaald door ambrosius; maar amboise is een familienaam, welke onveranderd moet blijven. Bl. 145. reg. 14. lodewijk XI, lees lodewijk XV. Bl. 149. Humo sum, lees Homo sum. Bl 161. reg. 13. in 1795, lees 1793 (na den 9den Thermidor). Bl. 171. reg. 5. verdachte (lees verdichte) zamenzweringen. Bl. 172. 3 Junij 1814, lees 1812. Bl. 206. reg. 7 v. o. die de wapens van (lees tegen) hun vaderland hebben gevoerd.

{==173==} {>>pagina-aanduiding<<}

In verwachting van wat meerder oplettendheid bij de vertaling van het volgende Deel, beveelt Recensent dit overigens belangrijk werk aan de aandacht van het leesgraag Publiek.





Proeve over de Zelfstandigheid en Onafhankelijkheid der Regterlijke Magt, door Mr. H. van Sonsbeeck, Plaatsvervangend Regter en Advocaat te Zwolle. II Stukken. Te Zwolle, bij H. As. Zoon Doijer. 1829. In gr. 8vo. XII en 498 bl. f 5-50.

Niet zeer rijk aan belangrijke werken in ongebondenen stijl is tot nog toe de nieuwere Nederlandsche Letterkunde; en dat, terwijl het overal van dichtbundels wemelt. Recensent verheugt zich daarom over de verschijning van ieder welgeschreven en weluitgewerkt prozaschrift, inzonderheid wanneer daarin de hooge belangen der Natie op mannelijken, doch gepasten toon, worden bepleit. Onbepaalde vergoding van het Staatsbestuur door lieden, die hun hof bij de Regering zoeken te maken, is verderfelijk voor het algemeen welzijn en gevaarlijk voor den Troon. Niet minder verderfelijk en gevaarlijk zijn de oproerige kreten eener ongegronde misnoegdheid, die hetzij eene onrustige Volksregering, hetzij eene eerst huichelachtige en daarna alle denkkracht verlammende Priesterheerschappij, op de puinen van het gevestigde en alleen wettige Oppergezag, trachten te stichten. Maar niets van al dat verkeerde en onvoegzame is te vinden in het hier aangekondigde werk van den Heer Mr. van sonsbeeck. Neen! de stijl is doorgaans zuiver en goed, de redekaveling bedaard en grondig; het oogmerk des Schrijvers is loffelijk en heilzaam.
Recensent is voornemens, zonder op kleinigheden, als b.v. daardoen voor aantoonen, bl. 45, Iste Stuk en elders, te willen hechten, een zoo beknopt mogelijk en tevens zoo uitvoerig verslag, als noodig is, van den inhoud des werks te geven, en daarbij hier en daar zijn eigen gevoelen omtrent sommige punten van het Staatsregt, vooral in betrekking tot de Zelfstandigheid en Onafhankelijkheid der Regterlijke Magt, te ontwikkelen.
Het geheele werk verdeelt zich in drie Hoofdstukken, waarvan de twee eerste in het eerste, en het derde of laatste in het tweede Stuk dezer Proeve wordt behandeld.

{==174==} {>>pagina-aanduiding<<}

Het eerste Hoofdstuk loopt over de Onafhankelijkheid en Zelfstandigheid der Regterlijke Magt, volgens algemeene beginselen van Staatsregt en Staatkunde.
Het tweede Hoofdstuk, over gezegde Zelfstandigheid en Onafhankelijkheid in Frankrijk sedert de Omwenteling.
Het derde Hoofdstuk, over dezelfde Zelfstandigheid en Onafhankelijkheid ingevolge het Nederlandsche Staatsregt.
De Schrijver vangt aan met eene beschouwing van den Burgerstaat; toont, dat des menschen wil (het zij bij uitgedrukte toestemming, het zij bij stilzwijgende onderwerping) de eenige grond is voor het regtmatig bestaan der Burgermaatschappij, en dat dien ten gevolge ook de eenige grond van alle wettig bestaande magt in den Staat te zoeken is in den wil der burgeren. ‘Indien men dit gevoelen niet aanneemt,’ zegt de Schrijver, Iste Stuk, bl. 19, ‘dan vragen wij met regt naar den grond, waarop alle magt in den Staat zoude berusten. Is zulks het dadelijk bezit, het possideo quia possideo, met andere woorden, het geweld, zoo als hobbes en von haller willen? of is het de Goddelijke wil, zoo als zulks beweerd wordt door de maistre en bonald? Maar, bijaldien deze gronden nog wederlegging verdienen, gevoelt men niet, dat, met het geweld en den Goddelijken wil als gronden van alle magt in den Staat aan te nemen, men dadelijk het denkbeeld van regt in den Staat en alle regtsbetrekkingen tusschen deszelfs leden opheft; dat, met het regt des Vorsten van te gebieden, men tevens de regtelijke verpligting, van de zijde des burgers, om te gehoorzamen, vernietigt? Gevoelt men niet, dat regt en geweld niets met elkander gemeen hebben? Gevoelt men niet, terwijl men nimmer eene regtstreeksche Goddelijke zending, - nimmer eenen uitdrukkelijken lastbrief kan bedoelen, dat, met den Goddelijken wil indirect als grondslag van de oppermagt in den Staat te stellen, deze magt in zoo verre gelijk staat met pest, watervloed en hongersnood, die ook onder toelating van de Godheid plaats hebben, of, zoo men wil, den menschen worden toegezonden? Maar zal men daarom beweren, dat de mensch niet bevoegd, ja niet verpligt is, om tegen dezelve zoodanige middelen aan te wenden, als dezelfde Godheid te zijner beschikking
heeft gesteld? Gevoelt men niet, dat, met het geweld en den Goddelijken wil als den grondslag van alle magt in de maatschappij aan te nemen, men juist de gevaarlijkste leer voor

{==175==} {>>pagina-aanduiding<<}
alle magthebbers predikt; dewijl noodwendig daaruit volgt, dat hij, die door kracht van zijnen degen de bestaande orde van zaken omkeert, en zich aldus op den troon plaatst, niet minder regtmatig denzelven bekleedt, dan dien hij daarvan afstiet; terwijl zijn lastbrief niet minder geldig is dan die zijns voorgangers? Gevoelt men niet, dat, met zoodanige leerstellingen, men de geweldenarijen van alle eeuwen verdedigt, en aan alle regt en orde den bodem inslaat? Maar, waarom ons langer bezig gehouden met een stelsel, hetwelk wij niet kunnen zien, dat nog eene ernstige wederlegging verdient? Raadplegen wij daarentegen liever de geschiedenis en ervaring.’
Nu bewijst de Schrijver, dat de oorspronkelijke oppermagt des volks erkend werd bij de Grieken en Romeinen, bij de Gouden Bul van Keizer karel IV, bij de Capitulatiën der Duitsche Keizers tijdens hunne verkiezing, bij de Pacta Conventa der Koningen van Polen, bij de Magna Charta van Koning jan van Engeland, als zijnde die alle niet anders dan bij verdrag aangenomene Grondwetten. Voorts herinnert hij de Constitutie van Arragon, volgens welke de Cortes den Koning bij zijne komst op den troon het volgende te gemoet voerden: ‘Wij, die zoo veel gelden als gij, en die in dit oogenblik meer kunnen dan gij, wij kiezen u tot Koning, onder voorwaarde van onze wetten en vrijheden te handhaven, en anders niet.’ Recensent merkt hierbij aan, dat deze woorden der oude Cortes van Arragon den onmisbaren grondslag uitmaken van elken gematigden Regeringsvorm, en het beste denkbeeld aan de hand geven omtrent den aard van eene Grondwettige, in tegenoverstelling van eene Volstrekte Alleenheersching. Op verdrag tusschen het Britsche volk en Prins willem III van Oranje rusten ook de Engelsche Staatsregeling en het regt op den Troon van het in Engeland regerende Koningshuis, enz. enz. Hoogstopmerkelijk zijn ook de navolgende beginselen, (zegt de Schrijver in de aanteekening op bl. 24 van het Iste Stuk) welke, in 1788, door de Whig- en Tory-partijen gezamenlijk in het Engelsch Parlement, ter gelegenheid van geschillen omtrent de magt van den Prins Regent, zijn aangenomen geworden; als:
Art. 1. De volken zijn niet voor de Vorsten, maar deze voor gene daar. De regten der kroon zijn eene cessie, die het Engelsche volk van zijne oorspronkelijke vrijheden gedaan

{==176==} {>>pagina-aanduiding<<}
heeft, een depositum in de handen der Eerste Overigheid nedergelegd.
Art. 2. Het volk heeft alleen zoo min mogelijk overgedragen, en niet meer dan volstrekt noodig is, om het Koningschap niet werkeloos te maken, enz. (want alle 12 Artikelen hier over te schrijven, is te breedvoerig.)

- 6.Alles, wat het volk niet uitdrukkelijk heeft overgedragen, is als door hetzelve zich voorbehouden te beschouwen.

- 7.De troon valt open, óf door den dood van den Vorst, óf door dezes schuld.

- 8.Over het laatste moet het Parlement beslissen, hetwelk alsdan, omdat het derde constitutioneel gedeelte van hetzelve, de Koning, ontbreekt, Conventie heet.

- 9.Door schuld is de kroon ledig, wanneer de Koning zich verwijdert; wanneer hij de Constitutie of de Nationale Kerk wil omver stooten; wanneer hij Katholijk wordt, of met eene Katholijke trouwt.

- 12.De Koning oefent de Uitvoerende Magt alleen uit door verantwoordelijke Ministers en binnen bepaalde grenzen.


Na nu nog gesproken te hebben over het verschil der Regeringsvormen in het algemeen, verdeelt de Schrijver de Gematigde Regeringsvormen in twee soorten: de gematigde in den engeren zin des woords, wanneer alles tot het gezag van het Uitvoerend Bewind behoort, wat daaraan niet uitdrukkelijk ontzegd is, gelijk, volgens aretin, bij de Grondwetten van Beijeren, Wurtemberg en Baden, en dit noemt men het stelsel der Eenheid of Volheid van Magt; en ten tweede, de gemengde Regeringsvormen, wanneer alles aan het Uitvoerend Bewind ontzegd is, wat er niet uitdrukkelijk aan is toegestaan, gelijk, volgens denzelfden Schrijver, onder anderen plaats heeft met het Fransche Charter en de Grondwet der Nederlanden. - Dit onderscheid wil Recensent met twee voorbeelden uit de vaderlandsche Geschiedenis ophelderen. Uit de volheid hunner magt verleenden onze Hertogen, Graven en Heeren zoodanige handvesten als hun behaagde, of stonden die toe, ten einde hunne Beden, of aanzoeken om belastingen te mogen heffen, niet geweigerd te zien. De alzoo door de Steden enz. verkregene vrijheden maakten het regt der Natie uit; en deze vrijheden te eerbiedigen, was de bezworen pligt der Vorsten. Alle gezag,

{==177==} {>>pagina-aanduiding<<}
waarvan de Vorsten geen afstand hadden gedaan, bleven zij behouden, en hierin lag het regt der Vorsten; hun in alles te gehoorzamen, wat niet strijdig was met de geschonkene vrijheden, was de bezworen pligt der Natie. Philips II werd, omdat hij zijnen eed geschonden, en dus het verdrag met het volk verbroken had, vervallen verklaard van het Oppergezag, en de Staten der opgestane Provinciën eigenden zich dat Oppergezag toe. De ingezetenen gedoogden dit, en wettigden alzoo deze aanmatiging. De Staten droegen de Hooge Overheid aan willem den Eersten op, en nu werd deze bekleed met al de magt, die philips II regtens had gehad. De Unie van Utrecht was niet meer dan een Bondgenootschap, en de Algemeene Staten waren slechts een Ligchaam van Afgevaardigden met bepaalde magt over zekere zaken, het algemeen welzijn der Bondgenooten betreffende. Met den dood van willem I verviel de Hooge Overheid weder aan het volk, welks vertegenwoordigers, de Staten der bijzondere Provinciën, onder stilzwijgende goedkeuring der burgeren, op nieuw er zich van meester maakten, en alzoo de wettige Souvereinen werden. Maurits en de volgende Stadhouders ontvingen geen meerder gezag, dan bij hunne lastbrieven vermeld werd. Derhalve (want de titel doet niets ter zake) waren de Vorsten, en naderhand willem de Eerste, 's Lands Opperhoofden met bepaald gezag, waar alles toe behoorde, wat er niet van uitgesloten was. Maurits en de volgende Stadhouders, zoo men hen Opperhoofden wil noemen, hetgeen echter zeer oneigen is, waren dit, even als de Koning van Engeland in zeker opzigt, d.i. alleen binnen de grenzen der hun aangewezene magt, waar alles van was uitgesloten, wat er niet uitdrukkelijk binnen gebragt was. Doch daarin ligt het onderscheid tusschen ons
voormalig Gemeenebest der Vereenigde Provinciën en elke Grondwettige Alleenheersching, al is het van gemengden Regeringsvorm, dat onze Stadhouders eigenlijk alleen Dienaars waren van den Staat; dat daarentegen elke Constitutionele Keizer of Koning, zal de titel iets beteekenen, aandeel heeft aan de Hoogste, dat is, de Wetgevende Magt; dat hij dit aandeel aan de Oppermagt levenslang bezit; dat zijn persoon onschendbaar is, en hij, in erfelijke Monarchijën, zijne regten ongekrenkt overlaat aan zijne nakomelingen; welke regten echter ook onze Stadhouders reeds gedeeltelijk verkregen hebben gehad. Doch dit geleidt Recen-
{==178==} {>>pagina-aanduiding<<}
sent tot het onderzoek van het geschilpunt over de verdeeling der Staatsmagt.
De bekwame Schrijver voert de gronden vóór en tegen de verdeeling der Staatsmagt, in Wetgevende, Uitvoerende en Regterlijke Magt, aan; doch handhaaft het gevoelen der voorstanders van de zoogenaamde Staatkundige Drieheid (Trias Politica) bl. 51 tot 68, en komt alzoo tot de slotsom, dat de Regterlijke Magt even zelfstandig en onafhankelijk is, als de Wetgevende en Uitvoerende Magt; zoodat er in elken Constitutionelen Staat drie gelijke Magten werkzaam zijn tot één doel. Recensent ontkent wel ten sterkste het bestaan van drie gelijke Magten. Een aantal ondergeschikte Magten, van elkander onderscheiden, zijn er mogelijk; maar er is slechts ééne Oppermagt, de wetgevende namelijk, denkbaar. Deze wordt in Grondwettige Alleenheerschingen uitgeoefend door den Vorst en de Volksvertegenwoordigers te zamen, en daaraan zijn alle andere Magten in zoo verre onderworpen, als derzelver verschillende aard en bestemming vereischen. De Oppermagt, in den waren zin des woords, berust niet alleen bij den Vorst, maar ook bij de Vertegenwoordigers. Alle ondergeschikte Magten zijn belast met de uitvoering der Wetten; doch verdeelen zich in twee hoofdsoorten, de Handelende Magten, of de Uitvoerende Magt in den gewonen zin des woords, en de Regtsprekende Magten, of de Regterlijke Magt. De Vorst treedt op als Hoofd der Uitvoerende Magt in den gewonen zin des woords, zoo dikwijls hij handelt, hetzij tot in werking brenging van bijzondere wetten, hetzij uit kracht eener voortdurende volmagt, op hem verstrekt door de Grondwet, die altijd het werk is geweest van den Vorst en de Natie te zamen. Want, schoon lodewijk XVIII den Franschen een Charter heeft aangeboden, waren dezen nimmer verpligt, hetzij hem als Koning, hetzij zijn
Charter als Grondwet aan te nemen. Recensent houdt het dus daarvoor, dat iedere Vorst, ook in zoodanige onderhandelingen en daden, welke hij sluit of verrigt krachtens de Grondwet, werkzaam is als Hoofd der Uitvoerende Magt, en dus als Dienaar der Oppermagt, welke door het Volk aan Hem en de Vertegenwoordigers te zamen is opgedragen. De Vorst is ook belast met dat gedeelte der Uitvoerende Magt, hetwelk zich bepaalt tot de toepassing der wetten in alle bijzondere gevallen; welk deel der Uitvoerende Magt, als geheel vreemd aan de dadelijke volvoe-
{==179==} {>>pagina-aanduiding<<}
ring, en dus alleen regtsprekende, Regterlijke Magt genoemd wordt. Maar gelijk de stem des gemoeds in den mensch zich vrijelijk verheft boven de stem der zinnelijke neiging, en het geweten ons oordeelt, onafhankelijk van ons belang of de verkiezing van het oogenblik, zoo verheft zich de stem des Regts in den Staat boven den persoonlijken wil des Vorsten; en het behoort tot den goeden Regeringsvorm, dat de Regters, in naam van den Vorst, onafhankelijk vonnissen. Zij vonnissen in naam van den Vorst ook dan, wanneer zij aan deszelfs Besluiten geen gevolg geven, omdat zij strijdig zijn met de Wet. Maar de Vorst behoude steeds het regt om genade te schenken. De Regterlijke Magt is dus zelfstandig, omdat zij in den haren evenzeer op zichzelve staat, als de Uitvoerende of Handelende Magt in den strikten zin des woords; zij is van deze laatste Magt geheel onafhankelijk; maar zij is, even als deze, de Dienares der Wetgevende of Oppermagt: want de Regter oordeelt niet over, maar alleen volgens de wetten, even gelijk het Uitvoerend Bewind geene wetten maakt, maar alleen tot gehoorzaamheid aan de wetten noodzaakt. Recensent verschilt dus daarin met de meeste
voorstanders der Magtsverdeeling, dat deze drie gelijke Magten onderstellen, terwijl al het gezag, dat aan den Vorst niet is opgedragen, nog aan het Volk zou behooren; een Volk, hetwelk echter, bij de oprigting der Maatschappij, zijne Oppermagt overgedragen heeft: doch daarin verschilt Recensent met de meeste voorstanders der Eenheid van Magt, dat dezen al, wat het Volk zich niet uitdrukkelijk heeft voorbehouden, als het regt van den Vorst-alleen aanmerken (hetwelk echter in sommige Regeringsvormen waarheid is), of dat zij den Vorst de bevoegdheid toekennen, om het evenwigt tusschen de drie Staatsmagten te bewaren; al hetwelk uitloopt op de langzame invoering der Volstrekte Alleenheersching. Die alles regelende Magt, welke zoo onmisbaar is tot behoud der Eenheid in den Staat, berust, naar ons inzien, uit den aard der zaak, bij den Vorst en de Volksvertegenwoordigers te zamen, bij geen van beide partijen afzonderlijk. Maar hoe! indien beide hooge partijen eens zoodanig verschillen, dat de gang van zaken daardoor verlamd wordt? - Alsdan is het de taak van den Vorst, om, uit kracht van zijnen eed, aan welke Grondwet ook, de slooping van het staatsgebouw voor te komen, door een' voorloopigen maatregel voor te stellen; maar het is ook even-
{==180==} {>>pagina-aanduiding<<}
eens de taak der Vertegenwoordigers, dien maatregel aan te nemen. Gaat elke partij, om welke reden ook, haren afzonderlijken weg, dan voege zich ieder burger bij de partij, welke hem toeschijnt het meeste gelijk te hebben; en geen twijfel, of de welwillende Vorst zal, in zoodanig buitengewoon geval, niet alleen alle van hem afhankelijke Ambtenaren met geheel de krijgsmagt, maar ook het verlicht gedeelte der Natie met allen, die belang hebben bij het behoud der binnenlandsche rust, zijne zaak zien omhelzen; geenszins wegens eene onderstelde regelende Magt, waarop ook de grootste dwingeland, zoo hij listig is, zich
zou weten te beroepen, maar alleen uit verkleefdheid aan den persoon van een' beminden
Monarch en Hoogstdeszelfs Stamhuis. Is het daarentegen een dwingeland, die door een coup d'etat zijnen boozen zin wil doordrijven, dan zal de Natie hem afvallen, en zich voegen bij de Vertegenwoordigers.
Men heeft dus regt, eenen dwingeland tegenstand te bieden? Er kunnen gevallen zijn, die een' feitelijken wederstand geoorloofd, ja pligtmatig maken? - Ongetwijfeld! Na aangetoond te hebben, dat men in elken Burgerstaat vóór alles deszelfs bijzonder Staatsregt behoort te raadplegen, betoogt de Schrijver de onverpligtheid tot gehoorzaamheid aan de onwettige daden des Bestuurs; het regt tot feitelijken wederstand, als onmisbaar tot voorkoming eener lijdelijke gehoorzaamheid, welke het Despotismus in de hand werkt; de noodwendige beperking van het regt tot feitelijken wederstand, tot voorkoming van regeringloosheid; de verantwoordelijkheid der Ambtenaren, en de Onafhankelijkheid der Regtsmagt (bl. 32-48 en 68-85). Vervolgens wordt het heilzame der Zelfstandigheid van de Regtsmagt bewezen, en dien ten gevolge het bestaan eener Administrative Jurisdictie ondoelmatig en gevaarlijk gekeurd; terwijl dat eerste Hoofdstuk met eenige historische beschouwingen wordt besloten
Recensent voelt zich genoopt, hier zijne eigene denkbeelden mede te deelen over het regt tot feitelijken wederstand, de verantwoordelijkheid der Ambtenaren, en de Administrative Jurisdictie
a. Alle feitelijke wederstand heeft tot oogmerk de bescherming der vrijheid.
De mensch en burger heeft driederlei vrijheid te handhaven:

De zedelijke,

de burgerlijke, en

de staatkundige.



{==181==} {>>pagina-aanduiding<<}

Tot de zedelijke vrijhèid van den burger, als mensch, (waarmede hier geenszins bedoeld wordt, hetgeen men in de Wijsbegeerte zedelijke vrijheid noemt) behooren zijne onvervreemdbare regten als redelijk wezen, en dus vrijheid van denken over onderwerpen van Godsdienst, Staatkunde, Wetenschap, Kunst enz., inzonderheid zijne vrijheid in staatkundige en godsdienstige geloofsbegrippen, mitsgaders de vrijheid tot mededeeling dier denkbeelden, zonder poging tot ondermijning van het staatsgebouw, of der beginselen van openbare zedelijkheid. Ten tweede, zijne regten om zich te vrijwaren voor hetgeen hem misdadig schijnt; b.v.: Geen Koning kan eene vrouw dwingen, zijne minnares te worden. De mensch mag en moet zich bedienen van alle middelen, die God en de Natuur hem geschonken hebben, tot handhaving van deze zijne zedelijke vrijheid.
Tot de burgerlijke vrijheid behoort de vrije beschikking over persoon en goederen in de zamenleving. Deze wordt niet alleen beperkt door de wet; maar Recensent gelooft ook, dat de mensch als burger, bij willekeurige inhechtenisneming door Ambtenaren, in den vereischten vorm door hunne Oppersten daartoe gelast, gehouden is zich voorloopig te onderwerpen, doch geregtigd zijne klagten over den hoogeren Ambtenaar, welke het onwettig bevel gegeven heeft, in te dienen waar het behoort, opdat de volgens de Grondwet bevoegde Magt er over beslisse, en de burger geen regter zij in zijne eigene zaak. Tot zelfverdediging, en verdediging van anderen tegen moordenaars en dieven, is ieder natuurlijk geregtigd.
Tot de staatkundige vrijheid behoort het Stemregt enz., gelijk dat door deze of gene Grondwet in elken bijzonderen Staat is geregeld, en alles, wat den burger zijne zekerheid geeft, dat hij volgens de Wet, en niet naar willekeurige Besluiten, geregeerd wordt. De wederstand door daden van geweld, of geweld met geweld te keeren, schijnt Recensent toe den burgeren geoorloofd te worden, b.v. als een philips II eene gansche Natie als met den ban slaat, en de vonnissen in blanco overzendt, opdat zijne handlangers de namen zouden kunnen invullen naar welgevallen; of als een ferdinand VII openlijk zijnen eed aan de Grondwet verbreekt. (Dom miguel valt buiten alle overweging.) Wanneer in mindere gevallen de burgers zich in hunne regten gekrenkt voelen, moeten zij de zaak overlaten, zoo zij

{==182==} {>>pagina-aanduiding<<}
vervolgd worden, aan den Regter, en overigens aan de Volksvertegenwoordigers. In landen, waar het regt van petitie bestaat, mag men ook verzoekschriften inzenden. Deze verzoekschriften kunnen deels onbillijke klagten inhouden, deels in onvoegzame uitdrukkingen vervat zijn; doch daarover oordeele de Wetgevende Magt, de Vorst en de Vertegenwoordigers te zamen. Dat oordeel blijkt uit de aanneming of verwerping van nieuwe voorstellen van wet, enz.
b. Wat de verantwoordelijkheid der Ambtenaren aangaat, is Recensent van gevoelen, dat van de ondergeschikte Ambtenaren geene grondige kennis des Regts behoort te worden gevorderd, en deze gerekend moeten worden van verantwoording ontslagen te zijn, als zij gehandeld hebben op last hunner Oppersten, tenzij deze zoodanige schending van de regten des burgers hadden bevolen, die blijkbaar strijdig is met regt of zedelijkheid, b.v. doodslag van een' ongewapenden of plundering. Voorts moet het Rijk civiel aansprakelijk zijn voor alle den burgeren toegebragte schade, of de Ambtenaar, die op eigen gezag heeft gehandeld, persoonlijk civiel aansprakelijk voor die schade. Eindelijk zijn ook de ondergeschikte Ambtenaren voor hunne geweldenarijen op eigen gezag, en de Ministers, zoo voor zulke onregtvaardigheden, als voor de zoodanige, die zij mogten plegen op last van den Monarch, (b.v. wanneer een Minister van Oorlog aan een deel der krijgsmagt, op Vorstelijk bevel, gelastte, de Vertegenwoordigers uiteen te jagen, te vatten, of om te brengen) naar gelang van omstandigheden, crimineel of correctioneel aansprakelijk. Wat de verantwoordelijkheid der Ministers voor alle niet regterlijk strafbare daden van het Hoog Bestuur betreft, zoodat de Vorst de bron zou zijn van alle goed, en het Ministerie de bron van alle kwaad, gelijk in Grootbrittanje en Frankrijk; zulk eene verantwoordelijkheid houdt Recensent voor ongerijmd en ondoelmatig, ook in Jure constituendo. Het moet den burgeren vrijstaan te zeggen: De Koning heeft eene verkeerde wet voorgedragen; Zijne Majesteit had dit moeten doen, en dat moeten laten; gelijk de Koning gelijke vrijheid heeft, om te zeggen, dat zijne onderdanen spréken over zaken, waar zij geen verstand van hebben, en dat hij hun gedrag
schandelijk vindt. Doch de Koning zelf, en de Natie als ligchaam beschouwd, kunnen nooit crimineel of correctioneel worden vervolgd.

{==183==} {>>pagina-aanduiding<<}

c. Wat eindelijk de Administrative Jurisdictie betreft, deze houdt Recensent voor een onding, en het opwerpen van Conflicten voor eene miskenning van alle regt en billijkheid, vooral zoo de Administratie-zelve, of wel het Uitvoerend Bewind, over de deugdelijkheid dier Conflicten beslissen. Recensent vereenigt zich volkomen met het gevoelen van den Heer van sonsbeeck, gelijk bijna overal, waar het op dadelijke toepassing aankomt.

(Het vervolg en slot hierna.)








Vaderlandsche Harptoonen, voor mijne Lot- en Leedverwanten, door G.A.C.W. Marquis De Thouars. Te Amsterdam, bij A. Vink. 1830. In gr. 8vo. 32 Bl. f : - 80.


Uitboezeming in December 1830, door Mr. A. Boxman. Te Gorinchem, bij J. Noorduyn. 1830. In gr. 8vo. 12 Bl. f : - 30.


Vaderlandsche Uitboezeming en Krijgslied, door T. Raven, H.z., Kostschoolhouder te Appingedam. In gr. 8vo. 8 Bl. f : - 20.


De strijd der oproerige Brabanders tegen Nederland, Lierzang door Jacob Raven, H.z. Te Groningen, bij M. Smit. 1830. In gr. 8vo. 15 Bl. f : - 25.


De Belgische Nijverheid; boertig Dichtstuk, door H. Kuyper, G.z. Te Rotterdam, bij M. Wijt. 1830. In gr. 8vo. 8 Bl. f : - 20.


Aan de Vaderlanders, door J.M. Te Kampen, bij de Erven A. Valckenier. 24 Nov. 1830. In fol. 1 Bl. f : - 10.

Al weder een aantal stukjes van den dag. Wij zijn gewoon zoodanige stukjes niet streng te beoordeelen; maar, hoe gaarne wij onszelven hierin gelijk blijven, het zou den Recensentenpligt en der eere van ons beoordeelend Tijdschrift te kort zijn gedaan, zoo wij van No. 1 hier geene ongunstige melding maakten. Met uitzondering alleen van het werk van swanenburg, heeft Recensent nog nooit hoog-
{==184==} {>>pagina-aanduiding<<}
dravender onzin gelezen, dan het hier aangekondigde gedicht van den Marquis de thouars.
Hij begint met een halfberijmd Elegiacum aan den Koning, dat vol valsch vernuft is, en waarvan (ook bij de ruimst toegestane prosodische vrijheid) ontwijfelbaar uit de maat zijn vs. 1, 4, 7, 8, 11, 13, 16, 17, 20, 21, 22 en 25. - 28 regels maken die Opdragt uit. Aldus luidt vs. 20, een Pentameter:

't Beekje ver- | raadt toch de | rein- ll heid der bron, waar 't nat uit ontspringt. 


Dat Archilochium moge scandéren wie kan! Het moest wezen 
{== afbeelding 	==} {>>afbeelding<<}
    
; het is echter 
{== afbeelding 	==} {>>afbeelding<<}
    
. Daarop volgt:

O | Koning | Willem! heeft | ééns de | zon van uw | kommervol | leven 
Ge- | schenen met | stralenden | gloed ll voor een' on- | dankbaren | grond, 
Dat dan de | Hemel uw | hoofd in 't | westen met | purper om- | zoome, 
Pralend met | goudgeel to | paas ll in dien vol- | zaligen | stond! 


Welk een abracadabra! een hoofd, in het westen met purper omzoomd, en pralende met goudgeel topaas! dat zou zijn met purperen en goudgele lokken!
Deze brommende en telkens uit de maat vallende Opdragt wordt door de eigenlijke Harptoonen (lees wanklanken) gevolgd. Zij beginnen met een' Lierzang, waarin de Tijd wordt voorgesteld 1o. met een' sikkelwagen, waarop de moord zit; 2o. met een' verwoesting wenkenden Koningstaf; 3o. met eene knods, uit aller bergen ingewand met mokerslagen zaamgesmeed; 4o. met verstaalde tanden en metalen pennen; 5o. met eene zeis (nu, dat is more solito!); 6o. met een norsch gelaat, waarop vernielings vuurgloed met ondoofbre vonken flikkert; 7o. met eene roede (gelijk een schoolmeester uit den ouden tijd); 8o met ijzeren schenen (dit kan wel eens goed te pas komen!); 9o. met een' bondel roeijen (dat zijn roeden; dus als een scherpregter, die iemand geeselen moet); en eindelijk 10o. nog met een' gieter (als een tuinman), waaruit hij bloed komt spuiten op de kruin van ons Nederlanders! Geen wonder, dat Neêrlands Maagd er een' schrik

{==185==} {>>pagina-aanduiding<<}
van krijgt: men behoeft geen meisje te zijn, om bang te worden van zulk een monster. De gesmolten parelvormen (dat waren dus bevrozene tranen, die in hare oogen ontdooiden) vloeijen haar, als afgedruppeld bergkristal, langs het bleek, onthutst gelaat. Maar (o wonder!) die tranen stollen weder op het blanke perzikdons, en dat parelsnoer (zij schijnt zich dus aanstonds, in weerwil der droefenis, met die op nieuw bevrozene tranen te hebben opgeschikt) werpt zij uit wanhoop op aarde neêr. Daar ligt nu haar collier op den grond! Zij staat te treuren als eene bruid om haar' minnaar, en haar hoofd hangt neêr als een roosje, enz. enz. De Schrijver zegt, bl. 12, dat de Natuur hem onverbasterd leert zingen; wij ontkennen dit ten sterkste. Na komt er eene portie Alexandrijnen; straks weder eene dergelijke van Trochaïsche verzen, en dat wisselt zoo telkens af; maar de manier blijft altijd die van swanenburg. Bl. 19 schijnt de Schrijver zelf te gevoelen, dat zijne hooge vlugt gevaarlijk is, en wenscht derhalve, dat, indien hij een' tuimelenden val ten afgrond deed, en alzoo, in de bliksemvaart, die hij op vleugelen des gevoels (lees der verbeelding) ondernomen had, terwijl hij intusschen (alsof hij eene slak ware) weg zou smelten in gebeden voor het vaderland, naar beneden verpletterd wierd; dat alsdan de vaderlandsche meisjes, even alsof hij voor het vaderland in den krijg ware gesneuveld, op zijne (denkbeeldige) grafterp één bloempje, of wel wat groene heide willen planten, en er dan paarlendauw, dat
zijn tranen, op plengen, ten einde zoo doende er nog één roosje ontspruite. Nu! wij zullen zien, wat de Dames doen zullen!
Na dit verzoek aan onze schoonen, begint zijne Muze met hem den kruistogt. Weldra zijn de luchtreizigers in den Hemel. De Geest der Menschheid ontsluit het diamanten slot van het boek des Noodlots, legt een vouwtje bij den Tijd, (welk vouwtje door den geest van willem I naderhand weêr plat gestreken wordt) en ontrolt het perkament der Eeuwigheid, waaraan de volmagtsbrief, door God, die denzelven met majesteit geschreven had, eens aan den Tijd gegeven, en terstond door de Engelen (zeker in plaats van geregistreerd) op muzijk gebragt, in orde was vastgehecht. (Dit laatste is naar de Wet van 25 Ventôse, XIde Jaar: Les procurations seront annexées à la minute.) De inhoud van die op muzijk gebragte en behoorlijk geannexeerde onderhandsche Procuratie wordt opgezongen, en daarin spreekt

{==186==} {>>pagina-aanduiding<<}
God onder anderen van het tortelbloed zijns Zoons. Maar bl. 22, avant la clôture de l'acte, wordt de Dichter in ééns wakker, en ligt op een eenzaam leger. De Zanggodin, in wier gezelschap hij dien nacht naar den Hemel was gevlogen, is dus slechts een denkbeeldig wezen; anders zou hij haar wel aan zijne zijde hebben gevonden. De Dichter erkent gedroomd te hebben (imo! aegri somnia somniavit). Hoewel wakker geworden, rijmt hij echter nog even koortsdroomachtig voort tot op bl. 32, en dus tot het einde:

Dat op elks bestorven kaken eenmaal hemelvreugde blink', 
En de zon des zatten levens in 
{== afbeelding 	==} {>>afbeelding<<}
    
 borduursel zink'! 


Van de Nederlandsche el-lange woorden, door den Heer de thouars gesmeed, zijn elders reeds verwonderlijke stalen gegeven.
Recensent kan sluitredenen maken: De taal des gewonen levens is geene poëzij; de Marquis de thouars spreekt niet de taal des gewonen levens; dus spreekt hij poëzij.
Ten slotte betuigt Recensent, den Marquis de trouars niet te hebben willen afschrikken. Hetzelfde brein, dat zoo veel wanstaltige beelden schept, zou welligt in staat zijn iets beters te vinden. Althans wij hebben wel min gebrekkige verzen van hem gelezen. Hier en daar spreekt hij waarlijk uit het hart. De ongelukkige zucht, om eens bij uitstek verheven te zijn, is de oorzaak van zijnen val, echter slechts op aarde, en niet in den afgrond, gelijk hij zelf, op bl. 19, vreesde. Hij zuivere dus zijnen smaak, en herstelle zijne eer bij het letterlievend publiek, door hetzelve weldra met een eenvoudig en natuurlijk, maar toch altijd dichtkunstademend vers, in een tijdschrift of jaarboekje, te verrassen.

Wat de overige hier aangekondigde stukjes betreft, deze verdienen, elk in zijne soort, met meerder of minder achting te worden genoemd. Ja! zij mogen hier en daar niet vrij van vlekjes zijn; maar wij willen alles hier zoo naauw niet nemen, als het geheel slechts redelijk wel is, ten einde de goede, ja edele bedoeling der vervaardigers niet te hinderen. Wat het vers van den Heer boxman aangaat, dat inzonderheid is krachtig en stout; nergens gezwollen, nergens plat; gezond verstand en echte poëzij vereenigd; kortom, gelijk men van hem gewoon is.






{==187==} {>>pagina-aanduiding<<}

De Roebel van Czaar Peter. Een Tafereel van menschelijke lotgevallen, standverwisselingen en dwalingen. Door C. Bok. Te Amsterdam, bij J.C. van Kesteren. 1830. In gr. 8vo. VIII en 292 bl. f 3 - :

De schoone Wilhelmina begaat meermalen dwaasheden, Lubbert Blokman wordt stapelgek, uit trotschheid op het bezit van eenen roebel, door Czaar peter aan zijnen grootvader geschonken. De Heer W. troost zich over de boosaardigheid van zijne wettige huisvrouw door het verleiden van een onnoozel meisje, voor hetwelk hij zijn huwelijk verzwijgt. Zulke karakters discht de Heer bok op, zoo als hij zelf zegt, ‘om het spoor niet te drukken van hen, welke zich ideälen van boven alle menschelijke zwakheden verhevene, ja volmaakte wezens vormen, en dezelve als navolgbaar voorstellen.’ Incidit in Scyllam, qui vult vitare Charybdim, dachten wij bij het lezen van deze verontschuldiging, en hopen, dat de Schrijver in het vervolg zich voor uitersten zal wachten, bij het volbrengen van zijn voornemen, ‘om betere karakters te schetsen, ten einde aan te toonen, hoe ver wij, redelijke schepselen, het zouden kunnen brengen, wanneer wij bestendig onzen aanleg en het doel onzer bestemming in het oog hielden.’
Intusschen dit verhaal was vervaardigd, en het zou onbarmhartig zijn, het den Heere bok ten kwade te duiden, en hem te beschuldigen wegens het debiteren van slechte munt, omdat hij zijnen roebel uitgeeft, zoo als die is. Wie zou ook, wanneer de drukker zulk een vreemd potstuk, ver boven de innerlijke waarde, inwisselen wil, zich het goede Nederlandsche geld niet christelijk laten welgevallen? Zoo wint men in gangbare munt, en bewijst aan drukker en lezer, voor zoo veel deze zich vermaakt, nog eene wezenlijke dienst. Harlequin en talma werden beiden door het publiek betaald, en de eerste misschien door den grooten hoop met nog meer vermaak, dan de laatste. Beati possidentes, ‘zalig zijn de bezitters,’ was frederik de groote gewoon te zeggen; en, waar zulke magtige Heeren de affaire in het groot drijven, waarom zouden wij, geringe schrijvertjes, ons daar met den kleinhandel niet mogen generen? Zoo vare de Heer bok dan maar voort! Zoo lang hij zijne roebels kan laten debiteren tegen den koers van - laat zien - f 3 - :, gaat zijne nering goed. Zulk schrijven geeft brood en zuivel aan den autheur, indien dan ook al geene bijzonder leerzame lektuur aan het publiek.






Het Leven, de voornaamste Daden en Lotgevallen van den Kommandeur Jan van Galen, Heer van Papendorp, voor de Jeugd bewerkt, door J.A. Oostkamp. Met Platen. Te Deventer, bij A.J. van den Sigtenhorst. 1830. In kl. 8vo. 148 Bl. f 1-25.


{==188==} {>>pagina-aanduiding<<}

Na reeds vroeger de levensbeschrijvingen van twee andere Nederlandsche Zeehelden, tromp en wassenaar, voor de jeugd bewerkt te hebben, levert de Schrijver, in het thans aangekondigde werkje, de voortzetting van dezen zijnen arbeid, en verhaalt het leven en de voornaamste daden en lotgevallen van den op den titel genoemden Zeeheld. Het denkbeeld, om de jeugd reeds vroeg te wijzen op die mannen, wier moed en getrouwe vaderlandsliefde zoo veel bijdroegen, om de vrijheid en welvaart van het dierbaar vaderland te vestigen en te handhaven, juichen wij van ganscher harte toe. De gebeurtenissen van deze dagen, de toestand, waarin zich dat vaderland bevindt, maakt des Schrijvers onderneming in dubbele mate de belangstelling waardig, als een geschikt middel, om door zulke voorbeelden den jeugdigen lezer met edelen naijver te bezielen. Wat den in het werkje heerschenden geest en de daarin aangeprezene en ten voorbeeld voorgestelde beginselen betreft, achten wij ons verpligt, aan den Schrijver verdienden lof toe te kennen. Maar wij gelooven, dat eene andere inrigting van den vorm het boek geschikter zou hebben gemaakt, om den jeugdigen lezer nuttig en aangenaam bezig te houden. Hetgeen hier het Leven enz. van van galen genoemd wordt, bestaat in eene doorloopende reeks van zeegevechten, die meest alle in de hoofdbijzonderheden aan elkander gelijk zijn, daardoor de aandacht vermoeijen, en na wier lezing het voor het geheugen onmogelijk is, om zich de geschiedenis van den Held geregeld voor te stellen. Het achterwege laten van vele minder belangrijke voorvallen, het levendiger en uitvoeriger voorstellen van het meer gewigtige, het verdeelen van het verhaal in oordeelkundig gekozene tijdvakken, en de invlechting in het verhaal zelf, bij wijze van zamenspraken, van de ophelderende aanmerkingen, die nu als toevoegsel gegeven worden, zou, naar ons oordeel, veel hebben bijgedragen, om de bruikbaarheid van dit werkje, voor de
jeugd, nog te vermeerderen. Zoo ook komt ons eene soort van verdediging van den slavenhandel, en de voorstelling van het schadelijke voor de Negers zelven der maatregelen tot afschaffing van dien handel, zoo als hier op bladz. 126 voorkomt, in een werkje voor de jeugd, minder doelmatig voor; terwijl het, als eene algemeene waarheid, (want eene enkele uitzondering doet hier niets ter zake) ook niet bewezen is, dat de wilde volken uit de binnenlanden van Afrika hunne gevangenen nu doodslaan en opeten, daar zij die niet meer, zoo als eertijds, aan de Europeanen kunnen verkoopen. Het werkje heeft dus wel degelijk zijne goede zijde, maar tevens gebreken, welke wij wenschen, dat de kundige Schrijver, bij de beloofde voortzetting van zijnen arbeid, zal vermijden.

No. III. Boekbesch. bl. 141. reg. 20. staat Wyo, lees Wyv; en reg. 21. Su, lees In.






{==189==} {>>pagina-aanduiding<<}

Boekbeschouwing.

Vertaling van den eersten Brief van den Apostel Johannes, met Aanmerkingen, door Assuerus Doijer, A.L.M., Phil. Doctor, en Leeraar bij de Doopsgezinde Gemeente te Zwolle. Te Zwolle, bij H. As. Zoon Doijer. 1829. In gr. 8vo. 95 Bl. f : - 90.

‘Eéne der redenen,’ bl. 5, ‘waarom ik deze mijne tweede Proef heb uitgegeven, is de stille hoop, of dezelve ook bevorderlijk moge zijn tot het verkrijgen van zulk eene vertaling;’ eene geheel zuivere en getrouwe vertaling namelijk. Over het plan des Eerw. Schrijvers hebben wij ons reeds vroeger verklaard. Hetgeen wij toen zeiden, behoeft hier niet herhaald te worden. 's Mans woorden halen wij ook maar aan, om reden te geven, waarom wij onze beoordeeling alleen bepalen tot de vertaling en de aanmerkingen, met voorbijgang van alles, wat in de voorrede is aangevoerd, over den Briefschrijver, diens verdere schriften, den tijd van het schrijven des Evangeliums en dezes Briefs, en het oogmerk, waarmede, en de lezers, voor wie die beide schriften vervaardigd zijn, bl. 7-38.
Wie zich dit werkje van den Eerw. doijer aanschaft, zal wel het een en ander aantreffen, dat belang inboezemt. Van dien aard is b.v. het aangeteekende over de zonde tot den dood, bl 84-86. Doch hierop dienen wij minder te letten, dan wel op het eigenlijke oogmerk dezer vertaling. Hier zal dus nagegaan worden, in hoe verre dit stukje eene aanmerkelijke bijdrage oplevert tot die Bijbelvertaling, naar welke doijer te regt uitziet. Dat wij hiermede eene goede bijdrage ontvangen, durven wij staande houden, bij al hetgeen op deze vertaling, door ons of anderen, meer of min gegrond, mogt aangemerkt worden.

{==190==} {>>pagina-aanduiding<<}

Het draagt geheel onze goedkeuring weg, dat rondborstig het volstrekt onechte weggelaten wordt. 1 Jo. V:7 behoort in geene Bijbelvertaling meer voor te komen, in spijt van allen, die zich hieraan ergeren. Wij schrijven hier de echte woorden des Bijbels uit 's mans vertaling af, opdat men niet, door de verdeeling des Bijbels in verzen op het dwaalspoor geholpen, tot valsche bewijzen over echtheid en onechtheid de toevlugt neme: ‘7. Want drie zijn er, die getuigen; - 8. de Geest, en het Water, en het Bloed, en die drie zijn tot één.’ Andere proeven van oordeelkunde vindt men bij H. 1:5. V:13. Bij deze laatste plaats had, dunkt ons, ook de andere verschillende lezing bij griesbach ten minste melding, zoo niet de voorkeur verdiend. Dit zij genoeg over de kritiek.
De vertaling komt ons taalkundiger voor, dan die van petrus' eersten Brief. Evenwel mogen wij nog het volgende in bedenking geven. De vertaling: ‘Hij is getrouw en regtvaardig,’ H. 1:9, is rigtig. Doch als in de aanmerkingen het woord regtvaardig wordt opgehelderd door goedertieren of barmhartig, dan blijkt de Eerw. doijer met zijne vertaling niet tevreden te zijn. En toch is die vertaling beter, dan de opheldering. Of is dit geene regtvaardigheid, dat God schenkt, wat Hij heeft beloofd? Komt regtvaardigheid met trouw bij vervulling van beloften niet zeer gepast bijeen?
H. II:8. ‘Wederom schrijf ik u een nieuw gebod,’ [naar doijer, eene nieuwe waarheid. Taalkundig onjuist.] ‘'t welk waarachtig is en ook in u, dit: De Duisternis is voorbijgegaan, en het waarachtige Licht schijnt nu.’ 's Mans bijzonder gevoelen over het onderscheid tusschen ὅτι en ὁτὶ (waarover straks nader) heeft hier te veel invloed uitgeoefend. Hetgeen doijer vervolgens, bl. 60, aanmerkt: ‘Johannes zegt ἐντολὴν, ὃ en niet ἡ
{== afbeelding 	==} {>>afbeelding<<}
    
, omdat hij hier minder ziet op het woord gebod, dan op de zaak, die het gebod behelst,’ zal wel weinig bijval vinden bij zulken, die van dergelijke woordvoeging nog wel een ander be-
{==191==} {>>pagina-aanduiding<<}
wijs begeeren, om het pron. ὃ anders op te vatten, dan zoo als het bij Joännes meestal voorkomt in de beteekenis van hetgeen, (id, quod.) Onze Statenoverzetting is eenvoudiger.
H. III:3. ἁγνίζει wordt wel meer vertaald: reinige; doch dan behoorde er te staan ἁγνίζῃ of ἁγνιζέτω, conjunctive of imperative. Ook hier is de gewone overzetting getrouwer. Hij reinigt zichzelven. Dit ligt in zijn karakter. Hij doet het van zelve, zonder aandrang van buiten. De indicativus, H. II:27, blijft, moet niet met een imperativus verwisseld worden. Hetgeen doijer bl. 66 zegt, kan blijve, voor blijft, in het minste niet aanbevelen. Het μένει, dat doijer wil hebben gehouden voor den imperativus van het oude μενέω, is wel zeker 3 pers. sing. praes. ind. act. Vreemd is het, een oud woord te baat te nemen, daar het eigen woord μενέτω zoo nabij is, vs. 24, en de 2 pers. imp. (want dit zou μένει dan toch blijven) weinig geschikt is, om den 3den persoon uit te drukken, die van dat oude werkwoord altijd zou moeten zijn μενέιτω. Zoo hebben wij nog eene grammatikale fout ontdekt H. III:23. ‘dat wij zullen gelooven,’ ἵνα πιςεύσωμεν. De Grieken gebruiken den eigenlijken toekomenden tijd (futurum) nooit conjunctive. Hier is
Aor. 1 conj. Er is dus geene reden, om de gewone vertaling te verlaten. Dit zijn misschien kleinigheden? Doch bij getrouwe vertaling is niets kleinigheid.
Om iets naders te kunnen zeggen over de hier geleverde vertaling, kiezen wij die plaatsen, waar de Apostel het woordje ὅτι gebezigd heeft, omdat doijer daaromtrent een gevoelen mededeelt, dat hij aan het oordeel van Taalkenners onderwerpt. Bl. 61 lezen wij: ‘ὅτι en ὁτὶ zijn, naar mijne gedachten, twee onderscheidene woorden.’ - Het eerste ὅτι zal zijn het bekende voegwoord: dat, omdat, of want. Het andere beteekent dit, namelijk, of te weten. In dien zin zal het voorkomen Ev. I:20. 32. 34. III:11. IV.17. 35.

{==192==} {>>pagina-aanduiding<<}
39. 42. 44. 51. V:15. 24. 25. Zoo ook in onzen Brief IV: 14. 15. V: 1. 5.
Over de verscheidenheid van uitspraak ὅτι of ὁτὶ zullen wij niets zeggen. Die opmerking is ook van weinig gewigt, daar alle teekens in het N.V. van latere dagteekening zijn, en het gevoelen der Uitleggers dit onderscheid zou moeten aanwijzen, bijaldien men er toe kwam, om in den Griekschen tekst die onderscheiding in te voeren. Ons kwam het gepast voor, de plaatsen bij Joännes zelven na te gaan, waar ὅτι in de onderscheidene beteekenissen voorkomt.
1o. Plaatsen, waar ὅτι regtstreeks medegedeelde woorden voorafgaat; zoo als bij Grieksche Schrijvers τὸ en τόδε. Op deze plaatsen grondt doijer voornamelijk zijn gevoelen, bij hetwelk ὁτὶ beteekenen zoude dit, namelijk, te weten. Doch men weet, dat, zoo min als τὸ of τόδε in eenige vertaling kan worden uitgedrukt, dit even zoo min het geval kan zijn met οτι, hoe ook geteekend.
H. IV:20. ‘Indien iemand zegt: (ὁτι) ik heb God lief.’ Hier wordt de zin verlamd, door het ingevoegde dit, namelijk, te weten. Bij deze plaats voegt doijer nog andere, die, hoewel de gewone vertaling evenzeer grammatikaal is, eigenaardiger door hem zijn overgezet; H. I:6: ‘Indien wij zeggen: wij hebben gemeenschap met Hem; vs. 8: wij hebben geene zonde; vs. 10. wij hebben niet gezondigd.’ Deze plaatsen vorderen niet de opgegevene vertaling van ὁτι, en bewijzen nog veel minder dergelijke beteekenis van dit woordje op andere plaatsen, waar zigtbaar de woordvoeging geheel anders is. Zoo weinig kracht ligt er ook bij Joannes in dit woordje, dat hij het geheel in den wind slaat, ook waar hij regtstreeks de woorden van eenen ander opgeeft; H. II:4. Die zegt: ik kenne Hem. De verschillende lezing, welke ook hier ὅτι inroept, heeft weinig gezag.
2o. Plaatsen, waar ὅτι gebruikt wordt in dien zin, als de Latijnen hunnen acc. cum. inf. bezigen. Doijer

{==193==} {>>pagina-aanduiding<<}
verschilt van het gewone gevoelen hier het minste. Het kan dus volstaan, dat de plaatsen worden opgegeven, welke men in het Grieksch kan naslaan. I: 5. (namelijk behoort er echter niet te staan.) II: 3. 5. 18 tweemaal. 19. 22. 29 tweemaal. III: 2. 5. 14. 15. 24. IV: 3. 13. 14. 15. V: 1. 2. 5. 6. 11. 13. 14. 15 tweemaal. 18. 19. 20.
3o. Plaatsen, waar ὅτι als redegevend voegwoord voorkomt in de beteekenis dat, omdat. a) in verband met ἐν τούτῳ. H. III:16. Deze plaats is echter niet zoo zeker, omdat de woorden: hieraan hebben wij de liefde gekend, gevoegelijk het slot uitmaken van de redenering vs. 11-16. Dan moet het volgende dus luiden: ‘omdat Hij zijn leven voor ons gesteld heeft, zijn ook wij schuldig het leven voor de broeders te stellen.’ IV: 9. 10 tweemaal. 13. b) op zichzelve in de beteekenis omdat, want. H. II:11. 12. 13 driemaal. 14 tweemaal. 16. 21 driemaal. III: 1. 2. 8. 9 tweemaal. 11. 12. 22. IV: 1. 4. 7. 18. 19. V: 4. 7. 9. 10. Hier zijn door ons overgeslagen II: 8. III: 19. 20. IV: 17, om dezelve hier te leveren in eene vertaling, naast die van den Eerw. doijer:
doijer.	II: 8.	Recensent.
Wederom schrijf ik u een nieuw gebod, 't welk waarachtig is in Hem, en ook in u, dit: De Duisternis is voorbijgegaan, en het waarachtige Licht schijnt nu.		Wederom schrijf ik u een nieuw gebod: Hetgeen in Hem is, (zij) ook in u waarachtig: omdat de duisternis voorbijgaat (παράγεται praes. temp.) en het ware licht reeds (ἤδη) schijnt.

Over deze vertaling van doijer hebben wij reeds hiervoor iets gezegd.
doijer.	III: 19, 20.	Recensent.
En hieraan kennen wij, dat wij uit de waarheid zijn, en zullen voor Hem onze harten gerust stellen, - dat, indien ons hart ons veroordeelt, God meer is dan ons hart en alle dingen kent.		En hieraan 1) weten wij het, dat wij uit de waarheid zijn. En wij zullen voor Hem onze harten geruststellen, omdat God 2), indien ons hart ons mogt veroordeelen, meerder is dan ons hart en alles weet.


{==194==} {>>pagina-aanduiding<<}

1) Hieraan ziet niet op het volgende ὅτι, maar op het voorgaande; zoodat Joännes zegt, dat het liefhebben met daad en in waarheid het kenmerk oplevert, waaraan men weet, dat men uit de waarheid is.
2) Tweemaal komt ὅτι hier voor. Daarom giste ik vroeger, dat het laatste ὁτι moest gelezen worden ὅ, τι, quodcunque, alles, en dat κατὰ daaronder moest verstaan worden; zoodat het beteekende in alles. Doch herhaling van hetzelfde woord is natuurlijk in een' brief van een' ouden man, conf. etiam wahl, Clav. N.T. in v.
doijer.	IV: 17.	Recensent.
Hierin is is de liefde met ons volmaakt, (opdat wij vrijmoedigheid mogen hebben in den dag des oordeels) dat, gelijk Hij is, ook wij zijn in deze wereld.		Hierin is de liefde bij ons volmaakt, dat wij vrijmoedigheid hebben in den dag des oordeels, omdat, gelijk Hij is, ook wij zijn in deze wereld.

Die het verband raadpleegt, zal onze vertaling gemakkelijker vinden, al pleitte de natuurlijke woordvoeging voor dezelve niet.
De Eerw. Schrijver houde onze aanmerkingen ten goede, en de Lezer merke op, van hoe groot gewigt, voor getrouwe en naauwkeurige Bijbelvertaling, somtijds datgene is, hetwelk als kleinigheid gewoonlijk wordt aangezien, zonder het evenwel te zijn.





Bijbel voor de Jeugd. Door J.H. van der Palm. XIXde Stuk Te Leyden, bij D. du Mortier en Zoon. 1830. In kl. 8vo. 246 Bl. f 1-20.

In dit tweede gedeelte der Bijbelsche Tafereelen uit de Levensgeschiedenis van Jezus, waarvan wij het eerste gedeelte in den vorigen jaargang, bl. 45 env., beschouwd hebben, wordt de belangrijkste aller geschiedenissen voortgezet tot op den dood van Joannes den Dooper. Dezelfde hooge eerbied voor Jezus, dezelfde waarheidsliefde, de-
{==195==} {>>pagina-aanduiding<<}
zelfde verstandige Bijbelverklaring, en, bovenal, dezelfde leerzame en innemende wijze van voordragt, welke wij met groot genoegen in het eerste gedeelte opmerkten, heeft ons in dit tweede gedeelte niet minder getroffen, en, over het geheel genomen, hebben wij hetzelve met veel nut en stichting gelezen. Hier en daar zouden wij wel eenige aanmerkingen kunnen maken; doch, voor ditmaal ons vergenoegende met de eenvoudige aankondiging en aanprijzing, nemen wij slechts de vrijheid, den waardigen Schrijver te doen opmerken, dat, zoo als ons althans is voorgekomen, hij somtijds de kortheid meer had kunnen betrachten, zonder aan de duidelijkheid te kort te doen. Op die wijze zou hij veel gemakkelijker zijne taak kunnen volbrengen, en ook van de Apostelen en hunne schriften het noodige zeggen. Kortheid en duidelijkheid zijn wel geene der gemakkelijkste deugden; maar voor eenen van der palm zullen zij niet al te zwaar zijn. Althans dezelve behooren, bij eenen Schrijver, tot de prijzens- en aanbevelingwaardigste eigenschappen.


De radicibus et vasis plantarum(;) ou considérations anatomico-physiologiques sur les plantes et principalement sur leurs racines et leurs vaisseaux. Par. L. Marchand, Membre de la Societé Linnéenne de Paris, de la Société des Sciences naturelles de Liège, etc. à Utrecht, chez van Paddenburg et Comp. 1831. 8vo. VI, 138 p.

Dit kleine stukje van eenen, reeds door andere geschriften bekenden, jongen Kruidkundige behelst eenige nieuwe en belangrijke waarnemingen. Volgens dezelve zouden de spiraalvaten der planten, over wier maaksel en nut zoo veel gestreden is, even gelijk hedwig en link reeds geleerd hadden, uit een' hollen draad bestaan, en zich winden om andere vaten, die vocht en geen lucht bevatten, terwijl de holle draad lucht bevat. De Schrijver neemt driederlei hoofdsoorten van vaten bij de plan-
{==196==} {>>pagina-aanduiding<<}
ten aan: vasa adducentia, die uit de wortelvezels het vocht opnemen, de zoogenoemde bastvaten, of verlengde cellen van anderen; vasa aërifera, en ten derde vasa reducentia, om welke zich gewoonlijk vasa aërifera aanleggen, in welke het veranderde en tot voeding geschikte vocht wordt rondgevoerd. De verbinding van aan- en afvoerende vaten geschiedt vooral in de bladeren, en de poren der bladeren zijn organen, welke dampvormige vloeistoffen uit de lucht opnemen. Volgens eene aanteekening op bl. 24 zoude ook de spiraaldraad der luchtvaten bij de insekten hol en een waar vat zijn, hetgeen de Hoogleeraren numan, moll en schroeder van der kolk hebben waargenomen. Rec., die naar deze waarnemingen zeer begeerig is, meent echter te mogen vaststellen, dat de tracheën bij de insekten lucht bevatten, en dus de analogie met de vaten der planten niet volkomen is, gelijk vroeger moldenhauer beweerd had, wien echter reeds sprengel wederlegd heeft
Het werkje is in prolégomènes en een physiologisch hoofdstuk verdeeld. De inleiding bevat de ontleedkundige beschrijvingen. Het is eenigzins onzeker, welke klasse van lezers zich de Schrijver hebbe voorgesteld. Schreef hij voor lezers, die met de wetenschap bekend zijn, dan had hij veel kunnen en moeten weglaten. Ook heeft het boekje, bij gebrek van een' vasten gang der denkbeelden, vele drukfouten en eene zeer slordige correctie. Zoo leest men b.v. bl. 17. reg. 2 v. o. vasa reducentia voor vasa adducentia, bl. 30. reg. 11. wederom vasa reducentia voor vasa adducentia, bl. 38. reg. 12. epiphylla voor hypophylla, bl. 75. reg. 6 v. o. qu'elle voor quelle enz. Op hetgeen de Schrijver bl. 4 van de vaste temperatuur der planten zegt, zou nog wel iets af te dingen zijn. Men vindt een goed verslag der proefnemingen daaromtrent in het eerste Deel der Physiologie van tiedemann, hetwelk thans het licht ziet, en waaruit blijkt, dat de verschijnsels zich zeer wel uit het geringe geleidingsvermogen der levende planten voor de warmte, en

{==197==} {>>pagina-aanduiding<<}
uit den gemiddelden warmtegraad van den grond op eenige diepte, waarmede de planten door hare wortels verbonden zijn, verklaren laat. Intusschen komt het ons voor, dat dit werkje de aandacht der natuurkenners waardig is, en dat het opmerkingen behelst, wier bevestiging op de begrippen, die wij ons van het leven en den groei der planten maken, eenen niet onbelangrijken invloed zoude uitoefenen. De steendrukplaat, die bij het werkje gevoegd is, heldert de beschrevene deelen op en is vrij wel uitgevoerd.






Vlugtige Bedenkingen ten aanzien van de herziening der Grondwet, door Mr. Pieter Mabé, Jun. Te Haarlem, bij V. Loosjes. 1831. In gr. 8vo. 53 Bl. f : - 60.


Gedachten over het Akademisch onderwijs der bespiegelende Wijsbegeerte, in het Koningrijk der Nederlanden, door J. Nieuwenhuis, Hoogleeraar te Leiden. Te Leiden, bij C.C. van der Hoek. 1830. In gr. 8vo. 82 Bl. f : - 70.

Zeer gunstig oordeelen wij over de vlugtige bedenkingen ten aanzien van de herziening der Grondwet, door den Heer mabé geschreven en aan Z.M. opgedragen. Vier punten neemt de geachte Schrijver in oogenschouw: 1o. het niet dragen eener vreemde kroon door den Koning; 2o. de Ministeriéle verantwoordelijkheid; 3o. de onmiddellijke verkiezing door de natie van hare vertegenwoordigers in de Staten-Generaal, en 4o. eene meer openbare behandeling van de finantiéle belangen des Rijks.
Op het eerste punt wenscht de Schrijver, (en wie zou hem hier niet bijvallen?) dat bij de herziening der Grondwet duidelijk wierd bepaald, dat België onder de vreemde landen behoort, welker kroon de Koning der

{==198==} {>>pagina-aanduiding<<}
Nederlanden niet dragen kan. Omtrent de Ministeriéle verantwoordelijkheid is de Schrijver, om de bekende reden, dat de Grondwet zoo wel voor den Koning als voor de natie verbindend moet zijn, en echter de persoon des Konings onschendbaar moet blijven, van gevoelen, dat de verantwoordelijkheid der Ministers aan de natie behoort te worden ingevoerd; doch alzoo, dat de Ministers slechts voor hoogverraad, misbruik van magt en vertrouwen, en dergelijke misdaden en wanbedrijven, aansprakelijk zijn. Tevens wenscht hij bij de Grondwet de grenzen hunner verantwoordelijkheid, de straffen naar verschil van omstandigheden, en de wijze van vervolging te zien aangewezen. Alles zeer juist gedacht. Immers, de Ministers, zal de Koning geen bloote titeldrager worden, moeten des Konings bevelen, al schenen die hun minder doelmatig, ten uitvoer brengen, indien zij hun niet strijdig schijnen met de Grondwet; doch daarvoor moeten zij de verantwoording op zich nemen, en de grenzen dier geregtelijke aansprakelijkheid moeten zij weten, zoo wel als de wijze van vervolging, en de straf, waar eene bewezene overtreding hen aan blootstelt. De Koning wordt in zulk een geval geen automaat: Hij heeft, zoo wel als zijne Staatsdienaren, verdienste in de daarstelling van alles goeds, en is, even als zij, zedelijk verantwoordelijk (want dit kan nimmer worden ontkend noch weggeredeneerd) voor verzuim en dwaling; maar in een' geregtelijken zin kan de Koning geen kwaad doen, en is daarom onschendbaar, zonder immer de regten des volks te kunnen verkorten. Voorts wil de Heer mabé de stemgeregtigde burgers onmiddellijk, en geenszins door tusschenkomende Collegiën, gelijk tot nog toe, de vertegenwoordigers der natie laten verkiezen, en de finantiéle belangen des Rijks meet openlijk hebben behandeld. Ook op die beide punten valt Recensent hem volkomen bij.
Alzóó worden vaderlandsliefde en vrijheidszin, zonder welker vereeniging de volksgeest uitdooft, aangewakkerd en bevorderd: en nooit was er eene natie, die zoo veel zedelijke aanspraak heeft op een vrijzinnig bestuur,

{==199==} {>>pagina-aanduiding<<}
als de bevolking der Vereenigde Nederlanden, gelijk zij tegenwoordig zich kenschetst.
Intusschen is eene herziening der Grondwet niet genoeg. Niet ééne menschelijke inrigting is dadelijk volmaakt, en dit geldt ook omtrent de wet op het hooger onderwijs, en de daaruit voortvloeijende Akademische inrigtingen. Het is vooral het onderwijs der bespiegelende Wijsbegeerte, hetwelk beter diende te worden behartigd. De beroemde Hoogleeraar in dat vak te Leiden, de helderdenkende nieuwenhuis, deelt, op eene geleidelijke, duidelijke en zelfs bevallige wijs, zijne op goede gronden steunende gedachten deswege mede. Uitmuntend is zijne definitie der bespiegelende Wijsbegeerte, bl. 8, als het onderzoek van en de begeerte naar de kennis der Redeleer aangaande het ware, goede en schoone in alle Goddelijk en menschelijke zaken. Teregt bejammert hij, bl. 15, de noodlottige scheiding der wijsgeerige en wiskundige wetenschappen van de beoefening der letterkunde, als welke de strekking heeft, om gemelde wetenschappen met dorheid, en de fraaije letteren met oppervlakkigheid te doen behandelen. Vooral tegenwoordig, gelijk de Hoogleeraar aantoont, is eene bondige redeneerkunde noodig, ten einde de natie te bewaren voor een' springvloed van dwalingen in het godsdienstige en staatkundige, die nu eens tot Absolutismus en kettermakerij, dan weder tot Jacobinismus en Godverzaking de over alles nadenkende, maar niet juist redekavelende lieden dreigt weg te slepen. Intusschen moet men, in het Akademisch onderwijs, niet bij de Redeneerkunde blijven stilstaan; maar ook de Zielkunde, de Bovennatuurkunde en de wijsgeerige Zedeleer onderzoeken; en, ten einde met alles zijn voordeel te kunnen doen, mag men niet verzuimen, de stelsels der oudere en nieuwere Wijsgeeren te leeren kennen. De ontwikkeling van de stelsels der oude Wijsgeeren wil de scherpzinnige Schrijver bij voortduring in het Latijn laten geschieden; maar de stelsels der lateren met derzelver beoordeeling in het
Nederlandsch, omdat men zoo doende

{==200==} {>>pagina-aanduiding<<}
meer zelfdenkers vormt. Want wat is natuurlijker, dan dat iemand denkt in zijne moedertaal? Wil hij dit doen in eene vreemde, dan herinnert hij zich doorgaans meer, wat anderen hebben gedacht, dan dat zijne eigene rede zou werkzaam zijn. Ook is de terminologie der hedendaagsche Wijsgeeren minder geschikt ter opneming in een' zuiveren Latijnschen stijl. De Hoogleeraar erkent wel, dat de verschillende vakken der Wijsbegeerte aan onze Akademiën onderwezen worden; maar hij wilde dat alles minder overal verdeeld zien, en geheel den omvang der Wijsbegeerte, onder de propaidentische studiën, voor allen verpligtend maken. En dit kan zoo zijn: want in onzen tijd (zie bl. 81) is de Logica geene dorre scholastieke Syllogistiek meer, maar is en behoort zij te zijn zielkundige Anthropologie, methode der Redeleer, filozofische Propaidentica; noch de Metaphysica een spinnewebbe van definitiën in het oneindige, een ijdel, vermoeijend woordenspel; maar, gelijk van heusde, onze wijsgeerige Letterkundige, zeer juist haar kenschetst, kritiek is zij geworden, de regte toetssteen der waarheid, die, als oordeelkundige ontvouwing van de beginselen en stellingen der Redeleer, schift en scheidt, om zoo tot het ware te komen. Het doet Recensent veel genoegen, dat er bl. 73 met lof gesproken wordt van de Lessen van den Leeuwardschen Rector Mr. a. bake, over de Redekunde, d.i. Redeneerkunde, of Logica; voorzeker een der beste werken, die immer door de Maatschappij Tot Nut van 't Algemeen bekroond, en daardoor in veler handen zijn. Gaarne zou Recensent de stellingen van Prof. nieuwenhuis nader uiteenzetten en aanprijzen; doch plaatsgebrek noodzaakt hem, kort te wezen. Bij eene volgende uitgaaf van het werkje
mogten de drukproeven wel wat naauwkeuriger worden verbeterd. Onder anderen staat bl. 70 te ver verdrijven voor te ver drijven. Den laatsten volzin op bl. 60: Het gebruik der Latijnsche taal - oogpunten geleid worden, heeft Recensent tweemaal moeten lezen, om hem wèl te begrijpen. Mogt dit werkje door

{==201==} {>>pagina-aanduiding<<}
den waarlijk wijsgeerigen Minister van het Onderwijs, en door allen, die op dat vak eenigen invloed oefenen, aandachtig worden onderzocht, en van den raad des bevoegden beoordeelaars en voorstellers welmeenend en dankbaar gebruik worden gemaakt!





Jaarboek der Stad Amsterdam voor 1830, door C. van der Vijver. Te Amsterdam, bij C.M. Ferrari. In gr. 8vo. IV en 270, Reg. 14 bl. f 3-60.

Het was geen ongelukkig denkbeeld van den Heer van der vijver, om voor eene Stad als Amsterdam, die, door hare overgroote bevolking en nog altijd uitgebreiden handel, zulk een hoogst gewigtig bestanddeel des Rijks uitmaakt, een Jaarboek te schrijven, waarin al het belangrijke, aldaar in een gegeven tijdkring voorgevallen, opgeteekend, en alzoo voor de vergetelheid zoude bewaard blijven. Zoodanig werk toch kan, zoo al niet voor het geheele Vaderland, voor elk Amsterdammer ten minste, niet dan belangrijk zijn. Of echter dit denkbeeld juist op die wijze, als hier geschied is, moest verwezenlijkt worden, dit betwijfelen wij. De Schrijver noemt het aangekondigde werk een Jaarboek; doch in ons oog is het veelmeer een Dagboek. Men erlangt toch van primo Januarij tot ultimo December, dag voor dag, al het (in het oog des Schrijvers) belangrijke, dat te Amsterdam is voorgevallen. Wèl beschouwd, is de Amsterdamsche Courant de schering en inslag van het werk, en men zou het misschien al vrij wel kenschetsen met te beweren, dat het, behalve nog eenige inmengselen, het zuiver Amsterdamsche der Amsterdamsche Courant inhoudt. Doch hetgeen zich dagelijks met schik in eene Courant laat zetten, is daarom nog niet voor een Jaarboek geschikt. Voor dit laatste behoorde, onzes inziens, eene omzigtige keuze te geschieden, ten einde het wezenlijk belangrijke niet te doen verzinken onder eene zee van onbeduidende

{==202==} {>>pagina-aanduiding<<}
voorvallen, waaraan de tijdgenoot weinig en de nakomeling niets heeft. - Dit beweerde, 't geen ieder, zoo wij vermeenen, ons gereedelijk zal toegeven, is hier geheel uit het oog verloren. Men vindt, ja, al het belangrijke, 't welk in 1830 te Amsterdam plaats greep; doch tevens zeer veel, dat niemand ligt als zoodanig zal aanmerken. Alles is des Schrijvers gading, en zijn boek daardoor rijk aan rubrieken van allerlei aard. Een schip, dat van stapel loopt, een Predikant, die zijne intrede doet, eene vrouw, welke drielingen baart, (die kort na de geboorte .... sterven!) brand (zwaar, middelsoort en ligt.), een bij uitstek mager persoon op de kermis te zien, eene zware donderbui, de halfjarige Promotiën der Latijnsche school, Vrachtlijsten, Concerten, Weduwenfondsen, amputatiën in de Gasthuizen, alles defileert hier door elkander - doch neen, elk op zijn' datum - den aandachtigen Lezer voorbij! Dat dit alles al heel wonderlijke bladzijden en rare overgangen ten gevolge heeft, zal ieder begrijpen, en de sprong van de Lijkstaatsie van luther op het Amortisatie-Syndicaat (bl. 119) is nog niet eens de stoutste, dien wij opmerkten. - Scherts ter zijde: heeft het houding, zelfs voor de dorste Kronijk, wanneer men in éénen adem leest bl. 243): ‘De Vriesche Schutters vertrokken den 3den, onder hartelijke betuiging van tevredenheid over het genoten onthaal, naar de plaats hunner bestemming. Den 5den verloste Mejufvrouw a.m.d. elbert, echtgenoot van den Heer e.f.c. jaentsch, van drie welgeschapene kinderen, welke echter weinige oogenblikken na de geboorte overleden. Den 6den vierde men het verjaringsfeest van Z.K.H. den Prins van Oranje door het uitsteken van vlaggen,’ enz. Dit is toch waarlijk geen stijl, en, hoe droog het moge zijn, het dwingt, door het wonderlijk geheel, 't welk er uit ontstaat, onwillekeurig een' glimlach af. Erger nog is het, dat
het noodeloos de plaats wegneemt, die beter had kunnen gevuld worden, met het wezenlijk belangrijke hier en daar wat breeder uiteen te zetten.

{==203==} {>>pagina-aanduiding<<}

Met dat al erkennen wij gaarne, dat er veel goeds in het boek voorhanden is. Vooral is het gebeurde te Amsterdam sedert het Brusselsch oproer, bijzonder de uitstekende bewijzen van liefde tot Koning en Vaderland, welke de Ingezetenen zoo schitterend hebben ten toon gespreid, met waardigheid en warmte te boek gesteld. Men vindt hier opmerkingen, die des Schrijvers hart eer aandoen. Aan hen, die het om het even is, of zij veel of weinig voor een boek betalen, durven wij het daarom wel aanbevelen. Het overtollige hebben zij dan op den koop toe. Wij voor ons hadden alles liever niet in zulk eene bonte mengeling voorgedragen gezien, en hadden het boek veel korter en minder kostbaar gewenscht.
Van bijzondere aanmerkingen, waartoe, zoo al geene ruime, dan toch wel eenige stof zoude zijn, onthouden wij ons om redenen. - Als druk- of schrijffouten willen wij aanmerken: op bl. 14 Pharma-Copoea, lees Pharmacopoea; op bl. 73, ‘zonder dat eenig mensch daardoor beschadigde’ (lees: gedood of gewond werd); op bl. 122.’ dat de thermometer in Julij in den namiddag van dertig tot zevenentachtig rees.’ De bedoeling zal hier zijn: in den namiddag van den dertigsten tot 87o. Anders is de rijzing wezenlijk verbazend geweest!
Het boek is voorzien van een goed Register, eene wezenlijke behoefte op soortgelijke werken. Dit Regis- is met onvergelijkelijke naauwkeurigheid opgemaakt. De Lezer oordeele: Onder B. vinden wij: Besluit, bl. 270 (de laatste bladzijde), en onder I. Inleiding, bl. 1. Denkelijk om te voorkomen, dat de Lezer niet te lang in het midden van het boek naar deze Rubrieken zoeken zoude. Waarlijk eene delicate attentie!





Proeve over de Zelfstandigheid en Onafhankelijkheid der Regterlijke Magt, door Mr. H. van Sonsbeeck.

(Vervolg en slot.)

En hiermede dan ook genoeg over de algemeene beginse-
{==204==} {>>pagina-aanduiding<<}
len! Dat wij thans overgaan tot het tweede Hoofdstuk: Over de Zelfstandigheid en Onafhankelijkheid der Regterlijke Magt in Frankrijk sedert de Omwenteling.
Eerst handelt de Schrijver, tot inleiding, over het oude Frankrijk, ontwikkelt daarna de grondbeginselen der Omwenteling, waarbij onder anderen het regt tot feitelijken wederstand werd vastgesteld en geregeld, de verantwoordelijkheid der Ambtenaren ingevoerd, de scheiding der Magten bewerkstelligd, en alzoo de Regtsmagt zelfstandig en onafhankelijk gemaakt. De Consul bonaparte begon in het jaar VIII de grondslagen der vrijheid te ondermijnen. De Administrative Jurisdictie ontstond, en de Regterlijke Magt hield op geheel zelfstandig te zijn. Heilzaam was intusschen de daarstelling van den Behoedenden Senaat, volgens de Constitutie van het jaar VIII; welke Senaat bijzonder belast was om de Staatswetten te handhaven, en de daarmede strijdige handelingen van het Wetgevend Ligchaam en van het Gouvernement te vernietigen, zoodat de stempel van grondwettigheid gedrukt werd op alle daden van het Bestuur, waartegen bij den Behoedenden Senaat, binnen den bepaalden tijd, geene aanklagte geschied was. Dit maakte het den Regter gemakkelijk, alzoo hij alle stilzwijgend goedgekeurde Wetten en Decreten moest houden te zijn van verbindende kracht. Deze Behoedende Senaat bestaat tegenwoordig in Frankrijk niet, en derhalve heeft de Regter weêr telkens te onderzoeken, welke Ordonnantiën des Konings constitutioneel zijn, welke niet, zoodra dezelve in eene bijzondere zaak zouden moeten worden toegepast, gelijk dan ook bij een aantal Arresten geschied is. Doch in Frankrijk maakt men onderscheid tusschen algemeene en bijzondere besluiten, en de burgerlijke Regtbanken rekenen zich onbevoegd, om over de wettigheid van eenige speciale administrative daad, besluit of decisie te oordeelen. De Heer engelvin (bij sirey, Recueil, D. XIX, St. 2. bl. 159.) geeft tot reden, dat, wanneer bij een Administratief Besluit een Individueel geschil beslist is,
zulks is te beschouwen als een vonnis en niet als eene wet, en dat dus de gewone Regter zich hier geene meerderheid over zijnen gelijken, den Administrativen Regter, kan aanmatigen. Maar hoe! indien Partijen ontkennen, dat de Administrative Regter in den kring zijner bevoegdheden is werkzaam geweest? Dan moet de gewone Regter, naar het gevoelen van den Heer van sonsbeeck, be-
{==205==} {>>pagina-aanduiding<<}
slissen, daar deze bevoegd is, om over de toepassing der Wetten en de wettigheid der Besluiten enz. in alle bijzondere gevallen te oordeelen. Ook de Heeren bavoux, isambert, dupin, merlin, toullier, zelfs engelvin, voorts odillon-barrot, carnot, de corménin en anderen, zijn het allen eens, dat alle maatregelen, die strijdig zijn met de Wet, nietig zijn uit hunnen aard, en er dus bij vonnis des Regters geen gevolg aan kan worden gegeven. De Regter intusschen verzet zich nimmer tegen het Uitvoerend Bewind; hij ondersteunt het alleenlijk niet, wanneer het zijne hulp inroept, tot ter uitvoer legging van onwettige verordeningen.
Daarna geeft de Schrijver geschiedkundig verslag van het ellendig Conflictenstelsel, en napoleon's nog verderfelijker garantie constitutionnelle geheel ten voordeele der Ambtenaren, die niet konden vervolgd worden, zelfs wegens misdaad in hunne qualiteit, dan op verlof van den Staatsraad, die veelal eenvoudig verklaarde, qu'il n'y avait pas de motifs suffisants pour accorder l'autorisation; waarom dan ook die garantie constitutionnelle door den Prefect, naderhand Staatsraad, mounier genoemd werd un brevet d'impunité. Tot heden toe bestaat nog in Frankrijk, hoewel eenigzins gewijzigd, zoo wel het Conflictenstelsel, als de zoogenaamde garantie constitutionnelle, schoon de Grondwet van het jaar VIII door het Charter vervangen is. De Administrative Jurisdictie is niet anders dan een onttrekken der Partijen aan hunnen natuurlijken Regter. Art. 57, 58 en 62 van het Charter luiden echter als volgt: Toute justice émane du Roi, elle s'administre en son nom par des juges qu'il nomme et qu'il institue. Let juges nommés par le Roi sont inamovibles, et nul ne peut être distrait de ses juges naturels.
In het derde Hoofdstuk, hetwelk het tweede of laatste Stuk van het aangekondigde werk uitmaakt, handelt de Schrijver over de Zelfstandigheid en Onafhankelijkheid der Regterlijke Magt ingevolge het Nederlandsch Saatsregt.
Na in de inleiding iets over ons voormalig Gemeenebest te hebben gezegd, merkt de Schrijver aan, dat de Grondwet van 1814 almede een wezenlijk verdrag was tusschen den Souvereinen Vorst en het Volk, zoo ook de Grondwet van 1815 tusschen den Koning en het Volk, en trekt daaruit dit gevolg: ‘De Koning en de verdere geconstitueerde

{==206==} {>>pagina-aanduiding<<}
Magten in den Staat ontleenen, hetzij onmiddellijk, hetzij middellijk, hunne magt uit de Grondwet; zij bezitten geene magt, dan die aan dezelve bij de Grondwet, of ingevolge de Grondwet, is opgedragen; krachtens de Grondwet is het Nederlandsche Volk tot gehoorzaamheid verpligt, maar ook met de Grondwet houdt alle magt op; alle magtsoefening, die niet van de Grondwet uitgaat, is onwettig, en alle verpligting tot gehoorzaamheid neemt insgelijks met de Grondwet een einde.’ Hierop grondt de Schrijver het regt tot feitelijken wederstand aan de onwettige bevelen van elke autoriteit. Voor zoo ver zijn eigen gevoelen omtrent den feitelijken wederstand betreft, beroept zich Recensent op de regels, die hij bij de beoordeeling van het eerste Hoofdstuk heeft voorgesteld. Omtrent de verantwoordelijkheid der Ministers, erkent de Schrijver die, even als van alle andere Ambtenaren, burgerlijk, voor toegebragte schade, crimineel of correctioneel, voor misdaden en wanbedrijven in de uitoefening hunner bediening, ook dàn, wanneer zij gehandeld hebben op uitdrukkelijken last des Konings. Alle verdere of zoogenaamde staatkundige verantwoordelijkheid der Ministers voor zoodanige daden van het Bestuur, die wel door den Koning binnen de grenzen zijner bevoegdheid worden verrigt, maar desniettemin voor de eer en het welzijn des Lands nadeelig zijn, bestaat geenszins uit krachte der Grondwet; en Recensent is het eens met den Schrijver, dat daaraan niet veel verloren is, mits de Ministers slechts begrijpen, dat hij, die eene volgens de wetten strafbare daad verrigt op last van den Koning, desniettegenstaande strafschuldig wordt, vermits de Koning wel zelf heilig en onschendbaar is, doch geenszins de magt bezit, om iemand eene misdaad te bevelen.
Voorts ontwikkelt de Schrijver de gronden, waarop hij gelooft, dat de drie Staatsmagten nevens elkander in ons Rijk bestaan, zonder van eene hoogere magt, b b. zekere regelende magt des Konings, waarvan geen woord in de Grondwet staat, afhankelijk te zijn. Recensent houdt zich aan hetgeen hij te voren gezegd heeft. Wij zijn het eens met den Schrijver, dat de Koning geene meerdere magt bezit, dan Hoogstdenzelven bij de Grondwet is opgedragen; maar het bestaan van drie gelijke Magten ontkennen wij. De wetgevende Magt, die uitgeoefend wordt door den Koning en de Algemeene Staten te zamen, is de Hoogste Magt. In geval van botsing

{==207==} {>>pagina-aanduiding<<}
tusschen den Koning en de Algemeene Staten, is de partijschap onvermijdelijk, en ieder moge dan kiezen. Geen twijfel, of de Natie, althans het beste deel er van, zou de partij des Konings hebben gekozen, indien de Algemeene Staten de voorbijgaande wet tot bestrijding der staatsbehoeften hadden verworpen. Bovendien: Geen herstel van grieven, geene subsidiën! zegt men. Doch voor wien zijn die subsidiën? Voor den Koning en zijne Ministers alleen? of wel voor het Vaderland? - In het eerste geval begrijpt Recensent, waarom de Vertegenwoordigers, zoo zij meenen reden van misnoegen te hebben, het Budget weigeren. Doch dit is zoo niet. Indien de Koning, na de weigering van het Budget, eenvoudig niets doet, dan is Hij noch zijne Ministers, welke door den Koning, die rijk genoeg is, gemakkelijk kunnen worden onderhouden, maar de Natie is in ongelegenheid. De niet bezoldigde Krijgslieden slaan aan het muiten en plunderen, de Ambtenaren leggen hunne posten neder, de schuldeischers van den Staat ontvangen geene renten, er ontstaat een nationaal bankroet enz. Doet de Koning daarentegen iets, laat Hij belastingen heffen op den vorigen voet, tot dat het nieuwe Budget eindelijk zal zijn aangenomen, dan bereikt de weigering der Vertegenwoordigers haar doel nog minder. In beide gevallen, al waren de grieven wezenlijk, (want wij spreken hier bij wijze van onderstelling) is de weigering ten hoogste in staat, om alles in de war te brengen, maar nimmer om het bestaande kwaad te herstellen.
Doch, wat is dan de beste waarborg voor de vrijheid des Volks? - De Onafhankelijkheid en Zelfstandigheid der Regterlijke Magt met betrekking tot het Uitvoerend Bewind; wel te verstaan, zoo het laatste zich onthoudt van daden van geweld, en daartegen helpt geene Constitutie ter wereld. De Schrijver toont aan, hoe zelfstandig en onafhankelijk de Regtsmagt in Nederland volgens de Grondwet is; hoe de Raden en Regters trouw aan de Grondwet zweren enz.; wederlegt den Minister van Justitie, die, bij zijne Redevoering in de tweede Kamer der Staten-Generaal van den 10 April 1827, te vinden in de Staatscourant van 21 April 1827, beweerd heeft, dat het stelsel van Magtsvolheid bij den Koning in onze Grondwet is aangenomen, en het stelsel der onderlinge gelijkheid van de drie Staatsmagten, de Wetgevende, Uitvoerende en Regterlijke Magt, verworpen is; beroepende de Minister zich, tot aanprijzing van dat stelsel der

{==208==} {>>pagina-aanduiding<<}
volheid van magt bij den Koning, op het gevoelen van benjamin constant. Nog erger maakten het de Nederlandsche Gedachten, No. 2, waar de Staten-Generaal beschouwd worden als Raadgevers en Medewerkers, die den Koning in de vrije uitoefening van het Hoogste Gezag niet vermogen te hinderen. (Zie het aangekondigde werk, IIde Stuk, bl. 31.) Recensent verheugt zich, dat de Heer van sonsbeeck deze verderfelijke wangevoelens bestreden heeft: want of men de drie Staatsmagten gelijk in rang rekent, dan of men de Wetgevende Magt als de Hoogste beschouwt, dit is verschil in theorie; een verschil, hetwelk de geachte Schrijver welligt zou willen toegeven: maar het is inconstitutioneel, bij den Koning eene magt te onderstellen, die hij niet van de Grondwet ontleent, en volstrekt onverdrageijk, de Vertegenwoordigers slechts als Raadslieden aan te merken; dit maakt geheel de Grondwet krachteloos, en vernietigt alle staatkundige vrijheid.
Vervolgens bestrijdt van sonsbeeck het gevoelen van frets, die slechts twee gelijke Magten erkent, de Wetgevende en de Uitvoerende, welke laatste hij splitst in eigenlijk uitvoerende en enkel regtsprekende. Het gevaarlijke van dit stelsel meent Recensent te ontdekken in de gelijkstelling der Uitvoerende met de Wetgevende Magt, die dàn alleen door den beugel kan, wanneer men de Regterlijke Magt als derde en gelijke Magt afzonderlijk aanneemt. Wij beroepen ons op hetgeen hier voren ten voordeele der Wetgevende als Hoogste Magt is aangevoerd, en van alle andere Magten als Dienaressen van deze Hoogste. Men kan die ondergeschikte Magten noemen en verdeelen naar willekeur, zoo de Regter maar altijd vrij blijft in de toepassing der wet, en door geene daden van het Uitvoerend Bewind, of hoe men het noemen mag, in de uitoefening zijner bediening wordt gehinderd. De Regtspraak in naam des Konings (bl. 42 tot 48) verwekt den Schrijver eenige moeite, even als aan lanjuinais en berenger in Frankrijk. Recensent gelooft, de zwarigheid, bij de beoordeeling van het eerste Hoofdstuk, te hebben opgelost, en beroept zich op hetgeen aldaar tot opheldering gezegd is.
Verder wordt aangewezen, hoe de Regtsmagt oordeelt over hare eigene bevoegdheid, en de Heer frets wordt wederlegd, als hij beweert, dat de Regtsmagt niets kan doen tot bewaring der staatkundige vrijheid. Voorts bewijst

{==209==} {>>pagina-aanduiding<<}
onze Schrijver, dat er volgens de Grondwet geene afzonderlijke Administrative Jurisdictie denkbaar is: want indien er al Administrative Regtbanken afzonderlijk mogten worden opgerigt, even als er afzonderlijke Regtbanken van Koophandel zijn, zoo zouden deze, even als gene, ondergeschikt zijn aan den Hoogen Raad, welke de eenheid en zelfstandigheid zoo wel, als de onafhankelijkheid der Regterlijke Magt waarborgt. Tegen sommige Besluiten des Konings in het stuk van Weg- en Polderzaken worden gegronde bezwaren ingebragt. En daar de Schrijver alzoo meent de Zelfstandigheid der Regterlijke Magt te hebben afgehandeld, gaat hij daarop over tot de beschouwing harer Onafhankelijkheid. Bl. 86 herinnert de Schrijver den Regteren hunnen eed aan de Grondwet, en vermaant hen, dien ten gevolge niet mede te werken tot de handhaving van inconstitutionele Besluiten, welke bij ons door geene stilzwijgende goedkeuring van een' Behoedenden Senaat worden gewettigd: en te meer zijn de Regters tot nakoming der Grondwet verpligt, daar de Staten-Generaal het regt niet hebben, om de Ministers wegens staatkundige misstappen in staat van beschuldiging te stellen, bl. 88 en 89. Dit wordt nog nader aangebonden op grond van Art. 2 der Wet op de Regterlijke Organisatie, en door het gezag zoo van de Fransche, als vooral van de Nederlandsche Jurisprudentie, alsmede door het gezag van Regtsgeleerden als isambert, dupin, merlin, carnot, de corménin, bavoux, toullier, als ook montesquieu, pigeaud, feuerbach, ancillon, loss, von aretin, meijer, van hall, sassen, backer enz. De tegenbedenkingen worden gelukkig opgelost, onder anderen ook die ontleend wordt uit het Regt van Petitie, hetwelk de Regtbanken van Luik en Zwolle tot het slaan van zonderlinge vonnissen verleid heeft, even alsof het regt om te petitioneren alle andere regten vernietigde.
Bl. 131 verheft zich de Schrijver tegen het opwerpen van Conflicten, en beschouwt Zijner Majesteits Besluit van 5 October 1822 als een wederopbouw van het Fransche Conflictenstelsel. De Heer Mr. backer heeft aan dat Besluit een' grondwettigen zin trachten te geven; doch onze vrijmoedige, schoon nergens al te vrijmoedige Schrijver zet de zaak geheel anders uiteen. Over dat Besluit wordt gehandeld tot op bl. 211. Er wordt vervolgens aangetoond, hoe

{==210==} {>>pagina-aanduiding<<}
veel afkeuring het gevonden heeft, inzonderheid bij de Vertegenwoordigers donker curtius, barthélémy, leclercq, gerlache, de brouckère en serruys; hoezeer tegen de Conflicten over het algemeen ingenomen zijn de Heeren schooneveld, meijer, backer (schoon hij dat Besluit tracht te verschoonen), den tex, van hall en de Graaf van hogendorp. Dit Besluit wordt wijders voorgesteld als noodzakelijk noch doelmatig. Er wordt aangedrongen op verbetering der Administrative Wetgeving, wijziging der vroegere wetten naar de nieuwe orde van zaken, daarstelling van overeenkomst der Grondwet met de secundaire wetten, en organisatie der Regterlijke Magt. Andere middelen van voorziening worden overwogen en getoetst. De Grondwet wordt aangewezen als altijd vóór alles in het oog te houden. De noodzakelijkheid wordt beweerd, om zich tegen alle Magten gelijkelijk te voorzien: en hierin is Recensent het volkomen eens met den Schrijver. Want, al is de Wetgevende Magt de Hoogste, zij is daarom niet de eenige, en de andere Magten zijn haar slechts ondergeschikt, voor zoo ver hare afzonderlijke bestemming het medebrengt; de Regterlijke b.v. alleen daarin, dat zij geene wetten voorstelt, beoordeelt of verwerpt, maar slechts de bestaande wetten, welker kracht zij eerbiedigt, onafhankelijk toepast. Voorts beweert de Schrijver te regt, dat da Zelfstandigheid en Onafhankelijkheid der Regterlijke Magt in het belang des Konings zijn, en besluit zijn werk met eene recapitulatie der hoofdzaken, en den wensch, dat een ander een grondiger en meer zamenhangend stelsel bijbrenge. Recensent gelooft niet, dat dit laatste schielijk gebeuren zal. Ons Vaderland mag trotsch zijn op het bezit van zulk een' liberalen Regtsgeleerde en Staatkundige, als de Heer Mr. h. van sonsbeeck. Hem volge de
hoogachting zijner tijdgenooten, en de dankbare herinnering van het nageslacht!





Philippine van Vlaanderen, of de Gevangenen der Louvre; een Nederlandsche geschiedkundige Roman, door H.G. Moke. II Deelen. Te Rotterdam, bij J.L.C. Jacob. 1830. In gr. 8vo. 489 Bl. f 4-40.

De vertolking van dezen welgeschrevenen geschiedkundigen

{==211==} {>>pagina-aanduiding<<}
Roman, uit het Fransch van den Heer moke te Brussel, zijn wij, blijkens het voorberigt, aan den Heer Mr. p.g.q. sprenger van eyk verschuldigd. Den woelzieken geest der Vlamingen, waardoor zij zelfs, eerst wegens eenige, grootendeels in hunne verbeelding bestaande, grieven tegen hunnen volklievenden Graaf guy, en naderhand wegens twisten tusschen het gilde der lakenwevers en dat der slagters te Brugge, hun vaderland aan de Franschen in handen speelden, om het straks daarna hun met geweld weder te ontrukken; dezen geest, in onze dagen nog geenszins uitgestorven, vindt men hier met historische waarheid geschilderd. Tevens moet men zekere ridderlijke edelmoedigheid, en eene wel eens blinde, maar echter altijd vurige vaderlandsliefde, in de Vlamingen van dien tijd, (de laatste helft der 13de en het begin der 14de eeuw) onwillekeurig bewonderen. Maar, behalve het verstandig en dapper opperhoofd der Brugsche lakenwevers pieter de koning, en den meer roekeloos dapperen aanvoerder der Brugsche slagters jan breydel, onderscheiden zich op eene gunstige wijze de edele Graaf guy en zijne brave zonen, de driftige robbert en de schrandere willem; vooral echter zijne verhevene en teêrgevoelige dochter philippine, de heldin der geschiedenis, en haar minnaar, de grootmoedige guidon de malegrève, die eindelijk zamen nog trouwen. Tegen dezen staan over de ruwe barfleur, de meer zwakke dan boosaardige philips de schoone, Koning van Frankrijk, zijne wraakgierige gemalin jeanne van navarre, en guidon's jaloersche medeminnaar
willem van gulik, om van andere min opmerkenswaardige personen, waarvan echter jan van renesse wel mag genoemd worden, te zwijgen. De Schrijver heeft zeer gelukkig in de manier van walter scott gewerkt; hij volgt hem ook in het breedvoerig en, in die tafereelen van den ouden tijd, niet onleerzaam beschrijven der kostumen en stoffering. De Corrector had wel wat scherper mogen toezien. De vertaling is doorgaans gelukkig. Wij wenschen dit werk vele lezers en koopers, ook omdat het voor de geschiedenis van ons vaderland, waartoe weleer en nu nog kort geleden Vlaanderen mede behoorde, niet onbelangrijk is, en de waarheid het beste welkom is bij de meesten, wanneer zij zich met den dos der verdichting omsluijert en verfraait.






{==212==} {>>pagina-aanduiding<<}

Bug-Jargal, of de Opstand der Slaven van St. Domingo, in het jaar 1791. Door Victor Hugo. Naar het Fransch. Te Amsterdam, bij J.C. van Kesteren. 1830. In gr. 8vo. 242 Bl. f 2-40.

De Heer victor hugo, het hoofd der Romantische dichtschool in Frankrijk, is ook niet zonder roem wegens zijne prozaschriften bekend. Blijkens het voorberigt van de hier aangekondigde vertaling, schijnt hij thans een uitgebreid werk onder handen te hebben, hetwelk onder den titel van Vertellingen onder de Tent in het licht zou moeten verschijnen. De Schrijver stelt zich daarbij voor, dat, gedurende de oorlogen der omwenteling, verscheidene Fransche Officieren onder elkander overeenkwamen, om, ieder op zijne beurt, iets van zijne lotgevallen te verhalen, ten einde daardoor de lange nachten onder de veldtent op te korten. Als proeve van dat uitgebreide werk leverde de Schrijver voorloopig dezen bug-jargal, eene vertelling van Kapitein leopold d'auverney, die voorgesteld wordt als aan den ondergang der blanken op Sint Domingo ontsnapt te zijn, en in het verhaal zijner laatste lotgevallen op dat eiland (waarin de Neger bug-jargal zulk eene edele en belangrijke, hoewel treurig afloopende, rol speelt) tevens een naar waarheid geschilderd tafereel geeft van den opstand der slaven op St. Domingo. Wij zeggen, een naar waarheid geschilderd tafereel van dien opstand: want de Schrijver, ten einde zijnen geschiedkundigen Roman met die van walter scott te kunnen doen wedijveren, heeft zich bediend van de bouwstoffen, hem door ooggetuigen der schriktooneelen op St. Domingo geleverd.
De voornaamste personen zijn hier bug-jargal, opperhoofd der Negers van Morne Rouge, de held van het verhaal. Hij was geboren Kroonprins van Kakongo in Afrika. Nadat zijn vader, de Koning, oge genaamd, met deszelfs gezin, waaronder ook bug-jargal, listig aan boord van een' slavenhandelaaar was gelokt, werden zij allen op St. Domingo verkocht en van elkander gescheiden. Nadat oge door de blanken, wegens wederspannigheid, op het rad was gezet, werd alzoo bug-jargal, die, onder den naam van pierrot, een slaaf van den oom van Kapitein d'auverney was, de wettige Koning van Kakongo. Hij was

{==213==} {>>pagina-aanduiding<<}
een man van verhevene gevoelens; en, schoon hij, met al het vuur eens Afrikaans, maria, dochter van zijnen meester, en verloofde, naderhand echtgenoote van l. d'auverney, beminde, offerde hij die liefde als op voor zijnen vriend d'auverney, die hem driemaal het leven gered had, en behandelde maria met de uiterste kieschheid, toen deze, tijdens den opstand, geheel in zijne magt was gevallen.
Tegen dien grootmoedigen en tevens schoonen Neger contrasteert de zwarte dwerg habribrah, weleer de nar van den oom van l. d'auverney, naderhand priester, in welke hoedanigheid hij de mis bediende, en te gelijk toovenaar, waarzegger, geneesheer en wondheeler was bij de horden van biassou, opperhoofd der Mulatten. Habribrah, habribah of habibrah (want zijn naam wordt nu eens zoo, dan weder anders gespeld) heeft wel iets van het bekende dickje, in het Kasteel van Kenilworth, door w. scott. Maar onze Afrikaansche dwerg is veel boosaardiger. Dickje werd alleen door nieuwsgierigheid en schertsende kwelzucht, habribrah wordt door langverkropte wraakzucht gedreven.
Minder afschuwelijk, maar toch afgrijselijk, is de dwingeland biassou, het reeds genoemde opperhoofd der opgestane Mulatten. List, heerschzucht, wraakgierigheid en wreedheid van inborst paarde hij met eene zekere mate van kunde, beleid en welbespraaktheid, waardoor hij onbepaalden invloed op zijne onderhoorigen verwierf en behield.
De verhaler, leopold d'auverney, was door al zijne rampen somber en ongezellig geworden: want zijne jonge gade maria, die hem teeder bemimde, (en dit is bijna alles, wat ons van haar karakter bekend is) en zijnen vriend bug-jargal had hij beiden op eene bejammerenswaardige wijze na elkander verloren. Anders was hij oorspronkelijk levendig en driftig van aard, teeder, getrouw en ijverzuchtig in de liefde, wel eens te schielijk wantrouwend in de vriendschop, vol overdreven gevoel van eer, en altijd een dapper held en man van karakter. Tegen den somber gewordenen d'auverney contrasteert zijn vriend, de naïve Serjant thad, die, als hij wat vertelde, gedurig gevaar liep van uit te weiden: want ook hij sprak nu en dan tot aanvulling van het verhaal, dat buitendien door de Officieren in de tent wel eens werd afgebroken. Zeer belangrijk is

{==214==} {>>pagina-aanduiding<<}
ook nog een wezen, dat even min tot de blanken, als tot de Negers of de Mulatten behoort: het is rask, de hond weleer van bug-jargal, daarna van l. d'auverney.
Alles wel! zeggen de Lezers van ons Tijdschrift; doch het hier geleverde prikkelt wel de nieuwsgierigheid, maar bevredigt haar niet. Wij erkennen het, en belijden tevens opzettelijk zoo te handelen, ten einde den lees- en kooplust op te wekken: want de tijd, aan het lezen van zulk een' Roman besteed, is niet verloren.
Bl. 176 zegt biassou tot bug-jargal: ‘Meent Su Alteza, dat men wezenlijk over menschen het bevel kan voeren, die alleen opgestaan zijn om niet te gehoorzamen?’ De thans reeds afgedankte de potter zou dit ook wel van de Belgen mogen zeggen. Vive de potter! was de vereenigingskreet in Augustus 1830; vive de potter! wordt door de opstandelingen zelven als een oproerkreet beschouwd in December van hetzelfde jaar.
Jammer is het, dat bl. 29 de oorspronkelijke woorden van het Spaansche lied: Porque me huyes, maria! zijn weggelaten: anders is de vertaling, eenige drukfeilen daargelaten, goed en vloeijend. Twee zinstorende onachtzaamheden heeft Recensent echter opgemerkt. Bl. 24 staat er, dat maria zijn' naam, welke telkens herhaald werd, alleen uit zeker haar toegewijd en toegezongen lied verstaan had. De zamenhang bewijst, dat zij alleen haar' eigenen naam verstaan had. Elle n'avait entendu que son nom. Dit kan zoo wel zijnen als haren naam beteekenen, dewijl de Fransche taal het voorregt der onze mist, welke alle dubbelzinnigheid, door het onderscheiden gebruik der bezittelijke voornaamwoorden zijn en haar, wegneemt. Maar juist daarom moet men zoo voorzigtig zijn bij de vertaling van het Fransche son en sa, omdat eene verkeerde vertolking, in plaats der Fransche dubbelzinnigheid, een' geheel valschen zin aan de hand geeft. Bl. 133 vinden wij, dat jacques belin de moeder van biassou, omdat zij zoo gek (dus van weinig waarde) was, voor 32 ponden en 6 stuivers verkocht had. De Franschen rekenden nooit bij ponden, waarbij dan ook schellingen en geene stuivers behooren. Zeker staat er bij victor hugo: pour trentedeux livres et six sols of sous; en hiervoor moest eenvoudig staan: voor 32 livres en 6 [Fransche] stuivers (d.i. voor 32 francs 30 centimes).
Une livre beteekent wel een pond; maar dit is of in gewigt,

{==215==} {>>pagina-aanduiding<<}
of met bijvoeging van de gros, of sterling, naar dat het zijn moet. Wanneer er van Fransche geldswaarde gesproken wordt, dan laat men livre liefst onvertaald.
Gaarne zouden wij een uittreksel plaatsen; doch, daar het werk reeds gunstig is aangekondigd, en het uittreksel, zou het iets beteekenen, te veel ruimte zou beslaan, bepalen wij ons bij het verkorten der volgende anecdote: Biassou wilde zeker iemand, die om eene Officiersplaats verzocht, niet bevorderen. Hij vroeg den sollicitant, of hij Latijn verstond. Deze geraakte in verlegenheid. ‘Wat! ellendeling,’ riep biassou, ‘gij wilt Officier worden en kent geen Latijn!’ - ‘Maar, Generaal,’.... mompelde bevende de verlegen Neger. - ‘Zwijg!’ hernam biassou, die nog driftiger scheen te worden: ‘Ik moest u voor uw snoeven [op eenige moorden en brandstichtingen] terstond voor den kop laten schieten. Begrijp eens, rigaud, nog al een knappe Officier, die niet eens Latijn verstaat. Wel nu! snoever, daar gij niet weet, wat er op dat vaandel geschreven staat, zal ik het u uitleggen: in exitu, ieder soldaat, israël, die geen Latijn verstaat, de aegypto, kan niet tot Officier benoemd worden. Is het niet zoo, mijnheer de Kapellaan?’ De kleine ‘Obi [of Toovenaar, habribrah] knikte toestemmend met het hoofd.’ Zoo wist zich biassou, volgens den Roman, door zijne tegenwoordigheid van geest te redden. Volgens eene noot, heeft toussaint l'ouverture zich later inderdaad van datzelfde middel met het eigen goed gevolg bediend. Er ligt dus, ook in deze anecdote, eene ware gebeurtenis uit de geschiedenis van den opstand der slaven van St. Domingo ten grondslag.





De Mumie van Rotterdam. Een geschiedkundig romantisch Tafereel uit den tijd der Spaansche beroerten in de Nederlanden. Door Georg Döring, II Deelen. Uit het Hoogduitsch. Te Amsterdam, bij J.C. van Kesteren. 1830. In gr. 8vo. 483 Bl. f 4-40.

Schoenmaker, houd u bij uwe leest, zegt het oude bekende spreekwoord; en had de Schrijver van het tegenwoordige werk, aan wien wij anders het talent niet ontzeggen, om de

{==216==} {>>pagina-aanduiding<<}
zakens die hij voorstellen wil, onderhoudend en zelfs koddig te behandelen, dit spreekwoord voor oogen gehouden, dan had hij zich voorzeker niet gewaagd aan het vervaardigen van een geschiedkundig tafereel van een volk, aangaande welks geschiedenis, karakter, zeden, denk- en leefwijze, ja zelfs aangaande den aardrijkskundigen toestand van welks vaderland hij hier toont zoo geheel onkundig te zijn, als wij zulks nooit in die mate bij eenig ander Schrijver ontdekten. Daardoor is dan ook dit verhaal, of tafereel, niets anders, dan eene opeenstapeling van onwaarschijnlijkheden, de eene al belagchelijker en ongerijmder dan de andere. De Lezer oordeele zelf!
Tobias van vlieten, uit de Oostindiën teruggekeerd, weigert aan cornelis van daalen, zoon van een Rotterdamsch koopman, zijne eenige dochter clelia, omdat de jongman slechts vijfmaal honderdduizend dukaten mede ten huwelijk kan brengen; terwijl hij zelf voornemens is, aan zijne dochter zevenmaal honderdduizend stuks dito, ten uitzet, mede te geven, en hij er op staat, dat beider huwelijksuitzet gelijk zal zijn. Intusschen, de jonge lieden beminnen elkander; en cornelis weet zijne beminde in den waan te brengen, dat haar vader, ofschoon uitwendig orthodox-gereformeerd, een heimelijke papist, en voornemens is, haar in Braband in een klooster op te sluiten. Daardoor haalt hij haar over, om met hem het hazepad te kiezen. Zij begeven zich aan boord van een schip, dat naar Antwerpen bestemd is, om van daar naar eene tante, welke bij Maastricht woont, te vertrekken. Maar die togt is een tegenhanger der reize van bontekoe! In het begin was, wel is waar, de wind zoo goed, dat men van Rotterdam naar Dordrecht het gewone voorspan van paarden, die men, volgens den Schrijver, N.B. in dat vaarwater gebruikt, kon missen. Later schijnt men die evenwel voorgespannen te hebben, tot dat men, en dit alles eer men Dordrecht bereikte, in een meer kwam, in welks middelpunt men, als in de opene zee, geene kusten meer ontwaart. Daar werden de paarden, dit spreekt van zelf, afgespannen. Te Dord, echter, was het niet pluis; want, bij den toen plaats hebbenden oorlog der Nederlanders tegen Frankrijk en Spanje, werd de haven van die stad, in dien tijd, door de vijandelijke kapers onveilig gemaakt. De schipper hield daarom ver van den Dordschen
oever af. Maar men kwam van

{==217==} {>>pagina-aanduiding<<}
den regen in den drop. Want tusschen de duizend (!) eilanden, die de Biesbosch bevat, lag een Spaansche kaper verscholen, die, als een roofvogel op zijne prooi, op het Hollandsche koopvaardijschip toeschiet. Na eene hevige kanonnade van wederzijden, doet een waagstuk van cornelis den Spanjaard in de lucht vliegen. Nu hebben de beide minnenden hunne bekomst van het reizen te water. Aan de Willemstad stappen zij aan wal, en zetten van daar over land hunne reis naar Maastricht voort, maar verdwalen, en worden van elkander gescheiden in de onderaardsche gewelven van den St. Pietersberg. Cornelis vindt te Maastricht het zeeschip weder, waarmede hij van Rotterdam vertrokken was, en keert met hetzelve, zonder clelia, naar die stad terug. Intusschen had zich, buiten hun weten, een ander met de intrigue van het minnend paar bemoeid, namelijk de Leidsche professor hazenbroek, die aan den vader der geschaakte clelia beloofde, hem zijne dochter weder te bezorgen, onder voorwaarde, dat deze, bij uitersten wil, zijn zeer mager ligchaam, na zijnen dood, aan het Akademisch Museum zou legateren; van welk ligchaam hazenbroek eene mumie in den Egyptischen trant wilde vervaardigen. Clelia valt in den St. Pietersberg in handen van twee studenten, door den professor op haar afgezonden; deze geleiden haar naar Leiden, waar de professor. zoo hij meende, reeds het lijk van den ouden van vlieten, aan eene ziekte schijnbaar overleden, had overgebragt. Op het oogenblik, dat hij hem met het ontleedmes den buik wil opensnijden, ontwaakt de schijndoode, komt clelia ook ter zelfde
plaatse aan, een oogenblik daarna ook haar minnaar cornelis. De mumiën-professor sterft aan eene beroerte, en het huwelijk tusschen de gelieven wordt gesloten.
Wij hebben ons met het zotte verhaal reeds langer bezig gehouden, dan het verdient. Evenwel nog een enkel staaltje: ‘Jufvrouw jansen rookte haar pijpje met de geschiktheid eener rookster, die deze edele kunst in al derzelver fijnheden weet te waarderen en te genieten. Vele vrouwen in Holland gewennen zich zoo aan haar pijpje, dat zij er dikwijls veel meer van houden, dan van haar zoo zeer geliefkoosd kopje thee.’ - ‘Zulke zaken,’ zegt de smaakvolle Vertaler, ‘te hooren of te lezen, is voor een' Nederlander, wiens gevoel niet kwalijk geplaatst is, nog immer eene streelende gewaarwording.’ Wij gunnen een

{==218==} {>>pagina-aanduiding<<}
ieder hetgeen hem smaakt, zoo ook den Vertaler het boek, ‘het onthaal op warme thee, met boterhammen met gerookten zalm, en ieder gast een kwispedoortje voor zich,’ en, zoo hij nog ongehuwd is, eene tabakrookende maagd tot echtgenoote.






Nachtgedachten van Eduard Young, uit het Engelsch, met Aanteekeningen, door J. Lublink, den jongen. Derde Druk. Op nieuw overgezien. Iste Deel. Met Platen. Te Amsterdam, bij A.B. Saakes. 1830. In kl. 8vo. LXXXV en 114 Bl. Bij Inteek. f 1-80.


Verzameling der Werken van A. Fokke, Simonsz. Iste tot IIIde Deel. Te Amsterdam, bij J.C. van Kesteren. 1830. In 8vo. 756 Bl. Bij Inteek. f 3-60.

Young en fokke bijeengevoegd! Welk eene overeenkomst bestaat er toch wel tusschen deze beiden? - Geene andere, Lezer! dan dat beider werken thans op nieuw worden uitgegeven; dat beiden zich beroemd gemaakt hebben; dat beiden drok gelezen werden; dat beiden, elk in zijne soort, groote Vernuften waren, en dat beiden niet meer zijn. - Wij mogen deze zoo bekende werken slechts met een kort woord aankondigen. Nadat de achtingwaardige lublink de Nachtgedachten in proza getrouwelijk had overgebragt, ondernam de geachte schenk zulks in dichtmaat. Beiden behaalden verdienden lof, en men mag den arbeid des eenen niet ten koste van dien des anderen verheffen: beide vertalingen zijn, in hare soort, voortreffelijk. De behagelijker vorm van schenk wordt weder opgewogen door het meer getrouwe des anderen. Wie young inzonderheid als Dichter wil leeren kennen, neme de overbrenging van schenk ter hand; wie hem geheel verlangt te bezitten, of liever, wien het meer om den godvruchtigen en diepdelvenden Zedeschrijver te doen is, schaffe zich die van lublink aan. Deze nieuwe uitgave is, door eene bevoegde hand, van verouderde woorden gezuiverd, naar de tegenwoordige spelling veranderd, met dezelfde, niet zoo gemakkelijk te verjeugdigen, plaatjes van vinkeles versierd, met een kort Levensberigt des onsterfelijken Dichters verrijkt, en beveelt zich, door eene nette en zorgvuldige bewerking, allezins aan.

{==219==} {>>pagina-aanduiding<<}

Gelijk beide deze uitgaven met het Portret des Schrijvers zijn versierd, (dat van onzen fokke onderscheidt zich door fraaije uitvoering en treffende gelijkenis) zoo geeft ons de laatste nog een facsimile, en is dezelve in elk opzigt met zorg bewerkt. Een vertrouwd vriend van den zwaarmoedigen Comicus, (want als zoodanig hebben wij hem gekend) van zijnen geest en smaak als doordrongen, nam, naar luid des voorberigts, zulks op zich, en volbragt de taak naar eisch. Men belooft ons eene volledige verzameling van 's mans werken. Deze drie Deeltjes bevatten reeds de navolgende stukken: De verscheidene Tijdperken des Menschelijken Levens (in zes Redevoeringen). Socratisch-comiesch Onderzoek naar den zetel des Karakters in den Mensch (in drie Verhandelingen). Verhandeling over de Zelfkennis. Verhandeling over de algemeene Gelaatkunde der onderscheidene Leeftijden van den Mensch. Verzameling van eenige zinledige Uitdrukkingen. Het toekomend Jaar 3000. - Wij verlangen naar de voortzetting dezer verzameling. Leefde onze vaderlandsche schertsende Wijsgeer nog, welk een oogst van tragisch-komische en komisch-tragische gebeurtenissen bood hem de tijd van algemeene woeling en spanning, dien wij beleven, niet aan! Hij ruste in vrede!












Bij den vrijwilligen Heldendood van J.C.J. van Speyk, door C. Loots. Te Amsterdam, bij J. van der Hey en Zoon. In gr. 8vo. 8 Bl. f : - 25.


Op den Heldendood van J.C.J. van Speyk, door W.H Warnsinck, Bz. Te Amsterdam, bij M. Westerman en Zoon. In gr. 8vo. 8 Bl. f : - 25.


De Heldendood van J.C.J. van Speyk, Lierzang, door M. Westerman. Te Amsterdam, bij M. Westerman en Zoon. In gr. 8vo. 8 Bl. f : - 25.


Aan Amsterdam, bij den Heldendood van J.C.J. van Speyk, door H. Haakman. Te Amsterdam, bij de Erven H. Gartman. In gr. 8vo. 8 Bl. f : - 20.


De Heldendaad van J.C.J. van Speyk, gehuldigd door H.

{==220==} {>>pagina-aanduiding<<}
H. Klyn. Te Amsterdam, bij J. van der Hey en Zoon. In gr. 8vo. 8 Bl. f : - 15.


Hollands Vlag. Uitboezeming, op het vernemen van den Heldendood van J.C.J. van Speyk; door C.G. Withuys. Te Amsterdam, bij A. Zweesaardt en J. Guykens. In gr. 8vo. 16 Bl. f : - 30.


Van Speyk. Dichtstuk, door J. van Harderwijk, Rz. Te Rotterdam, bij Krieger & Co. In gr. 8vo. 11 Bl. f : - 25.


De Nederlandsche Vlag. Lierzang, door P. Koster. In 's Gravenhage en te Amsterdam, bij de Gebr. van Cleef. In gr. 8vo. 8 Bl. f : - 20.

Er is misschien geen gunstiger gelegenheid, om de wezenlijke strekking van een dichterlijk vernuft gade te slaan, dan wanneer eene daad, waarmede de eer en het belang van het gansche volk in verband staan, de algemeene aandacht bezig houdt. Dan toch is de indruk, waardoor het gevoel opgewekt wordt, niet alleen het levendigst, maar tevens ongemengd; dan is het alleen het voorwerp zelf, waardoor de ziel vervuld wordt, en niet de zucht, om, door aan hetzelve regt te doen wedervaren, ook voor zichzelven eenige onderscheiding te verwerven. In 't kort, dan stort zich het kunstgevoel in volle reinheid uit, zonder door een' zweem van zelfzucht belemmerd te worden; en de geest volgt, zonder zich door iets te laten aftrekken, den weg, die hem eigen is.
Het zevental dichtstukken, hetwelk voor ons ligt, bevestigt, zoo wij vertrouwen, dit ons gevoelen volkomen. Allen toch hebben de onvergetelijke heldendaad van van speyk ten onderwerp; allen zijn uit bewondering van die daad voortgevloeid; allen stemmen met de aandoeningen der geheele natie overeen; allen onderscheiden zich door wezenlijke verdiensten: en echter zou men in dezelve, wat, afgescheiden van het onderwerp, aard en leiding betreft, vergeefs naar overeenkomst zoeken. Een kort overzigt zal ons hiervan nader overtuigen.
Bij dat van den Heer loots aanvangende, ontwaren wij dadelijk het eigendommelijke van den grijzen en tevens

{==221==} {>>pagina-aanduiding<<}
vrijen Zanger, die, boven alle angstvalligheid verheven, zijn onderwerp, zoo als het zich het eerst aan hem voordoet, in zijn gevoel opneemt, zonder zich over de keus van een oogpunt te bekommeren, en wiens geest, van de herinnering van belangrijke voorvallen en omstandigheden vervuld, zich om de inkleeding niet behoeft te verpijnen. De aanhef van het stuk schept, als 't ware, het eigenaardige tooneel voor de roemruchtige daad, die het onderwerp uitmaakt. Wij hebben dadelijk voor oogen dat land, door onbegrijpelijke volharding uit de plassen getild en in eeuwige worsteling met stormen en vloeden, en op dit eigenaardige tooneel stelt ons de dichterlijke geest den Held met fiksche trekken voor. Zich aan geene zorgelijke rangschikking bekreunende, stort de Zanger den stroom zijner gedachten onbelemmerd uit, zoodat men dikwijls eer de weelde van een jeugdig vernuft, dan de schatting van een' met wintersneeuw overdekten geest zou vermoeden: dit echter willen wij alleen op de houding van het geheel toegepast hebben; krachtige en breede trekken kondigen overigens den geoefenden meester bij opvolging aan; en wij achten het eene bijzondere verdienste in den Heer loots, dat zijne wijze van uitdrukking zich boven den al te zeer verfijnden geest van beschaving verheft, en hij ons dikwijls daardoor tot die tijden terugvoert, waarin men, den vollen rijkdom onzer taal aanwendende, minder acht sloeg op de keuze der woorden, wat de sierlijkheid betreft, dan op het eigenaardige gebruik, hetwelk men er van maken kan. Gaarne wenschten wij te kunnen uitweiden in den lof van de waarachtige dichterlijke schoonheden, waarvan dit stuk overvloeit; maar ons bestek dringt ons, den lezer daar zelve heen te wijzen.
Het stuk van den Heer warnsinck (*) doet ons dadelijk een vernuft kennen, hetwelk zich nimmer aan de leiding van een geoefend oordeel tracht te onttrekken, en geene afhankelijkheid kent, dan die van eene vaste overtuiging. Om zijn gevoelen een' gewettigden, doch tevens onbelemmerden loop te kunnen geven, toetst hij hetzelve aan de vroegere daden van den Held, voor wien nu de eerste regel: ‘waar ligt die welbestuurde boot?’ reeds de belangstelling opwekt; terwijl wij door den aanhef verder voorbereid worden, om de waarde van het offer, dat de jeugdige Zeeheld

{==222==} {>>pagina-aanduiding<<}
aan de eere des vaderlands gebragt heeft, in al deszelfs grootheid te beseffen; en nu wordt de hoofddaad, met levendigheid geschilderd, het middelpunt, waarop de aandacht gevestigd en waardoor ons gevoel getroffen wordt. Het dichterlijk gevoel voert ons in deszelfs verrukking mede, en onze belangstelling klimt ten top voor een vaderland, dat met zulke daden en gevoelens onverwinnelijk mag heeten.
De lierzang van den Heer westerman toont, zoo in geest als vorm, den man, die gewoon is zich voor eene groote menigte te doen hooren. Zonder zich door eene angstvallige zorg, om de daad zelve met naauwkeurigheid voor te stellen, te laten binden, stort het gevoel, van eene onbekrompene deelneming bewust, zich onbelemmerd uit. Het verlangen, om de algemeene bewondering op te wekken, straalt hier minder door, dan de behoefte, om, door in dezelve te deelen, den boezem lucht te geven. - Het verwonderde ons, dat de Heer westerman dit stuk ook niet op ons nationaal tooneel heeft uitgesproken. Wij herinneren ons altoos nog met genoegen, welk eene uitwerking soortgelijke stukken, op de hem eigene krachtige wijze voorgedragen, hadden.
Zeer gelukkig is, onzes inziens, het standpunt, waarop de Heer haakman zich geplaatst heeft, om de heldendaad van van speyk te huldigen. De liefde tot het vaderland heeft, als 't ware, eene naauwere betrekking gezocht in de geboortestad van den Held. Amsterdam heeft het diepst de vernedering gevoeld, welke eenmaal onze vlag onderging, door voor eene vreemde te moeten zinken. Amsterdam omvangt de grafplaats van zoo vele Helden, die haar eenmaal door geheel de wereld deden eerbiedigen. In Amsterdam werd van speyk geboren. Hij heeft de kleur van die stad, als het kleed zijner jeugd, gedragen. Die stad heeft zijne kindschheid verzorgd in een harer eerbiedwaardige gestichten; opgevoed werd hij daar, en als aan haren boezem zelv' opgekweekt. Wie kan zich nu meer verheffen op de glorie, welke van speyk met bloed en leven voor de eer van die te lang miskende vlag heeft behaald en betaald? Geheel op zichzelve staande, doet de Heer haakman ons dit, in een krachtig, vloeijend en met welgekozene beelden versierd dichtstuk, beseffen. De dwang, waardoor, ingevolge van verbonden, de vaderlandsche Marine beperkt werd, en de kracht, waarmede zij zich verhief, is fraai,

{==223==} {>>pagina-aanduiding<<}
door het denkbeeld van eene met magt ineengedrongene en met verdubbelde kracht losspringende veer, uitgedrukt. In het dichtstuk van westerman vinden wij daarmede eenige overeenkomst in dat van den leeuw, die, in het enge perk gedrongen, woedend opspringt en zijne banden losscheurt; maar dat van haakman is, zoo ver wij ons herinneren, minder in vergelijking te brengen met andere meermaals gebezigde beelden, en dus nieuw.
De Heer klyn heeft weder een ander standpunt genomen. Door de heldendaad verrukt, boezemt hij zijn gevoel uit, en vermijdt alle inkleeding, alle uitweidingen, om den indruk van dat gevoel niet te belemmeren of te verzwakken. Het schijnt hem voorgekomen te zijn, dat in de eenvoudigste schildering het treffend voorbeeld best omvangen wierd, en de beschouwing daarvan genoegzaam ware, om ieder den vereischten eerbied voor den jeugdigen Held in te boezemen, en zijne verpligting aan het vaderland te doen beseffen. Aan deze overtuiging getrouw, poogt hij ons op eigene wijze te treffen en te roeren, en heeft zijn doel ook niet gemist.
Het meest zamengestelde van de stukken, welke voor ons liggen, is dat van den Heer withuys. Langs een' bijzonderen weg leidt hij ons tot de daad zelve. Door de belangstelling voor de Hollandsche vlag op te wekken, wil hij ons de heldendaad van van speyk in al hare volheid doen beseffen; en hierin dan ook is hij uitmuntend geslaagd. Treffende denkbeelden, in fiksche en tevens bevallige verzen uitgedrukt, houden op den duur de aandacht levendig. Echter (men houde dit niet voor bedilzucht) komt ons de houding van het stuk min gelukkig voor. De inleiding, van vroeger gevestigde denkbeelden ontleend, heeft, onzes inziens, te veel overwigt op het hoofddoel, of staat daarmede niet in behoorlijke evenredigheid; zoodat men na de lezing zich wel vele stoute trekken herinnert, maar het geheel niet in het geheugen opgenomen heeft. Bij zoodanige onderwerpen is het gevaarlijk, zich misschien van bestaanden voorraad te bedienen. Bij zoo veel opgewekte belangstelling voor de vlag had ook, zoo het ons voorkomt, niet vergeten mogen worden, dat, schoon door de schitterende daad van van speyk eene nieuwe glorie om haar heen getrokken is, hare eer, sedert de vernieuwing van ons volksbestaan, bij herhaling op eene waardige wijze gehandhaafd is. Tegenover de bijgebragte aanmerkingen behouden echter de schoonheden een doorslaand

{==224==} {>>pagina-aanduiding<<}
overwigt; maar ook daarom achtten wij ons verpligt, die aanmerkingen niet terug te houden, wijl zoodanig stuk voor mindere bekwaamheden een gevaarlijk voorbeeld zou kunnen worden.
De Heer van harderwijk heeft den meer gewonen weg ingeslagen. In vloeijende verzen volgt hij het voorval in zijn geheel, en brengt den roem onzes vaderlands daarmede in verband. Geen den minsten dwang bespeurt men in de bewerking; de aanhef is natuurlijk, de gang gemakkelijk, en het slot wèl aangebragt. Eene gelukkige gedachte achten wij het vertrouwen van van speyk op de hulp der Antwerpenaren bij de stranding; dit levert een treffend kontrast op met de trouweloosheid, die hij ontmoette, en geeft aan zijne heldendaad een grooter gewigt.
Wij ontmoetten te dezer gelegenheid nog een stuk, hetwelk, onder den titel van De Nederlandsche Vlag, mede aan van speyk is toegewijd. In dit stuk zijn de gedachten doorgaans beter dan de inkleeding, die over het algemeen gedwongen is. Ook hier en daar herinnerden wij ons bij de lezing wel eens iets, dat vroeger het licht zag. De verzen zijn over het geheel meer krachtig dan vloeijend. Op de houding zouden wij hetzelfde kunnen toepassen, hetgeen wij bij het stuk van withuys deswege gezegd hebben; echter met dat onderscheid, dat de Heer koster het belang der Hollandsche zeemagt meer algemeen aanvoert, en dat zijne gebreken het voordeel niet hebben, door zoo vele dichterlijke schoonheden op-, ja overgewogen te worden.
Wij hebben gezien, welk eene verscheidenheid van licht het dichterlijk vernuft over hetzelfde onderwerp kan verspreiden. Ten slotte moeten wij nog aanmerken, dat boven aangehaalde stukken weder een nieuw bewijs opleveren, dat de dichterlijke geest eene eigenaardige zelfstandigheid, welke, ook zonder schoolsche leiding, zichzelve ontwikkelt, en althans geen uitvloeisel der geleerdheid is. De Dichters, aan wier werk wij hier onzen lof niet hebben kunnen onthouden, zijn, voor het meerdergedeelte, van het voorregt eener eigenlijk gezegde geletterde opvoeding verstoken geweest; maar ook daarom misschien zijn zij te oorspronkelijker gebleven, en, schoon de Natuur alleen hunne Zanggodin was, zou de hoogste letterwijsheid even min in staat zijn, hen tot Dichters te vormen, als hun eene vereerende plaats op den zangberg te betwisten.







{==225==} {>>pagina-aanduiding<<}

Handleiding voor aankomende Officieren en Onderofficieren, ter verkrijging van eenen behoorlijken leefregel in de allereerste vereischten van hunnen stand; door Jacob Theodoor Buser, Kapitein bij het 1ste Bataillon Overijsselsche Schutters. Te Deventer, bij A.J. van den Sigtenhorst. In kl. 8vo. 1831. IV en 108 bl. f : - 90.


Ein Lorberreis, nachgesendet an J.C.J. van Speyk, von Ludwig Marchand. Utrecht, bei van Paddenburg & Comp. 1831. 8vo. 4 S. f : - 15.


Krijgsgeschal en Volksgezang. Te 's Gravenhage, bij de Gebr. Hartmann. 1830. In kl. 8vo. IV en 36 bl. f : - 40.


Tafereel van de Belgische Onlusten, in dichtmaat. Door D. Valkenburg. Te Utrecht, bij van Paddenburg en Comp. 1830. In kl. 8vo. VIII en 49 bl. f : - 50.

Met belangstelling en goedkeuring heeft Recensent de Handleiding voor aankomende Officieren en Onderofficieren gelezen. Zij bevat allernuttigste lessen, gegeven door een' persoon, die bevoegd is dezelve uit te deelen. Mogelijk vindt men in de Levensregels wel eens eenige herhaling met andere woorden; maar ook dan is de tweemaal gezegde zaak de behartiging waardig. De nuttigheid van het goedkoope boeksken wordt nog vergroot door de achteraangevoegde verdeeling en volgorde der lessen van de Soldaten-, Pelotons- en Bataljons-school, waardoor de Officieren en Onderofficieren, aan welke allen wij het werkje ten sterkste aanbevelen, een gemakkelijk overzigt in ééns van deze drie zoogenaamde scholen verkrijgen. Met zeer veel juistheid wordt er onder anderen bl. 7-12 aangewezen, welke kundigheden voor iemand, die in de krijgsdienst vorderingen maken wil, deels onontbeerlijk, deels heilzaam zijn.
Het stukje van den Heer marchand op van speyk's heldendood verdient met onderscheiding te worden genoemd.
Krijgsgeschal en Volksgezang is eene verzameling van liederen en vaderlandsche stukjes, meest met aangewezene en bekende zangwijzen. Vijf der liederen zijn wij aan een' Belgiër verschuldigd; zij strekken zijn hart tot eer: en ook, uit

{==226==} {>>pagina-aanduiding<<}
een critisch oogpunt beschouwd, is ons oordeel over deze verzameling gunstig. Plaatsgebrek verbiedt ons, dit oordeel te staven.
Verre beneden het vroeger aangekondigde staat het Tafereel van de Belgische Onlusten in dichtmaat. Het is berijmd proza, b.v. bl. 4, in den deftigen stijl:

Maar personeele haat gaf dezen eisch u in. 


Reeds trekken op zijn last daarheen zijne adjudanten.

Zou 't waar zijn, dat een man van aanzien hem verklaarde, 
Toen deze zijne vrees den Erfprins openbaarde, 
En sprak: ‘Doorluchtig Vorst! uw Hoogheid waagt te veel! 
't Is mij onmogelijk , dat ik 't gevaar verheel', 
Om u te midden van gewapende onverlaten 
Te wagen in 't gedrang der opgepropte straten. 
Al is 't dat Brussel zelf uw Hoogheid nog vereert, 
En 't denkbeeld van verraad met afschrik van zich weert; 
Eén mensch, één vreemdeling kan 't schandlijkst misdrijf plegen. 
ô Moge uw Hoogheid dit toch ernstig overwegen!’ 


Eindelijk:

En daar zij in den Vorst zijn volksgezindheid roemen, 

{== afbeelding 
	
==} {>>afbeelding<<}
    
 


Dat laatste kan wel niet prozaïscher! - Overigens vinden wij telkens nommers voor aanteekeningen, tot 62 in getal; doch die aanteekeningen moet de lezer vooreerst zelf maken: want ze zijn nergens in dit stukje te vinden.





Gedichten aan het Vaderland gewijd, door H.H. Klyn, Lid van het Koninklijk Nederlandsch Instituut, enz. enz. Uitgegeven ten voordeele van het Vaderland. Te Amsterdam, bij J. van der Hey en Zoon. 1830. In gr. 8vo. 38 Bl. f : - 80.

Den waardigen klyn, door den onverbiddelijken dood beroofd van echtgenoote, éénig kind en broeder, in wier smartelijk gemis zijn gevoelig hart ook zijne landgenooten deed deelen, bleef voor dit leven niets anders over, dan de Vriendschap en zijne Lier. De eerste gewierd hem in ruime mate; de laatste schonk hem verademing, ons genoegen.

{==227==} {>>pagina-aanduiding<<}
Met warme zucht voor het Vaderland bezield, boezemde hij, bij elke treffende gelegenheid, zijn gevoel uit in zangen, die, wat ook de kritiek op dezelve zou mogen aanmerken, gewis de hooge verdienste niet ontberen, van den stempel te dragen eener vurige en hartelijke vaderlandsmin. Ook deze, acht in getal, getuigen zulks in ruime mate. Wij moeten kort zijn, - veel korter, dan onze lust zou wenschen. Opwekking, dan, is een even krachtig als uitgewerkt dichtstuk, waaruit wij straks eene proeve zullen mededeelen. Aan God, ademt echt Christelijk gevoel. Aan den Koning, ten geleide van een nederig Offer aan het Vaderland. De rondborstige taal van den echten Nederlander tot zijnen Vorst. Wapenstilstand. Schilderachtig in aanhef, fraai in wending, treffend in opwekking. Vaderlandsch Lied. Vol jeugdigen moed en veerkracht; liefelijk als een lentemorgen Holland is hier ons Holland weêr! Krijgslied van Amstels Schutterij, bij haar vertrek. (Met Muzijk van den Heer wilms.) Het gevoel van den waren Nederlander, in maat en zang gebragt. Aan mijnen geliefden jeugdigen Vriend j. de bosch kemper, staande als Soldaat bij Antwerpen. Hartelijk, mannelijk en bevallig tevens; het woord van een' tweeden Vader tot zijnen wakkeren Zoon, zoo als dat in deze jammervolle, maar tevens heerlijke dagen past. Aller Leus. Een waardig besluit. - Ziedaar deze Gedichten met een enkel woord gekenmerkt. Bij zoo veel wegslepends, bij zoo veel waarachtige poëzij vergaat ons de lust tot kritiseren, ook opdat den edelen Zanger de lust niet verga tot zingen. Wij verklaren dan ten besluite, dat de Heer klyn wèl verdiend heeft bij het Vaderland! - En nu nog de beloofde proeve:

Ga! stapel vrij op een al wat gij kunt bevatten! 
Rust, vrede, voorspoed, heil, - verspil onmeetbre schatten; 
Stort lauwren, rijkdom, roem, en wat uw hand besluit, 
(Gelijk een regenwolk de ontelbre drupplen,) uit. 
Vergeefs! - men vloekt het heil zoo spoorloos opgedrongen; 
Veracht de weldaân, hier de ziel als ingedwongen; 
Verschopt de schatten, zelfs tot walgens toe, verkwist. 
De nijd broeit in de borst; de wrevel schept den twist; 
Nu daagt hij op, die zwerm van wrok en haatverspreiders: 
(Trawanten van de hel, verachte volksverleiders;) 
Hij blaast met godsdiensthaat, den gloed der driften aan: 
En doet, wat lang reeds smeulde in vlammen opwaarts slaan. 

{==228==} {>>pagina-aanduiding<<}

Mijn dierbaar vaderland! zie daar de bron dier plagen, 
Die ge als een wervelwind, van 't Zuiden op ziet dagen. 
Hoe zalig waart gij niet, toen ge aan uw erf verknocht, 
Uw' grenspaal nooit verzette of naar meer erfgrond zocht! 
Gij werdt, ondanks u zelv' aan 't Belgisch volk geklonken, 
En al uw rust en heil had, redloos, uitgeblonken. 
Dat België, u zoo vreemd, in zeden, taal, en eer, 
Zag met verachting op al 't opgedrongne neêr; 
Het vloekte,.... niet dien trots, dat spoorloos regt vertreden, 
Dat, wat nooit zamenklemt, ontzind dorst zamensmeden; 
Maar 't vloekte uw' vorst, en u, en spuwt u in 't gezigt, 
En liegt u de oorzaak toe, der jamm'ren thans gesticht. 
Hoe! Holland, Holland, zou verachte keetnen smeden? 
't Heeft, tachtig jaaren, voor zijn dierbaar erf gestreden: 
't Verbrak, met eigen hand, al wat het hield geboeid; 
't Heeft altoos, waar ge u wendt, de dwinglandij verfoeid. 
Maar vruchtloos klinkt die taal waar blinde driften woeden, 


enz.
De Corrector heeft zijne taak, vooral ten aanzien der punctuatie, slordig verrigt.





Vaderlandsche Poëzij [door J. van der Veen, Az.]. Te Kampen, bij W.J. Tibout. 1830. In kl. 8vo. VI en 31 bl.

De Heer van der veen, thans reeds vrijwillig als schutter uitgetrokken, heeft, nog vóór zijn vertrek uit zijne woonplaats Hoogeveen, dit bundeltje Vaderlandsche Poëzij willen publiek maken. Wanneer men in aanmerking neemt, hoe in de eerste tijden onzer volkswapening alles welkom was, wat den nationalen moed konde aanvuren, zoo mag men zich met reden over de uitgaaf van deze kleine verzameling verheugen. Wij vinden hier wel geene hooge vlugt, maar ook geenen hoogdravenden onzin. Doorgaans heeft de Schrijver met warmte gedicht, en zijne taal is krachtig en duidelijk. Als heerschende gebreken hinderen ons: het verwaarloozen der smelting; de telkens voorkomende dubbele t (t 't) of d t (d 't); onachtzaamheid in het tellen der voeten, waardoor wel eens een vijfvoetig vers gevonden wordt, waar men een' Alexandrijn, en een drievoetig, waar men een viervoetig vers moest aantreffen; en eindelijk, onnaauwkeurigheid in taal en spelling, die echter, bij eene goede verbetering der drukproeven, meerendeels had kunnen verholpen worden. Tot proeve het volgende:

{==229==} {>>pagina-aanduiding<<}


	Aan onze gesneuvelde Helden.
U, eedlen! zij deez' zang gewijd; 
U, die aan 't wisslend stof, aan de aarde zijt ontheven; 
Die reeds in 't hemelrijk bij de Englen Gods moogt leven, - 
Reeds burgers in het Godsrijk zijt. 
U zij dit vaderlandsche lied: 
Wij zingen uwen roem en van uw dappre zonen, 
Die zich uw' heldenmoed ten volle waardig toonen, 
Al ziet gij hunne daden niet. 
Gij gingt, o dappre heldenstoet! 
Gij gingt: - en wij, wij bleven droevig staren, [Een voet te weinig in 't vers.] 
Maar vochten, wijl uw ziel ten hemel op ging varen, 
Met een verhoogden moed. [Weder een voet te kort.] 
Wij dachten aan uw heldendaân 
En uw gemis dreef sneller 't bloed door de aders, [Een voet te kort.] 
Wij hoorden uwen dood, wij volgden onze vaders 
Langs de eigen gloriebaan. [Een voet te weinig.] 
Gij, die ons vrijheids lessen schonkt, 
Hebt onzen moed ontvlamd; en, in vereende koren, 
Heeft elk de vrijheid thans den eed van trouw gezworen, 
Door uwen moed ontvonkt. [Alweder een voet te kort.] 
Wij treuren nog om uw gemis; 
Doch rust - rust zacht, onsterfelijke braven! [Insgelijks een voet te weinig.] 
Wij zullen heel Euroop door onze daden staven, 
Dat Holland onverwinlijk is. 


Het zij zoo! en met dezen wensch besluiten wij onze aankondiging.





Zedekundig Huisboek voor jonge lieden van den beschaafden stand. Door Mejufvr. C.M.D.E. Te Amsterdam, bij Schalekamp en van de Grampel. 1830. In gr. 8vo. 174 Bl. f 1-80.

Daar de meeste schriften, waarin de Zedekunde als hoofdonderwerp behandeld wordt, voor jonge lieden te uitgebreid zijn, kwam het de Schrijfster voor, dat een beknopt Zedekundig Huisboek een nuttig en niet overbodig werk zou zijn; en het thans aangekondigde boek is het gevolg van hare poging, om in deze behoefte voor jonge lieden van den beschaafden stand te voorzien.

{==230==} {>>pagina-aanduiding<<}

Ofschoon de algemeene waarheden der Zedekunde uit derzelver aard van toepassing zijn voor lieden van iederen leeftijd en stand, is het echter tevens waar, dat de menschelijke betrekkingen en omstandigheden zoo verschillend zijn, dat de voorstelling van zedelijke verpligtingen, ingerigt voor eenigen bijzonderen toestand der menschen en naar denzelven gewijzigd, meer geschikt is om doel te treffen. Juichen wij derhalve het oogmerk toe van die verdienstelijke Vaderlandsche Maatschappij, welke, sedert zoo vele jaren, zoo nuttig werkzaam was in de behandeling van zedelijke onderwerpen tot nut van het Algemeen, niet minder moeten wij ook onze goedkeuring toekennen aan hen, die, gelijk thans de Schrijfster, in dit zelfde vak, meer bijzonder nuttig trachten te zijn voor lezers van den beschaafden stand. Een noodzakelijk vereischte, om in dit opzigt doel te treffen, is, dat men bij het zamenstellen van zulk een werk onder het oog houde, dat hetzelve bestemd is voor menschen, wien het minder, dan de geringere standen, ontbreekt aan, en die dus meer gezet zijn op hetgeen aangenaam onderhoud verschaft. Dus vooral dàn moeten wij zulk eenen arbeid goedkeuren, wanneer het smaakvolle der behandeling, het levendige en onderhoudende der voorstelling en de zuiverheid van den stijl hoop geven, om door zulk een boek de lezing te doen vervangen van vele nuttelooze of wel schadelijke tafereelen, die de verbeelding ontvlammen, de driften opwekken, en de betrekkingen, waarin men geplaatst is, doen vergeten. Op dezen lof heeft, naar ons inzien, de Schrijfster aanspraak. Wij vinden hier, in een kort bestek, eenen ruimen voorraad van behandelde zaken.
Het spreekt van zelf, dat men, naar het doel der Schrijfster, hier geene diepzinnige, afgetrokkene behandeling kan verwachten. Kort en eenvoudig wordt alles voorgesteld, afgewisseld door karakterschilderingen en voorbeelden uit het huiselijk en maatschappelijk leven; terwijl de godsdienstige beginselen, die allerwegen ten grondslag worden gelegd, de hier gegevene lessen ten krachtigste ondersteunen.
De Schrijfster toont, dat zij niet onbevoegd is om te schrijven voor jonge lieden van hare eigene sekse. Maar ook ieder regtgeaard jongeling, al is het, dat hij zijne Moraal in kapittels en paragraphen bestudeerd heeft, zal met dankbaar gevoel, hetgeen hem hier, in den hartelijksten toon, door een achtingwaardig meisje wordt toegesproken, ontvangen.

{==231==} {>>pagina-aanduiding<<}

Wij eindigen met den wensch, dat het werkje iets moge bijdragen, om jonge lieden, voor welke het geschreven is, de waarde van een rein geweten en een edel karakrer boven alles te doen hoogschatten.





Opheldering over de Gebeurtenis van den Prins van Oranje en de goede verwachting van ons Vaderland, door Js. Landgraaff. In gr. 8vo. 23 Bl. f : - 30.

Den eerzamen js. landgraaff, Mr. Schoen- en Laarzenmaker te Amsterdam in de Spiegelstraat, van wien wij vernamen, dat hij zijn beroep zeer wel verstaat, moeten wij welmeenend toeroepen: Schoenmaker, houd u bij uwe leest! Immers zijn Ed. is even min, als die schoenmaker een apelles was, een feniks van het schrijversgild; en wij zijn nederig genoeg van te gelooven, dat hij, door onze aanhaling van dien vermaarden uitroep, niet eens die soort van onsterfelijkheid zal verwerven, welke zijnen Confrater, alouder gedachtenisse, daardoor ten deel viel.
De man, die zich tot verdediger van eenen Persoon zoo wel, als van zaken opwierp, wiens handelingen en welker zamenhang welligt de Geschiedenis eerst ten volle zal opklaren, nam inderdaad eene zware taak op zich, daar die zelfs door den Grave van hogendorp geenszins tot algemeen genoegen is volbragt. En wij kunnen daarin geene andere bedoeling vinden, dan het verlangen, om, op een fraai geschilderd uithangbord, der gapende menigte met vergulde letteren te mogen doen lezen: gepatenteerd schoen- en laarzenmaker van z.d. hoogheid, den prinse van oranje. Welk streelend loon wij hem dan ook gaarne gunnen, en tot bevordering waarvan wij onze Lezers op een klein proefje van letterlijk afgeschrevene schoenmakerswelsprekendheid willen vergasten:
‘Wanneer een braaf man zijn eer wordt ontrooft, en met schande beladen, een onschuldige weg, om het edelsten wat hij bezit te derven, en men is overtuigd van zijn onschuld, en kan het alle Regtbanken bewijzen, gebied het dan niet de Christelijke pligt om het te doen? hoe veel te meer, wanneer het betreft een bijzonder Persoon als de prins van oranje, die God bestemd heeft, indien hij zijn leeve spaart, als het hoofd des Vaderlands te plaatsen.’
‘België werd verheven tot een land van weelde en

{==232==} {>>pagina-aanduiding<<}
pracht, dartelheid en losbandigheid was haar eelement, gelijk de visschen in de zee; hare steden werden Capernaums: versleetene huizen wierden als door een toverslag veranderd in palijzen,’ enz.
‘Toen de Prins de eene taak had volbragt, stond hij gereed voor de andere, het Kongres zoude in Engeland worden gehouden, om over de zaak van Holland en België te handelen, hij begeeft zich naar Engeland, om in eigen persoon dezelve bij te wonen, hij reekend het, daar men zelfs niet en is, wordt uw hoofd niet gewassen, en zoo toond hij, die de Koe toekomt vat hem bij de Hoorns; de Heer was hier beter dan de Knegt, zijn eersten werk nog het tegenwoordige was niet geschikt, als alleen voor hem, hij kon de zaak van België en zijne handelingen voordragen, de regten van zijn Vaderland voorstaan, wat heeft hij al niet gedaan om België te bevrijden, van al die jammer waar zij zich moetwillig ingestort hebben, deze zijne handelingen kunnen anders niet als voor eene zuivere Regtbank, dan ten voordeele van ons Vaderland afloopen, gene verwijting zal hij horen, edelmoedigheid zal hem worden toegekend; zijne handelingen zal de misdaad van België vergrootten, zoo dat zij in dit licht beschouwd, onvergevelijk zijn. Dit was natuurlijk onze verwachting, maar hetzelfs belang, die verbreeker van billijkheid en regt, ziende wij op het onverwagt als door een Microskoop in het Kongres te voorschijn treden, moest nu niet de Prins en Konings Gezanten voor het geweld bezwijken.’


Handleiding bij het Onderrigt in de Toon- en Zangkunst, door A.W. Helffer. Te Amsterdam, bij G. Portielje. 1829. In kl. 8vo. 72 Bl. f : - 70.

Een nuttig leerboekje, waarin de gronden van eene der edelste der schoone kunsten zoo geleidelijk voorgesteld, zoo eenvoudig ontwikkeld, en zoo gemakkelijk onderwezen worden, als de aard der behandelde zaak toelaat; dat den leerling den altijd moeijelijken weg der eerste beginselen kan verligten, en door den onderwijzer tevens dien der eindelooze herhaling van dezelve bekorten. Het werkje worde niet slechts op zangscholen, maar ook in de huisgezinnen vlijtig gebruikt!

In dit No. Meng. bl. 239. reg. 5. staat Resencent, lees Recensent. En bl. 242. reg. 8. de klaauw, lees den klaauw.






{==233==} {>>pagina-aanduiding<<}

Boekbeschouwing.

De Kerk en de Staat in wederzijdsche betrekking volgens de Geschiedenis; door Wilhelm Broes, Leeraar bij de Gemeente der Hervormden te Amsterdam. III Deelen. Te Amsterdam, bij J. van der Hey en Zoon. 1830. In gr. 8vo. Te zamen 1006 bl. f 9-50.

In welke betrekking Kerk en Staat tot elkander behooren te staan, is een vraagstuk, dat tot dusverre niet ten algemeenen genoegen kan worden beantwoord. Is de Kerk wel, wat zij overal behoort te zijn? Zijn dit ook alle Staten? Zoo lang het antwoord op deze vragen meestal ontkennend blijft, zal iedere poging, door kerkelijken of wereldlijken ondernomen, om Kerk en Staat tot elkander in gepaste verhouding te brengen, geheel en al mislukken. De Kerk is van hare oorspronkelijke inrigting ontaard. Heerschzucht bij geestelijken, slapheid en strengheid beide bij wereldlijken, hebben door werking en terugwerking veel uit verband gerukt, dat alleen door den tijd, hoe langzaam ook, wederom op zijne plaats moet komen. Grondiger is het onderzoek naar hetgeen de Geschiedenis aangaande die betrekking mededeelt. Met deze gewigtige taak heeft zich broes in dit belangrijk werk belast. De Geschiededenis is leermeesteres, schoon alleen voor nadenkenden. Doch ook zij, die de gaaf van opmerken zelve niet bezitten, blijven van de lessen der Geschiedenis niet verstoken, bij het raadplegen van zulke werken, als het onderhavige van broes, een der uitmuntendste, is.
Het belangrijke van dit werk valt dadelijk in het oog, als men de uitkomsten nagaat, tot welke het grondig onderzoek des Schrijvers ons leidt. Men zie dit alles breeder bij broes, IIIde D. bl. 290 volgg. Eene beknopte opgaaf zal onzen lezeren niet ongevallig zijn.

{==234==} {>>pagina-aanduiding<<}

1o. ‘De Hierarchie der Roomschkatholijke Kerk is, sedert de Hervorming, in hare bemoeijingen met den Staat, langzamerhand bijna op niet uitgeloopen.’ - Hetgeen thans in de Romeinsche Staten plaats heeft, bewijst, dat het volk (N.B. het Romeinsche volk) Kerk en Staat in de Pauselijke heerschappij onderscheidt. Met welk gevolg? Dit doet niets ter zake. Het denkbeeld bestaat; en, daar de Pauselijke magt, verder dan zijne Staten, louter denkbeeldig is, moet dit verschijnsel in diens Staten ons gewigtig voorkomen. Denkbeelden worden niet met geweld uitgeroeid; dit moet langzamerhand en dan goedschiks geschieden. Een helder punt, bij de dikke duisternis onzer dagen. - ‘In Roomsche zoo wel als Protestantsche landen regeert de Staat, niet de Kerk.’ - 2o. ‘Deze inkorting van gezag is met weêrzin tot stand gekomen. Daarom gaat alles schoorvoetende en langzaam (maar toch) voort.’ - De Paussen zijn dus dammen voor den stroom, ook in hunne Kerk. Daarom altijd mannen tegen den geest des tijds. Een Paus, die meêgaat, of uit overtuiging of uit zwakheid, is niet, wat Rome verlangt. De Geneesheer van adriaan VI is de laatste niet geweest, die in bijzonderen zin door Rome genoemd werd: liberator urbis Romanae. - Houd, wat gij hebt, is grondregel, zoo wel als: neem terug, wat weg is, zooveel en zoodra gij kunt. - 3o. ‘De Hierarchie van Rome heeft veel in gedaante en rigting verloren. Heerschzucht blijft. Zij is onverdraagzamer in geloof, meer aanmatigende bij geloofseischen, meer afgerigt op Proselieten-jagt.’ Na het verval van den koophandel in het groot drijft Rome windhandel, maar meest smokkelhandel. Hiertegen is noodig
waakzaamheid. 4o. ‘De allesbeheerschende Kerk van Rome wordt niet hersteld.’ Dit verhindert Vorst en volk. ‘Rome zelf zal de herstelling van een gebouw, hetwelk het nu tot den grond toe geslecht vindt, niet ondernemen willen, wél gevoelende, hoe ongerijmd het zijn zou in de XIXde eeuw, een' Koning of Keizer

{==235==} {>>pagina-aanduiding<<}
in den ban te doen; of het moest bonaparte zijn, tegen wien vooraf van het geallieerde Europa een banvonnis was uitgegaan.’ - 5o. ‘Even weinig, als de terugkeer der oude dwingelandij van Rome is te vreezen, is zij ook te wenschen.’ - 6o. ‘De Pauselijke magt, zoo als zij thans is, zal, naar waarschijnlijke berekening, nog lang voortduren. De Vorsten zullen aan den Paus zijne magt niet benemen. Roomsch of Protestantsch brengt hier weinig verschil bij. De Protestantsche Vorsten drijven het niet. De Paus is buitendien voor hen dood. De Roomschkatholijken zouden het weren.’ - Maar de volken, zouden die het niet kunnen willen? En wat dan? Als men, in die waarschijnlijke berekening, de groote gisting onder het volk in den Kerkelijken Staat bij de hoofdsom optrekt, zou dan niet het eindigen der wereldlijke magt van den Paus spoediger voorvallen kunnen, dan men wel weinige maanden vroeger denken kon? De stoom werkt thans ook op gebeurtenissen en verschijnsels, en daarom zullen wij onze gissingen terughouden. Doch tegen de massa's (een onregtzinnig woord) geldt een Paus niet veel. - 7o. ‘Door de groote beperking van het Roomschkatholicisme is niet alle reden weggenomen, om van deszelfs overmagt iets kwaads te vreezen. Want, schoon opgehouden hebbende een magtig Rijk te wezen, blijft het nog, ja is het bij toeneming geworden, eene heerschzuchtige Kerk.’ - 8o. ‘In Duitschland is het Katholicisme merkelijk hervormd. In Frankrijk vertoont zich Liberalisme.’ (Ja, en nu ook verregaande ongodsdienstigheid, volgens het stelsel van werking en terugwerking. Na volbragte gisting komt
het heldere boven; maar daartoe behoort eerst eenige tijd voorbij te gaan.) ‘De opgewassene plant in Frankrijk en Duitschland, en zelfs de afgemaaide, maar nog gewortelde plant in Spanje en Portugal, wordt niet ligt uitgeroeid.’ Deze resultaten doen het gewigt van dit voortreffelijk boek uitnemend uitkomen.

{==236==} {>>pagina-aanduiding<<}
Over het algemeen vindt de Protestant stof van vreugde, zoo wel voor zichzelven, als voor de Roomsche Kerk. Want wie zou haar het goede niet toewenschen? Hoe meer de magt der Paussen naar buiten vermindert, des te meer krimpt ook zij in ten opzigte der Roomschen zelve. Hoe zou Silesië behandeld zijn geworden in vroegere dagen? Hoe meer vreemde vijandige magt van buiten toeneemt, des te strenger bewaakt men huis, erf en huisgenooten. Zullen die zich nu in stilte strenger dan te voren laten dwingen, als zij ondervinden, dat de Roomsche Paus op straat zoo weinig kan en durft doen? De Paus beeft nu reeds, als er veel menschen in Rome op de been zijn, al komen zij ook met een Pauselijk vaandel. Wij gunnen den man geen kwaad. Maar men neme het ons niet kwalijk, dat wij, (de personen daargelaten, die hiervan de bewerkers zijn) voor de goede zaak van het Evangelie, er iets nuttigs en leerzaams in zien, dat een Paus, zonder mededinger, meer aan Civita Vecchia dan aan Rome denkt, in de eerste wittebroodsdagen van zijn Pausdom. - 9o. ‘Er is toch wel iets in den Paus te vreezen voor de Protestantsche Kerk, voor het welzijn en de eer van den Staat.’ Thans hebben wij slechts rond te zien. Ubi rerum testimonia adsunt, non opus est verbis. Onze Schrijver deelt eenige raadgevingen mede, welke wij onzen lezeren niet willen onthouden: 1o. De Staat wachte zich voor alle bemoeijing, om regtstreeks de Roomschkatholijke Kerk anders en beter te doen worden. 2o. De Staat schrijve haar geene bevelen voor, dan waartoe regt bestaat; maar zorge dan ook voor derzelver opvolging en handhaving zonder oogluiking. 3o. Men geve bevelen, en sluite geene verdragen of Concordaten. 4o. Napoleon bonaparte geeft althans door vasten
wil geen verwerpelijk voorbeeld. 5o. De Staat zij gereed, misbruiken te helpen afschaffen ‘hetzij de gezamenlijke Bisschoppen, hetzij enkele uit hen, ieder in zijn Bisdom, (van die afschaffing) de ondernemers zijn. - Er geschiedt door zulke onder-
{==237==} {>>pagina-aanduiding<<}
steuning en bescherming iets nuttigs, en niets onwettigs, hetwelk het gezag van den Vorst overschrijdt: of het geval moest bestaan, dat een gesloten Concordaat hem in de verpligting had gebragt, om den vrijeren geest zijner Bisschoppen onder den dwang van Rome gevangen te houden. Iets, hetwelk deze soort van verdrag niet van de gunstigste zijde zou doen voorkomen.’ 6o. ‘De Staat, van regtstreeks hervormen der Roomschkatholijke Kerk zich stipt onthoudende, zij daarentegen overvloedig werkzaam met rondom haar het licht van scholen, boeken, maatschappijen te ontsteken, hetwelk de wenschelijke verbeteringen aanwijst en aanprijst. Is een Vorst Roomschkatholijk, waarom zou het hem niet vrijstaan, in eene bij zondere kapel het voorbeeld te stellen van eene eenvoudiger en doelmatiger inrigting der eerdienst?’ - Op dezen voet voortgaande, zouden wij zeer uitvoerig worden, en toch niet geheel de zaken bij broes mededeelen, welke zich bij hem in menigte voordoen. Deze gewigtige uitkomsten en raadgevingen wilden wij, naar de behoefte van den tijd, mededeelen, hopende hiermede nut te stichten, en anderen tot herhaalde lezing van het boek op te wekken. Roomsch en Protestantsch, wie de waarheid maar wil en liefheeft, zal er baat vinden. Jammer, dat zulk een werk in deze droevige tijden invalt, waardoor de spanning der gemoederen bij beide zoo groot is, en niemand gul van den ander' onderrigt begeert. Doch scripta manent, en wat niet is, kan nog worden.
Doch het wordt tijd, nu de geest en strekking van dit werk eenigzins blijkt, dat wij deszelfs doel, gang en inhoud opgeven, zoo veel dit ons mogelijk is. ‘Ik kwam eindelijk (Iste D. bl. 32) tot het navolgend plan, dat mijn tegenwoordig geschrift een geschiedkundig overzigt levere van die betrekking, zoo als zij heeft plaats gehad, van de eerste eeuw aan tot onzen tijd toe, in onderscheidene landen, met uitzondering van Noord-Amerika en de Nederlanden; en dat het

{==238==} {>>pagina-aanduiding<<}
vroeger uitgezonderde worde opgenomen in een ander, later geschrift, indien mijne jaren dat mogten toelaten, ongeveer onder den titel: De Kerk en de Staat naar derzelver onderlinge betrekking, bijzonder in Noord-Amerika en de Nederlanden; het eene land met het andere vergeleken; zoo echter, dat de vergelijking, hier tot het historische verslag gevoegd, geene beslissing van de vraag: “wat de betere vorm zij,” zich aanmatige, maar alleen den zelfdenkenden lezer eenige aanleiding geve, om daarover te oordeelen.’
Het eerste tijdperk omvat ongeveer de vijf eerste eeuwen der Christelijke Kerk, van haar opkomen in het Romeinsche Rijk af, tot de vestiging van nieuwe Rijken in Europa toe. Dit tijdperk toont ons aan: 1o. de Kerk door den Staat vervolgd; 2o. de Kerk over de vervolging van den Staat zegevierende; 3o. de Kerk aan den Staat ondergeschikt, en ter zelfder tijd door den Staat tot hoog gezag opgeheven.
1o. De vervolgingen tegen de Christenen, door ongeloof verkleind en door bijgeloof buitensporig vergroot en vermenigvuldigd, hielden Kerk en Staat gescheiden. De Kerk is in bloei, afgescheiden van den Staat, en wel door de Landsoverheid vervolgd. Doch dit bewijst niet, dat de Kerk den Staat ontberen kan. De eerste bloei der plant vloeide voort uit de frissche jeugd des Christendoms. Vervolging wekte moed op en gaf daartoe aanleiding. Zij schrikte huichelaars af. Waar alles te verliezen valt, ziet men de gewone menigte niet. Ook was het al geen goud, dat lateren keurmeesters in de oogen blonk. Hoofdstuk I.
2o. Regt tijdig en gepast vertoont zich de zegepraal der Kerk over hare afgodische mededingster onder konstantijn. Genoegzame uitgebreidheid was der Kerke in den Romeinschen Staat te beurt gevallen. Zij was de zwakkere partij. Maar een Keizer met den schepter gaf haar gewigt. Vooral na de Diokletiaansche vervolging kwam diens hulp gelegener, dan iets vroeger bij genotene toegevendheid en rust. Nu was ook het tijdstip daar, dat beslissen zou voor christus of

{==239==} {>>pagina-aanduiding<<}
jupiter. Door konstantijn werd het Christendom niet gesteld tot de eenig toegelatene Godsdienst. De Kerk genoot vrijheid en vrijdommen en bekwam hoog aanzien. De bemoeijingen des Keizers deden stroomen bloeds vergieten, tot geloof dwingen, dreigende en drukkende heerschappij over Heidenen invoeren. Het goede komt ook daaruit voort. ‘Geen gezond kind komt ter wereld, zonder de barensweeën der moeder. De waarheid zegeviert wel, doch eerst op haren tijd, en niet dan door welbestuurden strijd.’ Hoofdstuk II.
3o. De Christelijke Kerk, vroeger verbannen door den Staat, wordt wel in hooge gunst en vriendschap opgenomen, maar als afhangeling. Bisdommen door den Keizer bezet. Byzantium door den Staat. Zetel van eenen Patriarch. Kerkvergaderingen op hetzelfde gezag bijeengeroepen, en niet zonder grooten staatsinvloed gehouden, enz. Konstantijn, Sultan; de Bisschoppen, Pacha's. De Kerk dus met gouden ketens, maar slaaf. Hoofdstuk III en IV.
Het tweede gekozen tijdvak loopt van de Nicesche Kerkvergadering tot den beeldenstrijd. Een tijdvak vol beuzelachtige twisten, maar daarom van belang ter bepaling, 1o. dat de Staat toezigt behoort te houden op kerkgeschillen; 2o. dat de bemoeijing van den Staat daarmede ligt te veel, en kwalijk gewijzigd is. - Het Vde Hoofdstuk behandelt dit alles zorgvuldig, en geeft te gelijk een Algemeen Overzigt van de Geschiedenis der Christelijke Kerk in het Oosten, omstreeks dien tijd.
Uitvoeriger handelt broes nu over de Westersche Kerk, in dien tijd. Op de puinhoopen van het gesloopte Keizerrijk verrijzen in het Westen vier Christelijke Koningrijken. Hoofdstuk VI.
De Kerk bleef afhankelijk. Bisdommen werden vervuld en Kerkvergaderingen bijeengeroepen als voormaals. De Geestelijkheid maakte zonder gevolg aanspraak op het tienderegt. Het jus patronatus behoorde haar niet bij uitsluiting over de nieuw gebouwde kerken. Evenwel nam de magt der Kerk toe. Rijke begiftigingen, het

{==240==} {>>pagina-aanduiding<<}
Asylenregt, verandering van kerkelijke in geld-boete, het omgaande regt, door geestelijken met stokslagen en gevangenis uitgeoefend, leidden tot vermeerdering van magt als van zelve. Deelneming der geestelijken aan het Staatsbestuur was wel uitbreiding van wereldlijk gezag, maar met beperking van het geestelijke. Hoofdstuk VII.
Het derde tijdperk behelst de gebeurtenissen van karel den Groote tot op gregorius VII. Karel de Groote, beheerscher van zoo vele volken, nam het ter hand, om de Kerk zoo wel uit breiden als te hervormen. Beide deed hij met kracht en geweld. Daaruit kwam naderhand iets goeds. Doch dit was alleen Gods werk. Hoofdstuk VIII.
De vruchten van karel's hervorming zijn doorgaans gering en schraal geweest. Die onvruchtbaarheid is niet het meest aan den hervormer, maar vooral aan den onspoed der volgende tijden te wijten. Goede vrucht heeft echter niet geheel ontbroken. Het is voor de onderneming niet voordeelig geweest, dat dezelve geschied was door de magtige hand eens Keizers. Het IXde Hoofdstuk behandelt deze vier bijzonderheden, volgens de Geschiedenis, uitmuntend.
Van karel den Groote tot gregorius VII ontwikkelt zich, onder gestadige worsteling en tegenkanting, de magt der Kerk, vooral door de groote omkeering in het Westen en andere bijkomende oorzaken, welke verdienen nagelezen te worden Hoofdstuk X.
Het XIde Hoofdstuk toont met voorbeelden aan, dat, hoewel de Kerk, door de schenkingen van pepijn en karel den Groote, in aardschen luister blijkbaar is toegenomen, haar geestelijke invloed merkbaar verzwakt is. Het slot vinde hier eene plaats: ‘Als ik, ter vergelijking, mij voor den geest breng, ginds den Aartsbisschop van Canterbury, Pair in het Engelsche Parlement, of den Bisschop bossuet, aan het prachtige hof van lodewijk XIV. en in vele kronkelingen van dat hof diep ingewikkeld, of zelfs den vromen fenelon, bijzonder vóór hij in ongenade

{==241==} {>>pagina-aanduiding<<}
viel, en hier den louter geestelijken van der roest in het burgerlijke huis op de Oude Gracht te Haarlem; zoo sta ik niet in twijfel, onder wiens beeld bij voorkeur te schrijven: Medearbeider van God in het Evangelie.’

(Het vervolg en slot hierna.)





De Joodsche Natie ten tijde der opbouwing van Jeruzalem, een beeld voor ons Nederlanders. Leerrede, gehouden door W.A. van Hengel. Te Leiden, bij C.C. van der Hoek. 1830. In gr. 8vo. VI, 28 bl. f : - 40.

Prof. van hengel meende, blijkens het Voorberigt, den 17 Nov. 1830 geschreven, dat de geestdrift voor de goede zaak nog niet algemeen genoeg was in ons land. Wij hebben ons steeds verblijd, dat er, van den beginne af, zoo veel gedaan werd en bij voortduring gedaan wordt. Men kon toch geenszins verwachten, dat, in de gegevene omstandigheden, ieder evenzeer zoude medewerken. Wij gelooven niet, deze mindere geestdrift, zonder eenige uitzondering, aan mindere belangstelling of aan tegenwerking te moeten toeschrijven. - De Hoogleeraar nu wilde het kwaad, dat hij meende op te merken, nadrukkelijk tegengaan, en verzekert, reden te hebben, om te gelooven, dat hij niet te vergeefs gesproken heeft. De tekst is nehem. IV:7-15. In het eerste deel der Leerrede, dat de grootste helft uitmaakt, wordt de toestand der Joden geschetst, die Jeruzalem wilden herbouwen; en in het tweede, waarop het hier voornamelijk aankomt, de gesteldheid van ons land en volk daarmede vergeleken. De Prediker stelt de Joodsche natie (waarom niet liever volk?) hier voor, 1. als beeld van onzen toestand, 2. als beeld van onzen pligt, en 3. als beeld onzer verwachting. Wij hopen met den waardigen Hoogleeraar, dat de Leerrede nog meerder

{==242==} {>>pagina-aanduiding<<}
(meer) nut stichten zal, wanneer zij niet slechts te Leiden, maar ook elders gelezen wordt.





Thans, meer dan ooit! moed en kracht, met vertrouwen op God alleen! Een woord van H. Bouman, Hoogleeraar te Utrecht. Te Utrecht, bij J.G. van Terveen en Zoon. 1830. In gr. 8vo. 50 Bl. f : - 50.

De titel wijst genoegzaam de strekking van dit stukje aan, dat met veel warmte, doch tevens met loffelijke gematigdheid geschreven is. De Hoogleeraar bouman wilde zijne landgenooten opwekken, om thans (4 Nov. 1830) meer dan ooit alles aan te wenden tot verdediging tegen het geweld van muitelingen. De nood was dringend. Dit gevoelde men algemeen. De bevolking van Noord-Nederland heeft getoond, en toont nog, dat dezelve prijs stelt op het erf der vaderen. Wij twijfelen niet, of dit woord van bouman zal, onder Gods zegen, hier en daar nut gedaan hebben. De wenschen van den Hoogleeraar, met zoo veel hartelijkheid en kiesche bescheidenheid geuit, zijn ten deele reeds vervuld geworden. Nogtans zal men zijne bemoedigende toespraak ook nu nog met genoegen lezen. ‘Ja,’ zeggen wij met bouman, ‘indien ooit eene natie zich de hoogachting van hare Regenten heeft waardig gemaakt, zoo verwerft zich thans Nederland op dezelve de regtmatigste aanspraak. Die hoogachting, u, Landgenooten! door het Bewind toegedragen, zult gij dan ook, bij gepaste gelegenheid, in de staatsstukken zien doorstralen.’ Hiervan hebben wij reeds blijk gezien, en blijven dus hopen, dat ook verder nog vervuld moge worden, wat ter zelfde plaatse volgt: ‘Zij (die hoogachting) zal den, vroeger zoo flaauwen en ontmoedigenden, toon van het Dagblad der Regering bezielen. Niet minder zal zij in de vermijding van noodelooze geheimhouding blijkbaar zijn.’






{==243==} {>>pagina-aanduiding<<}

Godsdienstige gronden tegen angstige vrees, in den tegenwoordigen nood des Vaderlands; eene Leerrede, uitgesproken te Leiden, den 17 Oct. 1830, door N.C. Kist. Te Leiden, bij S. en J. Luchtmans. 1830. In gr. 8vo. 23 Bl. f : - 30.

Moge het slechts eene eenvoudige toespraak, en geenszins eene bewerkte Leerrede zijn, gelijk de Hoogleeraar kist betuigt, wij hebben dezelve met genoegen gelezen. Gelukkig is de keuze van den tekst, josua VIII:1a.: Toen zeide de Heer tot Josua: Vrees niet, en ontzet u niet. Van die woorden, tot josua gesproken, toen deze, na ondervonden tegenspoed, in omstandigheden verkeerde, die zijnen moed ter neder drukten en zijne kracht verlamden, heeft de Prediker, ter bereiking van het voorgestelde doel, een gepast gebruik gemaakt. Ook deze Leerrede heeft eene echt godsdienstige strekking. Tot de studerende jongelingschap, die de wapenen tot verdediging des Vaderlands had opgevat, sprak de Hoogl. onder anderen: ‘God geve het, dat de gevaren, die dreigen, genadig afgewend mogen worden, en dat de geschiedrolle van Nederland alleen uwen edelen bereidvaardigen ijver aan het nageslacht zal behoeven te melden! Want uw leven, dierbare Jongelingen! is het Vaderland kostelijk. Maar wat er ook gebeure, wij weten het, gij zult het bloed niet verloochenen, waaruit gij gesproten zijt ..... Waarhenen gij dan ook geroepen wordt, de Almagtige geleide u, en Hij behoede u! Liefde voor Hem wone steeds in uwe harten, om, onder al wat gij doet, u vooral ook te vormen voor uwe hoogere bestemming.’ Met dezen wensch kunnen wij ons geheel vereenigen.







Bidden tot God en waken tegen den Vijand. Eene Leerrede over Neh. IV:9. Uitgesproken den 17

{==244==} {>>pagina-aanduiding<<}
Oct. 1830, door H.E. Vinke, Theol. Doct. en Predikant te Utrecht. Te Utrecht, bij J.G. van Terveen en Zoon. 1830. In gr. 8vo. 28 Bl. f : -30.


Raad en aanmoediging tot biddend werken en strijden, ten nutte van het bedreigde Vaderland, in twee Leerredenen, door Jodocus Heringa, Elisa's z. Te Utrecht, bij J.G. van Terveen en Zoon. 1830. In 12mo. 52 Bl. f : - 30.

De titel wijst den inhoud der Leerrede van den Weleerw. vinke aan. Zeer ter zake wordt in de Inleiding gezegd: ‘Wij zijn diep afhankelijke schepselen, maar ook toegerust met krachten, om te doen, wat onze hand vindt te verrigten, in de onderscheidene omstandigheden des levens. Wij vermogen niets, en wij vermogen veel. Op deze gesteldheid van onze natuur zijn gegrond de veelvuldige vermaningen van Gods woord, om te bidden, alsof (?) wij niets kunnen, en te werken, alsof wij alles vermogen.’ Zoo dachten en deden eertijds de godvruchtigen - ook nehemia en de zijnen. De Prediker stelt I. dit voorbeeld voor, en wekt II. op tot navolging. Met veel genoegen lazen wij de geheele Leerrede, maar bijzonder het tweede gedeelte, waar de noodzakelijkheid van bidden en werken op eene zeer gepaste wijze wordt aangedrongen. De eenige aanmerking, die wij zouden kunnen maken, is deze: Mag men, ter opwekking tot den strijd voor het Vaderland, zich wel beroepen op het voorbeeld van Hem, die zijn leven niet te dierbaar achtte, om het, onder de vreeselijkste folteringen, aan een kruis op te offeren voor de zijnen? Was dit, wat men gewoonlijk vaderlandsliefde noemt?
De Hoogleeraar heringa predikte over denzelfden tekst, en vernam eerst des avonds vóór het uitspreken, dat zijn vriend hetzelfde onderwerp had behandeld. Het zoude onvoegzaam zijn, hier vergelijkingen te maken. Ook deze Leerrede is eene gepaste opwekking tot

{==245==} {>>pagina-aanduiding<<}
biddend werken en werkend bidden. De tweede, over Ps. LXXXIV:12, 13, des Zondags vóór het uittrekken der Studenten uitgesproken, heeft bijzonder ten doel, bij deze jonge manschap godsdienstige gezindheid op te wekken of te versterken. Het is een hartelijk vaarwel, dat de achtingwaardige Akademieprediker hun toeroept. Wat kon er te dier gelegenheid beter gezegd worden, dan: Hij, die in opregtheid wandelt, mag op Gods bescherming hopen? Beide Leerredenen liet Prof. heringa in klein formaat drukken, ten einde aan elk der twee honderd en vijftig uittrekkende Studenten een exemplaar te kunnen aanbieden. Gelukkig de jongelingen, indien zij, deze bemoedigende toespraak niet vergetende, aan de heilzame vermaningen van hunnen vaderlijken vriend beantwoorden! Dan zal God hun een zon en schild zijn.





Over de ligchamelijke Opvoeding der Kinderen, in het vroegste tijdperk huns levens. Een Boek voor Moeders. Door H.S. Hijmans, Doctor in de Wijsbegeerte, Genees- en Heelkunde, enz. te Brussel. Te Rotterdam, bij de Wed. J. Allart. 1830. In kl. 8vo. 243 Bl. f 1-60.

Dit boekje prijst zich door eenvoudigheid en bevattelijkheid aan, en is vrij van overdrijving, waaraan zich anders Schrijvers eener Gezondheidsleer wel eens schuldig maken. Veel nieuws zal men er juist niet in vinden; maar het boek is niet voor Geneeskundigen, het is voor Moeders geschreven. Aan hare belangstelling kunnen wij dan deze voorschriften gerustelijk aanbevelen, en hopen, dat dezelve, door haar behartigd, mogen bijdragen tot bevordering van de gezondheid harer lievelingen.



{==246==} {>>pagina-aanduiding<<}

De Boomgaard en het Woud, enz. Een Geschenk voor de Jeugd. Het Hoogduitsch van H.A. von Kamp vrij gevolgd. Te Amsterdam, bij G.S. Leeneman van der Kroe. 1830. In kl. 8vo. VIII en 178 bl. f : - 90.

Dit boekje over vrucht- en woudboomen is wèl uitgevoerd, en met een aardig plaatje versierd; het is in verschillende kleine opstellen verdeeld, die meestal met toepasselijke dichtregels eindigen. Van het gebruik der onderscheidene boomen wordt kortelijk melding gemaakt.
Voor kinderen te schrijven, is niet zóó gemakkelijk, als velen zich dat voorstellen. Er behooren een natuurlijk verstand, veel geest van waarneming, en een voor ware eenvoudigheid gestemde smaak toe. Het komt ons voor, dat de kindertoon in dit boekje niet zeer gelukkig getroffen is. De mystieke allegoriën zullen niet in den smaak vallen van onze lieve jeugd. Men oordeele uit een voorbeeld: ‘Door elke plant wil de goede God ons iets mededeelen en de denkende mensch verstaat de taal der plantenwereld. Hij verheugt zich met dezelve, wanneer zijn levensdag helder is, en zij te zamen het goede, zoo vrolijk genieten, hetwelk hun de Schepper van boven, heeft toegeschikt; hij let op den zin van hare bloeijende gestalte, en leest met zoete vreugde in hare oogen, wat zij hem verkondigen; maar hij treurt ook met haar wanneer zij gebrek lijden, wanneer haar leven donker is, en deelt haar gaarne mede wat hij geven kan, om haar leven te onderhouden.’
Is het dan zoo moeijelijk, natuurlijk te zijn? En, zoo dit de toon van den ons onbekenden Hoogduitschen Schrijver is, waarom hem dan niet nog vrijer nagevolgd? In het vaderland van den onvergetelijken van alphen zal, hopen wij, wel een kindervriend zijn, die voor de jeugd in proza geheel naar vereisch weet te schrijven.






{==247==} {>>pagina-aanduiding<<}

Willem de Eerste, in betrekking tot de scheuring der 17 vereenigde Gewesten in de 16de Eeuw. Door W. Broes, Leeraar bij de Gemeente der Hervormden te Amsterdam. Te Amsterdam, bij J. van der Hey en Zoon. 1831. In gr. 8vo. IV en 98 bl. f 1-20.

De beroemde Leeraar broes, die zich vóór eenigen tijd weder zoo gunstig aan het Publiek heeft vertoond, door zijne Vereeniging der Protestanten, zijne Beschouwing der Engelsche Kerk, en zijne Kerk en Staat in wederzijdsche betrekking volgens de Geschiedenis, behandelt hier een onderwerp, schijnbaar alleen tot de staatkundige Geschiedenis behoorende, maar toch met de kerkelijke naauw verwant. Het is de afscheiding van het Noorden en Zuiden van ons Vaderland in de zestiende Eeuw, ten gevolge der wederzijdsche onverdraagzaamheid van Roomschgezinden en Protestanten; eene scheiding, die voor het Noorden zulke heilrijke, en voor het Zuiden zulke wrange vruchten gedragen heeft, niet alleen naar bloot stoffelijke, maar ook naar hoogere, zedelijke en verstandelijke belangen. Natuurlijk moest de Geschiedenis onzer dagen, waar die zelfde scheiding, of liever scheuring, (nog driftiger en gewelddadiger bewerkstelligd dan in de zestiende Eeuw) aller aandacht bezig houdt, en in een' korten tijd aller berekeningen heeft te leur gesteld, aan dit tafereel van eene dergelijke gebeurtenis een dubbel belang schenken. Hier komt wel het gezegde van schiller te pas, waar hij den opstand der Batavieren tegen de Romeinen met dien der Nederlanders tegen Spanje vergelijkt: ‘De Geschiedenis der Wereld is zichzelve gelijk, even als de wetten der Natuur, en eenvoudig, even als de ziel des menschen. Dezelfde gegevene omstandigheden brengen dezelfde verschijnselen weder voort.’ Ook nu lijdt het Noorden, en vreest voor de gevolgen. Zal die vrees door de

{==248==} {>>pagina-aanduiding<<}
heerlijke uitkomst evenzeer gelogenstraft worden? De nasporing der Geschiedenis van die vroegere scheiding, niet bewerkt, maar voorzien en, zoo veel mogelijk, onschadelijk gemaakt door den Vader des Vaderlands, kan ons misschien in dat donkere vooruitzigt een' lichtstraal geven. Zoo dacht er de Heer broes over; maar hij liet de gevolgtrekkingen aan den lezer over, en bepaalde zich tot de vroegere gebeurtenissen.
Men kent den stijl van broes, vol pit en merg, niet altijd overeenkomstig de meest gebruikelijke woordvoeging, maar bij denkers daarom niet minder aangenaam. Het werk is in drie voorlezingen, of, zoo het schijnt, voorlezingen, (volgens het Voorberigt in een' kleinen Vriendenkring gehouden) verdeeld, en behandelt in de eerste, na eene korte historische inleiding, vooreerst de schrandere staatkunde van oranje, in het beramen der Utrechtsche Unie. De Gentsche Bevrediging was ongenoegzaam, was onhoudbaar geworden; - men moest dus bedacht zijn op een meer innig verbond, althans van sommige Gewesten. De Noordelijke Provinciën waren, door hare ligging en geschiktheid ter verdediging, tot bereiking van dit doel het bekwaamste; te meer, daar zij verst van het oorlogstooneel waren verwijderd, en dus tijd gehad hadden, zich van de in 1572-1576 geledene verliezen te herstellen. Kon men het geheel behouden, zoo veel te beter; kon men dit niet, zoo was toch een gedeelte gered.
In het tweede stuk (waarschijnlijk de tweede voorlezing) gaat men, na de veelvuldige botsingen tusschen eene schrandere en eerlijke staatkunde te hebben aangeroerd, over tot het betoog, dat oranje's oogmerken met de grondlegging der Utrechtsche Unie ook tot de laatste behoorden. De Schrijver doet dit in den vorm eener pleitrede. De aanklagt tegen den Prins is algemeen, alsof hij door zijne handelwijze over 't geheel de scheuring bevorderd zou hebben; of bijzonder, in zoo verre de Utrechtsche Unie op zichzelve die zou hebben bewerkt. Het eerste punt der beschuldiging wordt vooreerst

{==249==} {>>pagina-aanduiding<<}
langs een' omweg, door eene beschouwing van 's Prinsen karakter, beantwoord. Hij was bijzonder aan het Noorden gehecht, was gretig op gezag, en geslepen staatkundig. Dit alles toegegeven zijnde, volgt daaruit nog niets, wat hem in dit geval zou kunnen benadeelen. Zijne betrekkingen als Stadhouder, en, gedurende vier bloedige en hagchelijke jaren, als strijd- en rampgenoot, tot Holland en Zeeland, moesten hem natuurlijk aan die beide Provinciën hechten; maar het is ook bekend, dat hij zich als Ruwaard aan Braband verbond, dat hij veel en lang te Antwerpen en te Brussel vertoefde, en voor eerstgemelde stad en hare veiligheid nog meer zorg droeg dan hare eigene Regering. Van eerzucht en wensch naar hoogeren rang is de Prins niet geheel vrij te spreken; maar in dit geval zou zijn gedrag eerder het tegendeel bewijzen. Immers, hij besnoeide veeleer zijn gezag, dan hij het uitbreidde, door zich aan het hoofd van zeven in plaats van zeventien Gewesten te stellen. (Ook wees hij immers de waardigheid van Hertog over Braband van de hand, omdat hij den Koning van Spanje geen voorwendsel tot lastering wilde geven. Zie bor, XVIIde Boek, wagenaar, VIIde D. bl. 484, en Nalezingen, Iste D. bl. 300-302). Ten opzigte van het derde punt, de fijne staatkunde, moet men de omstandigheden in aanmerking nemen. Een gewoon Vorst, die steeds het beste vermoedt en geen kwaad in 't verschiet ontdekt, zou hier niet doorgekomen zijn.
Nu komt de voorspraak des Prinsen tot de regtstreeksche beschuldiging, dat namelijk de Prins deel gehad hebbe in de Gentsche onlusten en oproeren in en na 1577. Het valt, wanneer men de gevolgen mederekent, niet te ontkennen; doch, schoon ons dit dubbele behoedzaamheid op onze daden moet inscherpen, waar zou het echter heen, indien men iedereen voor alle de gevolgen zijner daden wilde verantwoordelijk maken? De Prins was door aerschot en de zijnen gedwarsboomd; hij wilde hen onschadelijk maken, maar daarom niet de gruwelen der Gentsche kerkschenders en plunderaars wetti-
{==250==} {>>pagina-aanduiding<<}
gen. Integendeel, men mag denken, dat dezelve den gematigden Vorst verbazend gehinderd hebben. Wij wenschten op dit punt wel eens eene Verhandeling te lezen, die, zoo men zegt, door den braven en geleerden willems voor de drukpers in gereedheid gebragt, doch wegens de tijdsomstandigheden teruggehouden is. Dezelve moet over die gebeurtenissen veel licht verspreiden. Ook hadden immers de Walen niet dadelijk tot den wanhopigen stap behoeven over te gaan, van zich Spanje in de armen te werpen.
Eindelijk, tot de laatste beschuldiging komende, de Utrechtsche Unie zelve, als onbestaanbaar met de eenheid der Nederlanden, doet de Eerw. Schrijver vooraf, bij wijze van voorbereiding, den Prins kennen, als bij uitstek zacht en verdraagzaam van aard, en als een gezworen vijand van alle vervolging. Doch zoo dit waar is, dan is het niet waarschijnlijk, dat oranje met zijne zachtaardigheid en inschikkelijkheid, die zoo wel Hervormde als Roomsche ijveraars laakten, de Zuidelijke Gewesten, wegens de Godsdienst, zal hebben verbitterd en van zich afgewend. Dit moet men veeleer van hen verwachten, die den Prins voor Godverzaker uitmaakten, gelijk datheen. (Onzes inziens had deze aanmerking, waarbij de verdraagzaamheid des Vorsten op eene bijzondere wijze gekenschetst wordt, bij het vorige stuk, waar men bepaaldelijk over de Gentsche onlusten handelde, behoord.) Maar ook waren de Gentsche Vrede en de Utrechtsche Vereeniging met elkander geenszins in tweestrijd. De laatste diende slechts ter aanvulling, ter versterking van de eerste. Daarenboven werd de Unie niet in stilte gesloten, en, 't geen alles afdoet, zij was ook voor de Zuidelijke Gewesten toegankelijk. Gent, Antwerpen, Brugge, IJperen en andere steden hebben werkelijk deze nadere vereeniging aangenomen. Ook was de Gentsche Vrede reeds vroeger, in weerwil der pogingen van oranje, om haar door de tweede Brusselsche Unie in stand te houden, feitelijk overtreden, en reeds in verscheidene Gewesten een ijdele naam gewor-
{==251==} {>>pagina-aanduiding<<}
den, (de Gentenaars en Malcontenten stonden gewapend tegen elkander over)
vóór het stichten der Unie van Utrecht.
Ziedaar het beloop van dit belangrijke stuk. Wij zullen nu eenige aanmerkingen in het midden brengen, die ons de geleerde Schrijver gewis ten goede zal duiden. Vooreerst eene kleinigheid. Bl. 6: ‘Tusschen de Gentsche Bevrediging en de Utrechtsche Unie verloopen drie jaren ongeveer.’ Niet meet dan twee jaren en ruim twee maanden (Nov. 1576 tot Januarij 1579.) Dat zich (zie bl. 35) het krijgstooneel sedert 1574, Leydens ontzet, schier geheel uit Holland zou hebben verwijderd, is onnaauwkeurig. Werden niet in 1575 en 1576 Oudewater, Schoonhoven en Woerden ingenomen of verwoest, en stond niet willem I op het punt, om met alle tilbare have het land te verlaten? Doch dit is eene kleine vergissing. Van meer belang komt het ons voor, dat de Schrijver den bulderaar datheen en zijns gelijken bijkans verdedigt (zie bl. 27), en twijfelt, of het Nederlandsche Gemeenebest bij een' veel gematigder ijver ooit zou tot stand zijn gekomen. Al ware dit zoo, dan zou nog het doel de middelen niet heiligen; maar het is zoo niet. Rijhove, imbize, datheen, modet, prounink, reingoud en alle die Ultra-Hervormden en zamenzweerders tegen rust, orde en vreedzame Godsdienstoefening van andersdenkenden hebben geenerlei heldendaden ten voordeele der goede zaak verrigt, maar wel de Roomschgezinden, zelfs gemoedelijke vrijheidsvrienden, van zich afkeerig gemaakt; sommigen dier woelgeesten waren ten slotte zelve verraders, gelijk imbize en de Godvergetene sonoy, die, ja, wel diensten aan de vrijheid bewezen, maar dezelve door zijne Inquisitie in Noordholland op de gruwelijkste wijze geschandvlekt heeft. Neen! de dolle Demokraten zijn overal de bedervers ook van
regtmatige of ten minste verschoonlijke omwentelingen. Gelijk de Gentsche heiligschenders en verwoesters in 1578 aan den heiligen Nederlandschen opstand, zoo gaven cromwell en zijne

{==252==} {>>pagina-aanduiding<<}
Independenten in 1649 aan de Engelsche, de mannen van den 10 Augustus 1792 aan de eerste Fransche Omwenteling eene heillooze strekking. Ook de tweede ontbreekt het reeds in geenen deele aan zulke booze geesten, die niets gelooven, geene wroegingen of zedelijkheid kennen, en er thans openlijk voor uitkomen, maar in de Eeuwen van sonoy, imbize en cromwell nog een godsdienstig manteltje moesten omhangen, terwijl zij alle banden der Maatschappij losmaakten. Dat de Heer broes de woelzieke Predikanten der 16de en 17de Eeuw het nakroost van datheen noemt, strekt hun waarlijk niet tot eere; en in de Amnestie kunnen zij zoo min, als iemand, voor de onverbiddelijke regtbank der Geschiedenis, deelen. Geene omstandigheden kunnen ons met eenen mensch als simonides, den onverschilligen getuige en kerkelijke voorspraak van het moordtooneel der de witten, verzoenen. De vergelijking van eenen datheen met den grooten luther, (bl. 28) al is het ook slechts in één opzigt, komt ons geheel ongepast voor. Eigenlijke Revolutionairen zijn altijd pesten der Maatschappij.
Vreesden wij niet te lang te worden, wij zouden nog bl. 97, als eene proeve van den eigenaardigen stijl des geachten Schrijvers, mededeelen. Nu eindigen wij dit verslag met eene aanbeveling van dit korte, maar zaakrijke geschrift aan alle liefhebbers des Vaderlandsche Geschiedenis, evenzeer om den inhoud, als om het loffelijke en vaderlandlievende doel der uitgave (ten voordeele van het aanwerven van Matrozen door Zeemanshoop.)


Reis naar de Eilanden der Zuidzee, gedurende de jaren 1827 en 1828, behelzende het verslag der ontdekking van het lot van De la Pérouse, door den Scheepskapitein P. Dillon, voormalig Bevelhebber van het Engelsche O.I.C. Schip Research. Uit het Fransch vertaald. II Deelen. Met Platen. Te Amsterdam, bij G.J.A. Beijerinck. 1830 In gr. 8vo. Te zamen 686 bl. f 7-20.


{==253==} {>>pagina-aanduiding<<}

Het lot van den ongelukkigen, hoogstverdienstelijken Franschen Zeereiziger de la pérouse en de zijnen heeft niet alleen alle beminnaars der Aardrijks- en Volkenkunde, sinds meer dan veertig jaren, veel belang ingeboezemd, maar ook de Regeringen aanleiding gegeven, om uitrustingen tot deszelfs ontdekking te doen. De Heer d'entrecasteaux werd, in 1791 reeds, door de toenmalige Fransche Regering met de twee fraaiste schepen der Fransche Zeemagt tot dat einde afgevaardigd, doch kwam onverrigter zake terug. Ditzelfde was het geval met meer andere Fransche schepen, die alle (in zoo verre zij de Zuidzee bezochten) in last hadden, naar het lot des Zeemans, en der uitrusting, onderzoek te doen, die nog even vóór de uitbarsting der nieuwe barbaarschheid, door de heillooze Revolutie van 1789, als 't ware een schitterend bewijs wilde afleggen, zoo der hooge beschaving en veredelde menschelijkheid, waartoe Europa vóór dat tijdperk van jammer, verwoesting en moord was opgeklommen, als van de zeldzame menschlievendheid en uitnemende bedoelingen van lodewijk XVI, dien voortreffelijken Monarch, door de Revolutionaire tijgers vermoord. La pérouse was de welgekozen, waardige vertegenwoordiger dier edele gezindheden; en zijn togtgenoot, de niet min deugdzame langle, is op de Zeevaarders-eilanden als slagtoffer dier menschlievende bedoelingen gevallen, even als zijn Monarch eenige jaren later door monsters, nog wilder, nog veel zwarter van ziel, dan de kannibalen der Zuidzee-eilanden, en wier Rijk in Europa thans weder begint!
Het is in den nieuweren tijd aan een' Engelschen Zeereiziger gelukt, het lot, dat la pérouse en de zijnen getroffen heeft, (van welke men sedert 1788, uit Nieuw-Holland, geene berigten meer had) met de hoogste waarschijnlijkheid te bepalen. De naam diens reizigers (dillon) doet ons zijne Fransche afkomst vermoeden, hoewel daarvan in het verhaal zelve geene blijken voorhanden zijn. De aanleiding tot deze ontdek-
{==254==} {>>pagina-aanduiding<<}
king was een toeval. Nadat de Heer dillon, een Scheepskapitein, die 22 jaren in de Zuidzee heeft rondgezwalkt, in 1813 op een der Fidji-eilanden, op eene hoogst zonderlinge wijze, ontsnapt was aan eenen vervaarlijken moord, die bijna alle zijne makkers getroffen had, had hij, dertien jaren later, een' der beide zeelieden, die met hem op eene bijna wonderdadige wijze aan dat gruweltooneel waren ontsnapt, op een der Zuidzee-eilanden, tot den Archipel van St. Cruz behoorende en Tucopia genaamd, aangetroffen. Hier vond hij tevens een zilveren degengevest, hetwelk uit een niet ver van daar gelegen eiland, Vannicollo, was overgebragt, en, gevoegd bij het verslag, dat aldaar nog vele voorwerpen van Europeesch maaksel werden aangetroffen, den Kapitein op het denkbeeld bragt, dat dit wel van de langgezochte Expeditie van la pérouse kon afkomstig zijn. Door tegenwind werd hij nogtans belet, dit toen te onderzoeken. In Bengalen teruggekeerd, haalde hij de Engelsch-Indische Regering tot eenen togt over, om dit nader te onderzoeken. Hem werd daartoe het bevel over het schip the Research opgedragen; doch tevens drong zich bij hem zekere Doctor tytler in, die, volgens de beschrijving
van dillon, wel de lastigste, onaangenaamste knaap moet geweest zijn, waarvan men zich een denkbeeld kan maken. Hij was volmaakt op het schip, wat de zich noemende Liberalen in Europa zijn, een woel- en wargeest, die niets dan onrust zocht, de manschap tegen den Kapitein opzette, en dezen, onder allerlei voorwendsels van onbekwaamheid of zelfs van krankzinnigheid, van het bevel zocht te verwijderen; zoodat dillon zich genoodzaakt zag, hem, om grooter onheil voor te komen, in hechtenis te doen zetten. Dit nam de voorstander der onbepaalde vrijheid zoo kwalijk, dat hij den Kapitein op de eerste aanlegplaats, Hobarts-Town op van Diemensland, aanklaagde, en tot eene boete van 500 p. st. (6000 gulden) deed veroordeelen. (Deze beklaagt zich daarbij hoogelijk over de schreeuwende eenzijdigheid en onregtvaardigheid der

{==255==} {>>pagina-aanduiding<<}
Engelsche Regering in dat gewest.) Over 't algemeen had de Kapitein vele moeite met zijne manschap, vooral met een' Onderstuurman en een' gedurig slapenden Officier van de wacht: de manschap van zijn vaartuig schijnt alles behalve uitgelezen geweest te zijn.
De togt ging uit van Diemensland naar Nieuw-Zeeland, alwaar de gemeenzame omgang, dien de Kapitein met verscheidene Opperhoofden had, hem niet belet, den bloeddorst en de wreedheid van dit volk van menscheneters op te merken, die zich van de schandelijkste listen bedienen, om hunne vijanden in handen te bekomen, te braden en te verslinden; want hun trek naar menschenvleesch gaat alles te boven. (Men vindt er den schitterenden en vereerenden post van inzouter van menschenhoofden!) Van Nieuw-Zeeland zocht men de Vrienden-eilanden op. (Dillon nam dus den koers van onzen ontdekker tasman in 1642). Van de laaghartigheid en het verraad der eilanders van Eawa (Middelburg) verneemt men verscheidene stalen; maar op Tonga-tabou (Amsterdam) ondervond de Kapitein de grootste minzaamheid en ontving er overvloedige levensmiddelen.
In het tweede Deel vernemen wij de verdere reis naar de eilanden Rothuma, Tucopia en Vannicollo, Mannicollo of het eiland van la Pérouse. De eilanders van Rothuma en Tucopia zijn zeer zachtzinnig en minzaam omtrent vreemdelingen; hoewel de eersten zich van het kapen van ijzeren gereedschappen, die zij zich niet kunnen aanschaffen, niet kunnen onthouden. Bij de Tucopianen heerscht de gewoonte, om, ten gevolge der schaarschheid van levensmiddelen door sterke bevolking, alle de knaapjes, die na den tweeden zoon geboren worden, te wurgen. (Eene zeer consequente toepassing van het stelsel van malthus! Men ziet het, onze bevolkings-theoristen leeren slechts, hetgeen de Wilden reeds voorlang in praktijk bragten.) Van eenen anderen kant is bij deze vreedzame menschen, die bijna geen ander dierlijk voedsel kennen dan een weinig visch en van tijd tot tijd eenig wild gevogelte van een naburig eiland, de

{==256==} {>>pagina-aanduiding<<}
oorlog onbekend. De varkens hebben zij uitgeroeid, omdat zij hunne velden omwroetten, en leven thans bijkans uitsluitend van plantenvoedsel. Alleen de jaloezij veroorzaakt nog wel eens bloedige tooneelen; hoewel de meisjes er eene volstrekt onbepaalde vrijheid genieten. Op dit en de naburige eilanden heeft men huizen der geesten, ter woning voor de zielen der afgestorvenen. De beschrijving van Mannicollo (hetwelk men vooral niet met het zuidelijker gelegene Mallicollo van cook moet verwarren) en het verblijf van den Kapitein op hetzelve is eenigzins langwijlig en vervelend, omdat de Schrijver aldaar alle voorwerpen, tot het kleinste stukje ijzer toe, die men van de schipbreuk van la pérouse nog over heeft, moest opsporen, en, met alle de onderhandelingen, deswege met de inboorlingen gehouden, uitvoerig opgeeft. Over 't geheel had hij ons wel van een gedeelte van zijn dagboek, dat voor den algemeenen lezer weinig belang heeft, kunnen verschoonen. Maar omtrent de bijzonderheden nopens de schipbreuk moest hij, om zijnen vijanden den mond te stoppen en de identiteit te bewijzen, uitvoerig zijn. Het blijkt nu, volgens groote waarschijnlijkheid, dat la pérouse, met zijne na den moord van langle overgeblevene togtgenooten, op het rif ten westen van Mannicollo heeft schipbreuk geleden; dat een der beide schepen dadelijk is gezonken, en de manschap, naar land gezwommen, deels door de haaijen verslonden, deels door de inwoners vermoord is, die hunnen zachten aard in dit geval verzaakten, omdat zij hen voor booze demons of zeemonsters hielden. Van het andere schip moet zich de manschap geborgen, en zelfs van het wrak een ander vaartuig hebben zamengesteld, hetwelk daarop zee koos, zonder dat men weet, wat van die
manschap geworden is. Slechts twee menschen, een oud man en, zoo het schijnt, zijn dienaar, bleven op het eiland; de eerste was drie jaren vóór de komst van dillon eerst gestorven, de laatste naar een naburig eiland vertrokken. Dillon deed vruchteloos moeite, hem op de omliggende eilanden van den

{==257==} {>>pagina-aanduiding<<}
Archipel van St. Cruz te vinden. Er moet een zeer groote voorraad van ijzer aan boord geweest zijn, daar de geheele bevolking des eilands zich nog daarvan bedient.
De inboorlingen van het (door den Kapitein zoo genoemde) la Pérouse's-eiland, of Mannicollo, moeten van het ras der Austraal-Negers zijn, daar (bl. 62 des IIden Deels) hun vel gitzwart en hun haar zoo kroes is als wol. Nogtans is hunne taal een mengelmoes van die van Nieuw-Zeeland, O'Taïti en de Fidji-eilanden, die door menschen van het Maleische ras bewoond worden. Ook komen de zeden en gebruiken meer met de laatsten overeen. Zou hier eene vermenging der beide rassen in vroegeren tijd hebben plaats gehad? of moet men de zwartheid en wolachtigheid niet zoo letterlijk opvatten? want ook de Maleijers der Zuidzee hebben kroes haar. - Het eiland is zeer slecht, met niet meer dan 1000 menschen bevolkt, en er heerschen walgelijke ziekten. Ook is het eiland over 't algemeen ongezond.
Van dit eiland, het hoofddoel der Expeditie, en na vergeefsche pogingen, om den vertrokken' Europeaan in de beter bevolkte en bebouwde omliggende eilanden van St. Cruz of der Koningin Charlotte te vinden, noodzaakten de ziekten onder de manschap den Kapitein tot het vertrek naar Nieuw-Zeeland, van waar hij eenige tolken, door hem gebezigd, met eene andere gelegenheid naar Tonga en Tucopia terugzond. (Een dier tolken, een goedaardig mensch, was overleden.) Van daar keerde men over Port Jackson, in Nieuw-Holland, naar Calcutta terug, en besloot Kapitein dillon eindelijk tot de terugreis naar Engeland, alwaar hij de opgedane voorwerpen ten toon stelde, deed vergelijken, door den Franschen Gezant de polignac vleijend ontvangen, en naderhand door karel X vorstelijk voor zijnen ijver beloond werd. Men erkende algemeen de echtheid der ontdekking.
Ziedaar een kort verslag dezer Reis, met een voor de eer der wetenschap zoo wel, als voor de menschheid belangrijk doel ondernomen en ten einde gebragt. Voor de Aardrijkskunde is dezelve ook niet geheel onvruchtbaar. De eilanden Rothuma, Tucopia en Mannicollo (van dillon) hebben wij in onze beide jongste Aardrijkskundige Woordenboeken of geheel niet, of slechts met aanduiding van den naam en gebrekkige lengte- en breedtebepalingen, gevonden. (Zoo staat Tucopia bij bruining, die het slechts noemt, op 162o.

{==258==} {>>pagina-aanduiding<<}
O.L., terwijl het 168o. is.) Omtrent het bestaan van eenen Noordwest-Mousson in deze westelijke wateren van Polynesië komen ook belangrijke opmerkingen voor. Doch gemakkelijk had al het wetenswaardige voor het Algemeen in één boekdeel kunnen worden zamengedrongen; en aan de hooge belangstelling, die het verhaal van het levensgevaar des Schrijvers en zijner rampgenooten op het Sandel-eiland wekt, (een avontuur, waarvoor de Schrijver verdiend had eene desdemona te winnen (*)) beantwoordt het vervolg niet altijd. De vele kibbelarijen van den Schrijver met den twistzoeker tytler, waarbij het Publiek geen belang heeft, hadden ook zeer kunnen verkort worden. Over 't geheel nogtans leest het boek aangenaam, en de vertaling is vrij goed.


Nieuwe Werken van de Maatschappij der Nederlandsche Letterkunde te Leyden. IIden Deels 1ste Stuk. Te Dordrecht, bij Blussé en van Braam. In gr. 8vo. IV, 356 en 41 Bl. f 3-30.

De Maatschappij der Nederlandsche Letterkunde, aan welke wij zoo menige schoone Verhandeling verschuldigd zijn, gaat op eene loffelijke wijze voort met het behartigen van alles, wat tot uitbreiding en aanbeveling onzer taal en vaderlandsche wetenschappen kan verstrekken. Zij had gevraagd: eene beknopte voordragt van de Noordsche Mythologie, ontleend uit de oorspronkelijke Gedenkstukken, en met aanwijzing van het gebruik, dat hiervan in de Nederlandsche Dichtkunde zou kunnen gemaakt worden. De Heer n. westendorp beantwoordde deze zoo wel voor de geschiedenis als fraaije letteren belangrijke vraag, en werd den gouden eere-
{==259==} {>>pagina-aanduiding<<}
prijs overwaardig gekeurd. 's Mans bekwaamheid in het vak van vaderlandsche oudheden is bekend en gewaardeerd. Deze Verhandeling levert daarvan eene nieuwe en schoone proeve. Hij splitst zijn werk in twee deelen, gelijk de vraag daartoe van zelf aanleiding gaf. Het eerste deel behelst eene beknopte voordragt van de Noordsche Mythologie, ontleend uit de oorspronkelijke Gedenkstukken. Deze beknopte voordragt, welke op gedaan verzoek nog bekort is, beslaat 356 bladzijden, en in deze bladzijden hebben wij slechts de helft der vrage, zullende de Schrijver in het tweede gedeelte aanwijzen, welk gebruik van de Noordsche Mythologie in de Nederlandsche Dichtkunde zal kunnen gemaakt worden. Daar nu westendorp niet beschuldigd kan worden van te groote langdradigheid en het verspillen van veel woorden bij weinig zaken, kan de lezer zich een denkbeeld vormen, met welke naauwkeurigheid die Noordsche Mythologie is uiteengezet.
In het eerste Hoofddeel wordt de eigenlijke Godenleer verklaard, en ons veel belangrijks medegedeeld over de voorname Godheden tuisco, man, thor, woden, irmin, odin, niord, fryer, ook over de minder bekende Godheden, eenige met Romeinsche namen betiteld, over de Feën, Nornen, Reuzen, Dwergen, Spoken. Dan wordt de bijzondere geloofsleer toegelicht, de Theogoniën en Kosmogoniën en de zedelijke begrippen der menschen verklaard. In het tweede Hoofdstuk spreekt de Schrijver over de Eerdienst, dat is over de heilige tijden, plaatsen, personen en zaken. - De lezing van dit eerste gedeelte eens zoo belangrijken werks, waarin ook vele gewoonten en zeden onzer voorouderen te berde gebragt worden, doet ons zeer verlangend uitzien naar het tweede.
De Verhandeling van den Heer w.c. ackersdijck, aan de Leydsche Maatschappij ingezonden, en door haar in dit deel harer werken met regt opgenomen, gaat over de ongepaste en drukkende middelen, in vroegere tijden hier te lande gebezigd tot het ontdekken van misdaden en overtredingen, bijzonder het houden, bezitten of hooren van gemeene of stille waarheid, mede tot opheldering van hetgeen verhaald wordt daaromtrent in den jare 1298 te Dordrecht voorgevallen te zijn. - Deze Verhandeling getuigt van des Schrijvers oordeel en belezenheid in de oude oorkonden, en wij ontvangen er een duidelijker begrip uit, dan wij tot

{==260==} {>>pagina-aanduiding<<}
nog toe hadden, wat het beteekent, stille of gemeene waarheid te beleggen, gebieden, bezitten, hooren, waarheid doen of eeningen. Traagheid en onbekwaamheid, somtijds door bijgeloof en eigenbelang ondersteund, hebben die soort van inquisitie ingevoerd en langen tijd stand doen houden. Het is eene bijdrage tot den lof van de verlichting onzer eeuw.






Bedenkingen over hetgeen men thans gewoonlijk Geestdrift noemt, voorgedragen in Felix Meritis, op den 22 Dec. 1830, en elders, door Mr. D.J. van Lennep. Te Amsterdam, bij P. Meijer Warnars. 1831. In gr. 8vo. 26 Bl.

Eene Verhandeling over het gepast en het ongepast gebruik van het woord Geestdrift, in den zin van het Fransche Enthousiasme. Hoewel alleen in het Magazijn bij opgemelden Boekhandelaar uitgegeven, gevoelden wij ons opgewekt, van wege het verschillend oordeel na het uitspreken derzelve, er hier een afzonderlijk artikel aan toe te wijden.
Wanneer het gevoel tot eene hooge mate van verheffing is geklommen, terwijl ons eene gedachte zoodanig treft of bekoort, dat ons geheele wezen, door eene heerschende aandoening vervuld en bemagtigd, in dien toestand geraakt, welken wij ook door vervoering of verrukking uitdrukken, dan vindt het woord geestdrift deszelfs eigenaardig, en dus gepast, gebruik. ‘Wie herdenkt niet, welke vreugd ons aanging, toen wij, bij de herrijzing van ons volksbestaan, de Hollandsche vlag voor het eerst weer zagen wapperen? Wie herinnert zich niet, wat wij gevoelden, toen de Vorst onzer keuze zijne eerste intrede binnen deze hoofdstad deed? Dáár was geestdrift in de volle kracht van het woord; en elk onzer, die daarvan getuige was, stelt die dagen onder de gelukkigste van zijn leven.’ (Bl. 17.) Zoo ook kan de uitdrukking met juistheid gebezigd worden van den Dichter. ‘Zonder geestdrift kan niemand tot dichten geraken. Waar de geest niet aangedreven wordt om zich tot zekere hoogte te verheffen, is het dichten inderdaad onmogelijk, en de Ouden stelden daarom vast, dat de Dichter door eene godheid werd aangeblazen, en bij hem alzoo werkelijk het enthousiasme plaats vond.’ (Bl. 11.) De werkingen der verbeelding, door het woord geestdrift aangeduid, zijn ten

{==261==} {>>pagina-aanduiding<<}
naauwste verknocht aan de aandoeningen van het hart, en maken vereenigd het leven uit van menig oogenblik van vreugde en ontroering, dierbaar zelfs bij gemis en aandenken. ‘Inzonderheid is dit het geval bij den minnaar, in wien niet slechts het hart van liefde blaakt, maar ook de geest altijd met verrukking omtrent de geliefde bezig is; steeds zich de heerlijkste beelden in de toekomst maalt, en die alle feestelijk met rozen tooit. Een zoete tijd is deze in het leven, van welken, zelfs in meer gevorderde jaren, de herinnering nog altijd streelt. Ik zal dus ook, als ik van eenen jongeling hoor zeggen, dat hij zijne schoone met geestdrift bemint, op die uitdrukking niets willen aanmerken. Bij dit tijdvak en deze soort van liefde is, zoo ergens, het woord van juiste toepassing.’ (Bl. 14.) Bij elk voorbeeld van gepast gebruik doet echter de Heer van lennep opmerken, dat er een min gepast, een verkeerd gebruik van hetzelfde woord plaats vindt, en dat wij zeer ligt van het een tot het ander overgaan; zonder het te bemerken, alleen omdat het behoort onder de geliefkoosde woorden van den dag. ‘Er zijn weinig woorden, die, in onzen tegenwoordigen tijd, zoo dikwijls, zoo gaarne en bij zoo vele onderscheidene gelegenheden met mond en pen gebezigd worden, als het woord geestdrift. Het komt dan ook nu telkens voor, in gebonden en ongebonden stijl; in nieuwsbladen en vlugschriften bij herhaling; in de meeste aanspraken; ook in vele Staatsstukken en Rapporten, die van den Minister van Financiën niet uitgesloten.’ (Bl. 4.) Deze minder juiste toepassingen van het woord te doen gevoelen, maakt het belangrijkste deel uit, zoo als het inderdaad het voorname oogmerk is, der Verhandeling. En het is ook datgene, wat sommigen, die de voorlezing in onderscheidene Genootschappen bijwoonden, onzes achtens, zeer ten onregte heeft doen zeggen, dat de Heer van lennep de
geestdrift verwierp. De Heer van lennep sprak niet tegen de geestdrift, maar tegen het niet oordeelkundig, het onbezonnen, vooral tegen het gezocht, het onnatuurlijk gebruik van het woord. Dat het er ver af is, dat hij het gevoel zoekt uit te dooven, hetwelk ons aanspoort en pligtbetrachting zelve zoo zeer verheerlijkt, kan hieruit blijken, dat eene zijner voornaamste bedenkingen gerigt is op gevallen, alwaar het woord, volgens hem, slecht gekozen is, omdat het te weinig zegt.

{==262==} {>>pagina-aanduiding<<}
‘Maar wat dunkt u, MM. HH.! gij mannen, gij vaders, die mij hoort, gij met teedere liefde voor dierbare panden bezield, wanneer ik van u zeide, dat gij uwe echtgenooten, uwe kinderen met geestdrift bemint; zoudt gij zelve wel die uitdrukking zoo eigenaardig vinden? Kan zij zelfs wel gebezigd worden van de teedere gade of moeder, die dagen en nachten achtereen bij het ziekbed van haren echtvriend, of het wiegje van haar' kranken zuigeling, waakt? Ik geloof het niet, en echter wie twijfelt, of hier mede liefde zij? Aan geestdrift, gelijk aan alle drift, hecht zich het denkbeeld van iets vlugtigs, van iets, dat voorbijgaat. Huwelijksliefde, kinderliefde, ouderliefde zijn deugden, en als zoodanig hebben zij ook in zich het vaste kenmerk van bestendigheid en duurzaamheid.’ (Bl. 14.) Het woord is dus te zwak bij vele uitdrukkingen, waar niet slechts gevoel, vereerend, opwekkend, maar vooral diep gevestigd gevoel moet gekenmerkt worden; waar derhalve hij niet het eigenaardige woord kiest voor de zaak, welke hij wil uitdrukken, die zich bij voorkeur van het woord geestdrift bedient. ‘Ter verdediging van den vaderlandschen grond snelde de bloem van onze jeugd te wapen. Dáár staan zij, de edele jongelingen, op de uiterste voorposten van onze grenzen, op de eenzame bolwerken van onze vestingen, lange nachten wakende in sneeuw en koude. Is het geestdrift, die hen dáár zal sterken? Neen, niet deze, maar beter dan deze; hetzelfde, dat hen sterkte, toen zij huis en ouders en geliefde oefeningen verlieten; het gevoel, dat zij hunn' pligt, den heiligen pligt jegens het vaderland betrachten. Zij veinzen geene geestdrift, die hen niet bezielt, maar zij oefenen deugd, hun van jongs af aan eigen geworden. Want ook de ouders oefenen gelijke deugd. Vraagt het aan hen, wier zonen uittogen, of zij met geestdrift in dit vertrek toestemden. Zij zullen u allen
met, meer of minder van weemoed doordrongen, stem antwoorden: ‘Neen! maar wij gevoelden, dat het pligt was, in dat vertrek te bewilligen.’ (Bl. 20.) Eene eerste beperking derhalve, welke het woord in juistheid van spreken en zuiverheid van taal, naar de meening van den Heer van lennep, schijnt te moeten ontvangen, is ontleend uit het ongenoegzame en eenigzins onbepaalde van deszelfs beteekenis in gevallen, waar wel gevoel, maar duurzaam gevoel, gevoel dat aan pligt en niet alleen

{==263==} {>>pagina-aanduiding<<}
aan verbeelding verbonden is, ons aanzet en vervult. Hier straalt overal door de eigenlijke strekking van het betoog, (welke misschien sommigen bij het aanhooren te ligt ontging) dat onze taal te rijk is aan veel geschiktere benamingen, om het veelvuldig gebruik juist van het woord geestdrift noodzakelijk of wenschelijk te maken. Er loopt door dit alles heen eene fijne berisping, hoezeer vrij van alle scherpte, alsof zij met den voorraad en de hulpmiddelen onzer taal minder bekend zijn, wien het woord geestdrift zoo ras, bij elke gelegenheid, voor den geest speelt. Wenschelijk echter kan hij het gedurig uitspreken van het woord niet achten, omdat men alzoo ook de zaak inroept, of kan doen vooronderstellen, bij gelegenheden, waar deze of niet bestaat, of nadeel zou toebrengen, als zij bestond. Dit is als eene tweede beperking aan te merken: zij betreft minder het woord, en meer regtstreeks de zaak zelve. ‘Het kan zijn, dat in de ure des strijds een oogenblik van geestdrift groote hinderpalen doe te boven komen en de overwinning beslisse. Maar niet tot de ure des strijds alléén bepaalt zich de pligt van den krijgsman. Niet in elken strijd kan hij aanvaller zijn of met geestdrift ten storm ijlen. Niet bij elken aanval of storm wordt zijne geestdrift met geluk bekroond. Spilde niet de Fransche geestdrift vergeefs hare aanvallen op het rustige palstaan der Engelschen bij Waterloo? en was die zelfde geestdrift niet doorgaans den Franschen hinderlijk bij zeeslagen, waar zij, uit ongeduld van zich niet straks lijf aan lijf met den vijand te kunnen meten, rusteloos binnen scheepsboord woelen en zich onderling de dienst belemmeren.’ (Bl. 19.) Het volgende uit de pen van een', die zelf Dichter is, verdient alle opmerking: ‘Er kan echter ook door den Dichter van het woord misbruik gemaakt worden, vooral wanneer hij, te veel toegevende aan het oude denkbeeld van goddelijke
aanblazing, zich overdrevene voorstellingen van de tot dichten noodzakelijke geestdrift vormt, meerdere geestdrift veinst, dan hij werkelijk gevoelt of noodig heeft, en zich als op de lenden slaat, om tot die hoogere geestdrift te geraken. Misschien heeft juist het woord zelf die verkeerde zucht bij niet weinigen versterkt. Zij is inderdaad verkeerd, daar zij den Dichter of tot gemaaktheid voert, of welligt nog tot iets ergers, zoo hij slagen mogt, om, door het overdrijven zijner natuurlijke geestdrift, zich al

{==264==} {>>pagina-aanduiding<<}
meer en meer op te winden.’ (Bl. 11.) Eindelijk vinden wij, als eene derde beperking tot het gebruik van het woord, wanneer het geheel uit gemaaktheid voortvloeit, uit overdrijving, uit zucht om met aangezet gevoel te dweepen. Tegen dit laatste misbruik verheft zich de Heer van lennep met kracht, ons schilderende, hoe dit overdrijven herkomstig is uit de Fransche omwenteling, ook tot ons oversloeg, en menig bespottelijk tooneel aanregtte. Doch het zou ons onmogelijk zijn, zonder de kleur en levendigheid aan het oorspronkelijke geheel te benemen, dien invloed anders dan door een uittreksel te doen kennen. Allergelukkigst scheen ons daarvan de volgende proeve: ‘Om deze werking van vreemden invloed op onze denkbeelden en uitdrukkingen voor u, MM. HH.! meer aanschouwelijk te maken, met bepaalde betrekking ook tot het onderwerp door mij behandeld, verzoek ik eerst diegenen uwer, die het zich herinneren kunnen, voor hunne verbeelding terug te roepen het oude gordijn van onzen stads Schouwburg, met den bijënkorf, deszelfs opschrift: ijver, en het onderschrift:

De bijën storten hier het eêlste dat zij lezen, 
Om d'ouden stok te voên en d'ouderlooze weezen. 


En verzoek nu voorts hun en u allen zich dat voor te stellen, hetwelk wij sedert meer dan dertig jaren kennen, met den Apollo op den zangberg, bewierookt door veelkleurige Muzen en kunsten, en het onderschrift:

Der kunsten god aan 't IJ, met geestdrift aangebeên, 
Kroont hier in 't heilig koor verdienste en deugd alléén. 


Doet, MM. HH.! bij de vergelijking dezer beide gordijnen, het onderscheid van tijden en denkbeelden zich niet duidelijk opmerken? - en, op welk van beiden zoude wel de echt Hollandsche geest zich het meest vertoonen? Was niet het beeld van nijvere bijën, die edelen honig tot een weldadig einde opzamelen, voor den Hollandschen toeschouwer even aangenaam als bevattelijk? was niet alles daarbij nationaal, eenvoudig en juist? - Ik heb niet voor, de andere vertooning en het nieuwe opschrift te berispen. Zeker was het noch aan den schil-
{==265==} {>>pagina-aanduiding<<}
der, noch aan den dichter te wijten, dat de schouwburg niet meer strekken kon

Om d'ouden stok te voên en d'ouderlooze weezen. 


Maar ik wil slechts vragen, of der kunsten god (bij de Ouden was dit Mercurius, niet Apollo: slechts de Franschen noemen dezen le dieu des arts), of dat heilig koor, of die geestdrift niet blijkbaar gezamenlijk aan vreemde denkbeelden ontleend zijn; of er niet overdrijving plaats heeft, wanneer men zegt, dat hier, in 't heilig koor, bepaaldelijk hier, verdienste en deugd, en deze alléén, gekroond, en dat aan 't IJ bijzonder der kunsten god met geestdrift aangebeden wordt? en hetgeen ik voorts inzonderheid wil doen opmerken is de beziging van dit woord geestdrift in plaats van het oude ijver des vroegeren gordijns, dat toen voor den verstandigen genoeg uitdrukte, maar dat, ten tijde der vervaardiging van het nieuwe voorhangsel, voor den algemeenen geest niet sterk genoeg was; want zeker is het, dat de dichter in zijn tweeregelig bijschrift den geest van dien tijd volmaakt heeft uitgedrukt.’ (Bl. 9.) - Wij hebben aldus de voornaamste gezigtpunten aangewezen, die ons troffen; verdeeld en gerangschikt, wat in het stukje zelf in één geheel, treffend door rijkheid en bevalligheid, is zamengevoegd en ineengeweven. Het kan echter zijn, dat de bearbeiding zelve, het gedurig afwisselen van toestemming en wederlegging, de toon van scherts, waarop dweepers met geestdrift worden aangesproken, en gedwongen rekenschap te geven van hunne leus; het kan zijn, dat dit alles, voor een gemengd gehoor, aanleiding gaf tot eenige misvatting. Doch het is naauwelijks te begrijpen, hoe sommigen, niet ongewoon aan letterkundige beschouwingen, en bekend met het verschil tusschen woordenzifterij en het fijnere criticisme der taal, zoo ver konden mistasten,
dat hun de Heer van lennep voorkwam als verdediger van zekere laauwheid, of van eene koude, wijsgeerige pligtbetrachting, alleen omdat hij nu en dan het woord rede in tegenstelling brengt met het opgehemelde geestdrift. Vooral was dit niet te wachten van hen, die hem hoorden, en talrijke bijeenkomsten geboeid zagen door zijne levendige schildering, zijnen lossen, afgewisselden toon, ernstig waar noodig, verheven zonder ophef, en daarbij vooral die hooge wellevendheid in spreektrant bewonderden,

{==266==} {>>pagina-aanduiding<<}
welken de Engelschen (men vergunne ons deze opmerking) in hunne taal zoo eigenaardig uitdrukken door gentlemanlike speaking. Kan het zijn, dat onze taal, of liever dat hare beoefenaars nog niet op die hoogte staan, van die letterkundige juistheid in het gebruik van woorden te waarderen, waarop vreemden zulken hoogen prijs stellen, die bij hen geroemd wordt als de volkomenheid, de laatste tooi, door beschaving aangebragt? Wij kunnen het ter naauwernood gelooven; en echter is het eene zonderlinge plompheid van oordeel, als een letterkundige zich geene bedenkingen tegen een woord kan veroorloven, zonder dadelijk geacht te worden dat woord uit de taal geheel te willen verbannen. Hoeveel juist spreken toebrengt tot juist denken, behoeven wij toch zekerlijk niet te herinneren. Doch wij mogen doen opmerken, dat inzonderheid grootspraak, overdrevene loftuiting, en alwat naar opgeblazenheid zweemt, niet zelden, en meer dan men gelooft, voortkomen uit armoede van denkbeelden en onmagt in de behandeling zijner taal. Het is daarom, dat wij dit stuk niet anders kunnen beschouwen, dan als een fraai voortbrengsel van wijsgeerig letterkundigen arbeid.


Levensbeschrijving der beruchte Giftmengster M.G Gottfried, geb. Timme, te Bremen: mitsgaders een uitvoerig Verhaal van hare vreesselijke wandaden. Gevolgd door een Bijvoegsel, hetwelk het Regterlijk onderzoek bevat. Uit authentieke bronnen bijeenverzameld door Weissenburg, Sr. Met Portret. Uit het Hoogduitsch. Te Amsterdam, bij de Gebr. Diederichs. 1830 In gr. 8vo. VIII en 184 Bl. f 1-80.

De liefhebbers van het verschrikkelijke zien zich in dit boek inderdaad eenen kostelijken schotel opgedischt! Huivering toch, afschuw en walging verdringen zich bij de lezing van de geschiedenis eener vrouw, die in haar 44ste levensjaar niet minder dan veertig menschen door vergif om 't leven heeft gebragt, en onder dezen haren man, haren vader en moeder en twee harer kinderen!!
De inhoud van het boek is kortelijk deze: Na eene beknopte Inleiding, waarin voornamelijk over de vergiften ge-
{==267==} {>>pagina-aanduiding<<}
handeld wordt, (bl. 1-6) volgt de Levensgeschiedenis van margaretha gezina gottfried, geboren timme, te Bremen. In 25 Hoofdstukken worden hier hare gruwzame daden, meestal tot in de kleinste bijzonderheden, voorgesteld. Alle deze moorden doorgeworsteld, krijgt de Lezer op bl. 135 het welkom berigt, dat de poging tot eenen nieuwen moord door een toeval mislukte, hetgeen de ontdekking en gevangenneming van het monster ten gevolge had; waarna dit gedeelte van het boek met het verhaal dier ontdekking en van het eerste verhoor van gezina besloten wordt. Nu voigt een Aanhangsel, (bl. 142-175) zijnde een uittreksel uit de Criminele Acten, waaruit wij ontwaren, dat het voorafgegaan Verhaal grootendeels uit de bekentenissen der beschuldigde is opgemaakt. Eindelijk krijgt men (bl. 177-184) tot Besluit eene soort van defensie der beschuldigde, strekkende hoofdzakelijk om aan te toonen, dat zij, sedert hare gevangenneming, sporen van geestverbijstering heeft opgeleverd, en dat men dus op hare confessiën niet veel af kan, terwijl geen der getuigen eenig regtstreeksch bewijs tegen haar heeft aangevoerd; waaruit dan wordt afgeleid, dat zij volgens de Wet niet kan gestraft worden.
Hiermede eindigt het boek; zoodat menig Lezer in de onzekerheid zal blijven, wat hij nu toch van de zaak te denken heeft, en of het eerste gedeelte van het werk, waarin de 40 moorden op zulk een' stelligen toon worden verhaald, waarheid, of alleen den schijn daarvan behelst.
Deze onzekerheid wordt niet weggenomen door de volgende zinsnede, op bladz. 175 voorkomende: ‘In de latere Verhooren heeft de beschuldigde vele zaken, die zij bekend had, weder herroepen, waaruit men tot een' langen duur van het meer en meer ingewikkeld wordende proces rekenen kan. Over de Verhooren, zoo als over het te vellene Vonnis, is tot nu toe eene ondoordringbare duisternis verspreid. - Doch is het te verwachten, dat de misdadigster het loon harer menigvuldige wandaden niet ontgaan zal, daar het wrekende zwaard der geregtigheid bereids over haar hoofd zweeft, en het Hooge Geregtshof, hetwelk deze zaak moet uitspreken, met wijsheid en menschelijkheid, onvermoeid voortvaart, dit merkwaardige voorval te onderzoeken, ten einde een onpartijdig vonnis te kunnen vellen.’ Deze onpartijdigheid, en de ijver, waarmede de zaak nu nog wordt onderzocht, had, naar ons

{==268==} {>>pagina-aanduiding<<}
inzien, den Schrijver moeten terughouden, om op die wijze, als hij gedaan heeft, in eenen verhalenden en daarbij stelligen toon, deze Levensgeschiedenis in het licht te geven, en dit N.B. op een tijdstip, dat er over de verhooren nog eene ondoordringbare duisternis verspreid is. Nu heeft hij de Regterlijke magt in haar onpartijdig onderzoek vooruitgeloopen; hij brengt eerst vele, zoo niet de meeste, zijner Lezeren in het denkbeeld, dat al hetgeen hij verhaalt zonneklaar bewezen is; en naderhand, als men niets anders verwacht dan het vonnis, krijgt men eene defensie, die, als men ze aanneemt, het geheele Verhaal op losse schroeven stelt! Met teleurstelling merkt men dan op, dat men hier niet het Proces, maar slechts het begin van een Proces ontvangt, dat, volgens den Schrijver zelven, nog lang duren kan.
Maar waartoe dan het boek zoo overijld in de wereld gezonden? Billijk is dit niet. Nuttig evenmin: want wat valt er voor den Regtsgeleerde, den Geneeskundige, den Wijsgeer, of voor welken Lezer men wil, te leeren uit een Verhaal, waaraan zekerheid ontbreekt? Wij meenen dan dit boek te mogen houden voor hetgeen er meer zijn, eene speculatie op de nieuwsgierigheid der menigte.
Het eenige, 't welk voor den Regtsgeleerde nog al opmerkelijk is, bestaat daarin, dat men thans nog te Bremen dwangmiddelen of een scherp examen bij de verhooren bezigt, naar aanleiding van Art. 22 der Preuss. Gerichtsordnüng. Zoo leest men op bl. 141: Van dit uur af begon het Proces, om, door scherpe Verhooren en andere regterlijke dwangmiddelen, haar de volle bekentenis der misdaden N.B. af te persen. Bl. 143: Men ondervroeg haar zeer scherp. Bl. 146: Men dreigde haar met harde gevangenisstraffen, als zij de waarheid niet bekende. Die dus meende naar Konstantinopel te moeten gaan, om thans nog in Europa de pijnbank of daarmede gelijkstaande dwangmiddelen te zien gebruiken, kan zijne reis bekorten. Even buiten de grenzen van Nederland kan hij te regt komen, doch, God dank! daar binnen niet meer.
De vertaling is blijkbaar met overhaasting geschied. Germanismen vindt men in menigte; b.v. bl. 17: hij gevoelde zich door des koopmans verdacht diep gekrenkt; bl. 57: hij wierf om hare hand; bl. 160: zij loochende eene nadere bekentenis met L. gehad te hebben; bl. 170: zich genoegdoe-
{==269==} {>>pagina-aanduiding<<}
ning te verschaffen; bl. 176: vermogens-omstandigheden, enz. Voorts hindert het, telkens arsenika, in plaats van arsenicum, te lezen.





Gedichten van Cornelis Looijen. In 's Gravenhage, bij S. de Visser. In kl. 8vo. 267 Bl. f 1-80.

In het Voorberigt van zijnen bundel zegt de Heer looijen, dat hij zijne stukjes gerangschikt heeft naar de tijdsorde van derzelver vervaardiging. Dit veroorzaakt, daar de Dichter langzamerhand is toegenomen, dat men zijn werkje met klimmend genoegen leest: alleenlijk stelt hij zich bloot aan één gevaar. Sommige Recensenten, namelijk, bepalen zich in hunne beoordeeling tot eenige der eerst voorkomende stukken, terwijl zij zich van het volgende zoo kort mogelijk afmaken. Worden nu ongelukkig de gebrekkigste stukken het voorwerp der kritiek, en worden daarentegen de beste over het hoofd gezien, dan ontstaat er al ligt eene ongunstige beoordeeling. Daar de steller van deze recensie, hoe zuur hem dit soms moge vallen, de hem toegezondene werken altijd van het begin tot het einde leest, alvorens zijne gedachten aan het Publiek ter toetsing te geven, zoo heeft de Heer looijen van onze zijde in dit opzigt niets te vreezen.
De Opdragt aan mijne Lezers, schoon van het jaar 1829, en over het algemeen vrij geestig, is echter hier en daar wat te plat, en op verre na het beste stukje uit deze verzameling niet. - Aan de Hollandsche Jongelingen, enz. bl. 8:

Wijl de dieren lustig spelen 
In het lieve zomergroen, 
Op de boomen vrolijk kwelen, 
Of de velden hupplen doen. 


De velden huppelen immers niet? De Dichter wilde zeggen: Of daar hupp'len in het veld; maar dit gedoogde het rijm niet. Ook is dieren minder verkieslijk. Die vier regels hadden beter moeten zijn. Overigens zij hier aangeteekend, dat de Heer looijen, zonder zich er eenigzins over te bekommeren, ei op ij laat rijmen. Die vrijheid komt zeer dikwijls in deze verzameling voor. Bl. 16, in de Onsterfelijkheid, staat onderaan de bladzijde Der 
{== afbeelding 	==} {>>afbeelding<<}
    
.

{==270==} {>>pagina-aanduiding<<}
Gelukzaligheid is een woord, dat alleen in Trippelverzen kan worden gebezigd, als ook in Hexameters enz. b.v.


{== afbeelding 
	
==} {>>afbeelding<<}
    
 


Voor 
{== afbeelding 	==} {>>afbeelding<<}
    
 dus hier liever: 
{== afbeelding 	==} {>>afbeelding<<}
    
. Anders heeft dat vers op de Onsterfelijkheid, even als dat op de Hervorming, vele verdiensten. Minder welgeslaagd is het uitgebreide stuk: Bij den algemeenen Vrede. Er heerscht daar eene zekere matheid en gerektheid, gebrek aan gedachtenleiding, zwakheid in den versbouw, en overlading van Goden- en Godinnen-namen. Bl. 47 staat er:

Waar hofslang eertijds zat, verkeeren dan de duiven. 


(Liever:) Waar eens de hofslang zat, enz.

Bij den dood van mijn Hondje mengt het ernstige te zonderling onder het luimige, en het verhevene onder het alledaagsche. De toespeling op de Paradijsgeschiedenis en de verlossing der menschen door Jezus ware best weggelaten in een treurlied op een mopje, hetwelk anders het hart des Dichters niet tot oneer verstrekt.
Bij eene verwelkte Bloem. Daar komen wij nu eigenlijk in de dichtsoort, waarin de Heer looijen het beste slaagt, korte liederen, elegiën en madrigalen van den filozofisch-sentimentelen trant, welke aan Recensent altijd zoo behaagt. - Bl. 76, in plaats van: Mindert zulks uw schoonheid niet, liever: Mindert dat uw schoonheid niet. Zulks is een prozaïsch woordje. - De Vrouw van Hasdrubal bij de puinen van Carthago is de uitboezeming van eene vaderlandschgezinde vrouw. - Aan mijne aanstaande Vrouw is allergeestigst, zoo fraai als Mijne Sperata in den Leidschen Studentenalmanak voor 1825. De Dichter wist, namelijk, nog niet, wie het wezen zou. Hij besluit aldus:

Ziedaar mijn' hartewensch, beminde! 
En als ik u nu nimmer vinde, 
Dan worde ook van nalatigheid 
Mijn zangster nooit door u beschuldigd, 
Want reeds heeft u mijn lied gehuldigd, 
Eer 'k weet of ge ooit aanwezig zijt. 



{==271==} {>>pagina-aanduiding<<}

Aan eene Vriendin is een middelmatig stukje. Die vriendin was zeker de aanstaande vrouw niet: daar is het versje te koel toe. - De Starren. Een fraai stukje. Men hoore b.v. deze acht regels:

Ongelukkig! wien, in 't lijden, 
Hoop op redding niet verkwikt, 
Wien (Die) geene uitkomst mag verbeiden, 
Wien geen star meer helder blikt. 
Ongelukkig! wien, bij 't sneven, 
Hoop noch uitzigt is verbleven, 
Wien, daar 's levens zon verdwijnt, 
Ook geene enkele star meer schijnt. 


De Schrijfkunst is een stoute, doch wat te brommende en te lange Lierzang. De aanhef bevalt ons niet; hij is in den afgezaagden trant:

Mijn geest! besef, gevoel de waarde, 
Den hoogen rang van uw natuur; 
Ontwring u aan het slijk der ras verdwenen aarde! 
Ontgloei, ontvlam in heilig vuur! 


Dat moet verheven zijn, maar het is eigenlijk zwellend. Het verbeeldt hooge kunst; maar niets is gemakkelijker, dan alzoo te dichten. Men behoeft niets te gevoelen, om toch te kunnen zeggen: Ik blaak, ik gloei; het bloed bruist door mijne aadren. Dat zoo niet te vertellen, maar uit den grondtoon van het stuk te verraden, bewijst beter, dat men vol is van zijn onderwerp. Het tweede couplet op bl. 119, en voorts tot het einde, is uitmuntend. - Het Graf. Plegtig en aandoenlijk verheven. - Salomo's eerste Regt. Gelukkig in de manier van tollens. - Frosine is roerend; Serafine heerlijk, bijna het beste vers uit den bundel. Herinnering, echter, is in hare soort niet minder. Ook de Gelofte (Romance) is voortreffelijk. En hoe los en gemakkelijk, hoe fraai gevonden is de aardige en leerzame vertelling, Florette! - Aan de Linge is statig en roerend. - De vertaalde stukjes zijn goed gekozen en veelal wèl overgebragt. Of de Heer looijen evenwel lamartine wel verstaan heeft, komt Recensent twijfelachtig voor. Er was een verhevener denkbeeld achter het korte stukje le Papillon verborgen, dan hier, blijkens den laatsten regel, door looijen geraden is. - In het Onweder vinden wij, bl. 225:

{==272==} {>>pagina-aanduiding<<}


Mag vroeg mij ook des levens rampspoed den boezem 
Rijten met gruwzame hand: 
Mag ik | grafwaarts reeds | heengaan, ll vóór ik de | wordende | schepping, 
Betere tijden aanschouw. 


De Archilochiën zijn hier goed; maar den eersten Hexameter kan Recensent niet scandéren, en de tweede Hexameter is zonder eenige césuur; terwijl de rust invalt tusschen den derden en vierden voet, zoodat die regel bestaat uit twee Dactylische Trimeters. Dat deugt niet. De Hexameter vordert de zamentreffing der rust met de caesura Penthenumeris, of, waar deze ontbreekt, eene rust bij de Trienumeris, en eene tweede bij de Hephthenumeris, b.v. bij de Penthenumeris:


{== afbeelding 
	
==} {>>afbeelding<<}
    
 
bij de Trienumeris en Hephthenumeris: 

{== afbeelding 
	
==} {>>afbeelding<<}
    
 
Men verbetere derhalve de aangehaalde vier verzen aldus: 

{== afbeelding 
	
==} {>>afbeelding<<}
    
 



{== afbeelding 	==} {>>afbeelding<<}
    
 of 
{== afbeelding 	==} {>>afbeelding<<}
    
 staan namelijk gelijk aan 
{== afbeelding 	==} {>>afbeelding<<}
    
 of - - Het (.) is de pauze der rust.
Aan de lezers der Indiaansche Legende naar göthe wordt herinnerd, dat de verborgen zin van het stuk te vinden is in deze vier regels, bl. 246:

En zoo zal ik, als Bramane, 
met het hoofd ten hemel gaan; 
Maar, als Paria der aarde, 
trekt het lage stof mij aan. 


Tot besluit dezer beoordeeling schrijven wij het laatste achtregelige stukje naar göthe nu nog af, Amor getiteld:

't Scheen eens der Muzen lust te zijn, 
Om Psyche, in de eedle kunst van dichten, 
Naar vaste gronden te onderrigten; 
Doch 't zieltje bleef prozaïsch rein. 

{==273==} {>>pagina-aanduiding<<}

De klank der lier had geen vermogen, 
Zelfs in den schoonsten zomernacht; - 
Maar Amor kwam, met vurige oogen, - 
De gansche cursus was volbragt. 




Mengelingen, ten voordeele des Vaderlands, uitgegeven door J.M.H. Te Delft, bij B. Bruins. 1831. In kl. 8vo. VI en 116 bl. f 1-25.

Deze Mengelingen zijn in den boertigen trant van fokke bewerkt. Men vindt hier Xantippe, of het schoonmaken, bijdrage in April; Pythagoras, of de slagt, bijdrage in November; De Danaïden, of het bodemlooze vat; De Baard; Horatius, of de Dichtkunde; De Flodderkleederen, en: Het Orakel van Delphi. Niets van het hier geleverde is van verdienste ontbloot, en de Schrijver verstaat uitnemend het ridendo verum dicere: echter bevallen ons Pythagoras, of de slagt, en de Baard (doch dit is slechts eene individuéle wijze van zien) minder, dan de overige bijdragen en verhandelingen. Hetgeen voorkomt in de Flodderkleederen, bl. 88, is zeer zeker fijne satire. ‘Ook ten opzigte van het staatkundige zou men de juiste middelmaat, en vooral het vermijden van flodderkleederen, kunnen aanraden... Hoe toch zal een land bloeijen, dat door een groot aantal onnoodige beambten, van welken aard ook, wordt opgegeten; of, waar de administratie zoo kleingeestig is, dat zij, door de kleinste details te observéren, de hoofdzaken moet uit het oog verliezen.... Gelukkig heeft ons land, minder dan eenig ander land, te klagen over staatkundige flodderkleederen, en wij wenschen daar elkander hartelijk geluk mede; gelijk ook dáármede, dat wij geene wetboeken of regtspleging hebben, in een flodderkleed gehuld; want, helaas! hoe meer artikelen, bepalingen en uitzonderingen, des te vetter Advocaten.’ - Recensent moet hier echter aanmerken, dat in het grootste gedeelte der Vereenigde Nederlanden de Advocaten weinig gevaar loopen om te vet te worden, voor zoo ver dat embonpoint een vruchtgevolg hunner winsten met de
judiciéle praktijk zou zijn. Of nu echter die magerheid der Advocaten de eenvoudigheid onzer wetten en regtspleging tot oorzaak heeft; dan wel, of de menschen minder procedéren, om de hoogte der registratie-,

{==274==} {>>pagina-aanduiding<<}
zegel- en griffieregten, - dit is eene vraag, welke de Heer H. zelf wel in staat zal zijn op te lossen, doch die te zeer buiten den kring onzer kundigheden ligt, dan dat wij Letteroefenaars, die slechts over Grammatica, Rhetorica en Poëzij kunnen medepraten, ons zouden vermeten, daarover ons gevoelen mede te deelen.


Alphabetisch Register der Hervormde en andere Protestantsche Gemeenten in het Koningrijk der Nederlanden, met aanwijzing van het Beroepingsregt, getal Leeraren en dat der Zielen, alsmede der Kerkelijke Ressorten van elk derzelve. Door J.J. Feuring. In 's Gravenhage, bij A.D. Schinkel. 1830. In gr. 8vo. 165 Bl.

Dit alphabetisch Register onderrigt den belanghebbende, welke Protestantsche gemeenten er op iedere plaats in het Koningrijk der Nederlanden bestaan, de wijze der beroeping, het getal der predikanten en der zielen, waaruit iedere gemeente bestaat, de provincie, classis en ring, waartoe iedere gemeente behoort. Wij gelooven met den uitgever, dat aan een ieder, die in kerkelijke betrekking geplaatst, of met dezelve eenigzins in aanraking is, gelijk mede dengenen, die, behalve dat, belang stellen in den staat der kerkelijke zaken en in het wetenswaardige omtrent standplaatsen, bij gelegenheid van het openvallen en vervullen derzelve, de inlichtingen, in dit stukje te vinden, van dienst kunnen wezen. De uitgever was in de beste gelegenheid tot zamenstelling van dit Register, door zijne betrekking tot het Departement der Hervormde Eerdiensten, en had volkomene vrijheid om gebruik te maken van officiéle stukken. Voor zoo veel wij hebben kunnen nagaan, en de gebeurtenissen in het Zuiden van genoemd Koningrijk geene veranderingen hebben veroorzaakt, is dit Register volledig en naauwkeurig; ofschoon wij twijfelen, of van de laatste, in den loop van het jaar 1830 gedane, telling der tot iedere gemeente behoorende zielen wel gebruik is gemaakt, zoodat men over het geheel de talrijkheid der gemeenten veeleer iets hooger mag rekenen, dan zij hier wordt opgegeven. Voor zoo veel kerkelijke collegiën of personen met het werk nog niet bekend mogten zijn, kunnen wij het hun als bruikbaar aanbevelen; vertrouwende, dat de arbeid van den Heer feuring hun in voorkomende gevallen de gewenschte inlichting zal verschaffen.






{==275==} {>>pagina-aanduiding<<}

Verzameling van Opstellen over de verbuiging der Hoogduitsche zelfstandige Naamwoorden, volgens de Spraakleer van J.C. Adelung. Te Amsterdam, bij R. Croese. In kl. 8vo. 152 Bl. f : - 70.

Onder de moeijelijkste deelen der Hoogduitsche taal behoort ontegenstrijdig de verbuiging der zelfstandige naamwoorden, wijl niets minder onder vaste regelen kan gebragt worden dan deze. Vandaar, dat bijna elk Duitsch taalonderzoeker een bijzonder verbuigingsstelsel vormt of aanneemt. Zoo verdeelt adelung de zelfstandige naamwoorden zijner taal in acht, schoch zelfs in negen verbuigingen; terwijl feigler en anderen vijf, meidinger vier, heinsius, hünerkoch en dodt drie, en heyse twee verbuigingen aannemen, doch bij dezen laatsten wordt de eene weder in twee en de andere in vier soorten verdeeld. Eindelijk geeft boye, in zijn werkje, adelung und heyse in ihren Declinationstheoriën, enkel twee verbuigingen op; eene bepaalde of regelmatige, waartoe alle woorden behooren, welke in den tweeden naamval enkelvoud en of n aannemen; en eene onbepaalde of onregelmatige, waartoe alle de overige woorden gerekend worden, die men uit het gebruik, of, zoo als in de Hoogduitsche Spraakkunst van dodt, uit eene daartoe vervaardigde woordenlijst, zal moeten leeren kennen. Deze laatste leerwijze is voorzeker de eenvoudigste; maar dat zij voor den leerling de geleidelijkste is, durven wij niet toestemmend beantwoorden.
Van alle de verschillende verbuigingsstelsels geeft Rec. nog steeds de voorkeur aan dat van adelung. De bedenkingen, dat hetzelve te omslagtig is, en dat het geheugen van den leerling er te veel door vermoeid wordt, zijn zwarigheden, die door de andere kortere stelsels niet uit den weg geruimd worden; want de regels, die in dezelve worden opgegeven, zijn aan zoo vele uitzonderingen onderhevig, dat zij, in plaats van den leerling te verligten, voor hem veeleer de moeijelijkheden vermeerderen. Wij beschouwen alzoo het werkje, dat thans ter beoordeeling voor ons ligt, als zeer geschikt en aanbevelenswaardig, zoo wel voor die onzer landgenooten, welke de Duitsche taal onderwijzen, als voor hen, die haar aanleeren, wijl onze taal, voor zoo

{==276==} {>>pagina-aanduiding<<}
verre wij weten, niets uitvoerigs over dit gewigtig onderwerp bezit.
Wij hebben het boekje met het oorspronkelijke van adelung vergeleken, en kunnen betuigen, dat de Nederlandsche bewerker zijne taak, over het geheel, naauwkeurig en loffelijk volbragt heeft. De volgende weinige aanmerkingen mogen hem overtuigen, met hoe vele opmerkzaamheid wij zijnen arbeid gelezen hebben, en hoe veel belang wij stellen in het onderwerp, dat hij behandeld heeft:
1. Op bl. 3-10, alwaar over de geslachten der zelfstandige naamwoorden gesproken wordt, had, met adelung, moeten aangemerkt worden, dat in het Hoogduitsch de woorden, uit vreemde talen overgenomen, hun oorspronkelijk geslacht behouden.
2. Onder de op bl. 16 opgegevene voorzetsels, die den tweeden naamval regeren, voege men nog: diesseits, jenseits, um - willen en trotz, wanneer dit laatste namelijk in de beteekenis gebezigd wordt van: in weerwil van. En bij die voorzetsels, welke den derden naamval beheerschen, is gegenüber niet opgegeven geworden. Over de regering der voorzetsels en der werkwoorden in het Hoogduitsch verwijzen wij den leerling tot het werkje, getiteld: Over het gebruik der Naamvallen in het Hoogduitsch, te Deventer bij a.j. van den sigtenhorst in 1826 uitgegeven, waarin de hoogstmoeijelijke leer der naamvallen opzettelijk behandeld en door voorbeelden opgehelderd wordt.
3. Onder de vaste regelen, welke, bl. 21, betrekkelijk de verbuiging der Duitsche naamwoorden, opgegeven worden, zoude Rec. ook nog deze voegen: dat alle de naamwoorden, welke in den tweeden naamval enkelvoud n aannemen, die n door alle de overige naamvallen, zoo wel des enkelvouds als des meervouds, behouden; en dat, ten tweede, alle mannelijke en vrouwelijke woorden, ten minste met zeer weinig uitzondering, welke in het enkelvoud op e uitgaan, in het meervoud n aannemen.
4. Bij de eensluidende en gelijk geschreven wordende woorden, maar wier verschil in geslacht een verschil in beteekenis veroorzaakt, bl. 25-27 opgegeven, behoort ook: der Reis, de rijst, die Reis, het rijs; terwijl het woordje Psalm bij diegenen, bl. 33, moet gevoegd worden, welke in het meervoud de klankverandering (Umlaut) niet aannemen.

{==277==} {>>pagina-aanduiding<<}

5. Bl. 132 spreekt de Schrijver alleen over de Hoogduitsche wijze van het verbuigen der eigennamen. Hij had, in navolging van adelung, wel mogen opmerken, dat deze, hoewel dit gebruik veroudert, ook naar de Latijnsche verbuigingen verbogen kunnen worden. Men had ook in het bijzonder niet moeten verzuimen op te merken, wijl hierin het Hoogduitsch van onze taal geheel afwijkt, dat het bij eenen eigennaam gevoegde zelfstandig naamwoord altijd den naamval van het eerste volgen moet; b.v. klopstock's Gedichte, des verehrten Dichters Deutschlands; der Todt alexanders, des Eroberers von Persien, dem grössten Reiche der damahls bekannten Welt.
De opstellen ter bewerking hebben wij zeer gepast gevonden, maar geven den Schrijver in bedenking, of het niet nuttig zoude geweest zijn, bij elken regel ook een paar voorbeelden in het Hoogduitsch, met taalfeilen ter verbetering, gevoegd te hebben. Het is immers dikwerf niet minder nuttig, dat men gebreken weet te vinden, dan dat men dezelve weet te vermijden.
Wij hopen, dat de uitgever door een ruim vertier moge aangemoedigd worden, op deze wijze de overige deelen der Hoogduitsche taal te laten bewerken. Het is waar, er is in ons land geen gebrek aan Leerboeken over die taal; maar wie zou dezelve niet gaarne alle opofferen voor het bezit van eene enkele goede, met zorg bewerkte en door gepaste voorbeelden opgehelderde Spraakkunst? Onder de menigte, die wij thans bezitten, verdient die van j.j. dodt, Amst. 1825, nog de meeste opmerkzaamheid; maar daar die Schrijver niet gedacht heeft aan de gouden spreuk van quintilianus: Breve iter per exempla, longum per praecepta, zoo is zijn werk, wegens gebrek aan oefeningen en voorbeelden, althans voor den eerstbeginnenden leerling, van weinig nut. Eene goede Hoogduitsche Spraakkunst in onze taal is dus inderdaad eene wezenlijke behoefte. Om hierin te voorzien, raadplege men echter niet alleen adelung, maar ook de voornaamste latere Duitsche taalonderzoekers, van welke wij in het begin onzer beoordeeling eenige opgaven, en bij welke nog k.f. becher's Deutsche Sprachlehre, h. bauer's volstandige Grammatik der Neu-Hochdeutsche Sprache, benevens de voortreffelijke Deutsche Sprachlehre van desaga, verdienen gevoegd te worden.







{==278==} {>>pagina-aanduiding<<}

Aan den Redacteur der Vaderlandsche Letteroefeningen.

Mijn Heer!

In de Vaderl. Letteroef. voor Maart 1831, No. III, bl. 140, waar men eene Recensie leest van het Friesch Jierboeckjen, wordt ook mijn vers voorgedragen op eene manier, waarover ik wel voldaan en tevreden kan zijn; maar zonderling zijn de woorden, die vervolgens gelezen worden: schoon het ons bevreemdde, epkema in spelling zoo verre van zijnen gysbert te zien afwijken. Deze verdienen nadere inlichting.
De Recensent schijnt mijne Nei-reden niet genoegzaam met oplettendheid te hebben gelezen: want, had hij dat gedaan, dan zou zijne bevreemding geen plaats hebben gehad, dewijl ik daarin te kennen geef, woorden te hebben gebruikt uit de oude Stadsfriesche taal van de 14, 15 en 16de eeuw. Ik kon derhalve de spelling van gysbert japiks niet volgen, omdat deze eerst in de 17de eeuw schreef, en wel in de Landfriesche taal. Om nu dit onderscheid van tongvallen wèl te vatten, is het genoeg te doen opmerken, dat de Friezen, even als de Hollanders, Zeeuwen en verdere Nederlanders, van onheugelijke tijden tot op heden, twee tongvallen bij uitnemendheid hebben gebruikt, de stedelingen de stedelijke, de landlieden de landelijke. In deze laatste heeft gysbert japiks zijne Rymlerye geschreven: in de eerste zijn nog onderscheidene heerlijke producten, deels uitgegeven, deels in H.S. overgebleven. Hiervan heb ik gebruik gemaakt in mijn gedicht. Die het Emsiger Landregt, door Mr. m. hettema onlangs in het licht gegeven, het Asegabuch van wiarda van 1805, en de Oude Friesche Wetten, door de Heeren p. wierdsma en p. brandsma bezorgd, gelezen heeft, zal er over kunnen oordeelen. Ik heb intusschen, gelijk ik ook in mijne Narede meld, de spelling en constructie eenigzins ingerigt naar hedendaagsche manier, met bijvoeging, dat onze voorouders, leefden zij nu, ook zoo zouden hebben gedaan. En ik mag het genoegen niet ontveinzen van mijne eigenliefde eenigzins gestreeld te zien door den goedgunstigen Recensent van mijn stukje, die zegt, hetzelve met genoegen te hebben gelezen: een bewijs, dat hij het ook goed verstaan heeft, en derhalve mijne proef niet mislukt is; zoodat ik het bij eene nadere gelegenheid

{==279==} {>>pagina-aanduiding<<}
wel eens weder durf wagen, in dienzelfden stedelijken tongval, een tweede stukje te geven. Hiermede geloof ik genoeg te hebben gezegd ter inlichting voor mijnen vriendelijken Recensent. Doch nu nog iets voor het algemeen.
Dat er van oudsher twee tongvallen, de stedelijke en landelijke, in Friesland gebruikt zijn geworden, is buiten alle bedenking. Alleen toen er nog geene steden waren, zal de taal ééne zijn geweest; maar nadat er steden zijn gebouwd, en de beschaving, hoe langzaam dan ook, haren invloed begon uit te oefenen, nam men, ten gevolge daarvan, in de steden meer deel aan dezelve, dan ten platten lande. In de steden kreeg dus ook de taal eene van tijd tot tijd veranderde rigting, of, zoo als men het gewoonlijk noemt, meerdere beschaving. De landlieden daarentegen behielden van den ouden tongval, evenwel met meerdere inkortingen en afwijkingen, die men kromtongigheid zou kunnen noemen, nog zeer veel over. Beide tongvallen, zoo als vooral de stedelijke zich voordoet in het Emsiger Landregt, de landelijke in de Rymlerye van gysbert japiks, zijn kenbaar onderscheiden, en evenwel zigtbaar uit ééne bron voortgevloeid, en in zoo verre ook één. Die het eerste goed gelezen heeft, zal het zeker met mij en vele anderen voor een meesterstuk der stedelijke taal oorspronkelijk erkennen; en even zoo ook omgekeerd, die gysbert japiks' Rymlerye verstaat, zal het houden voor een pronkjuweel der landelijke taal. Verder - die de van tijd tot tijd veranderde spelling en constructie in de stedelijke taal gadeslaat, zal over den invloed der tijden kunnen oordeelen, en inzien, wat de beschaving ten goede of ten kwade heeft veroorzaakt. Te dien einde vergelijke men met het Emsiger Landregt (om van geene oudere stukken te spreken) het Asegabuch, en deze beide met de Oude Friesche Wetten. En wat al verandering zal men dan opmerken! Gaat men verder, en leest men (met overspringing van een donker tijdvak) het Landboek van martena, de Friesche Geschiedenis van
p. thaborita en anderen, dan ontdekt men al meer taalverandering, die van elders eene rigting had gekregen. Maar - de landelijke taal daarentegen onderging, toen zij hare zetting had bekomen, en van de stedelijke was onderscheiden, bijna niets, dat naar verandering geleek. De taal van gysbert japiks is, na verloop van twee eeuwen, bijna dezelfde gebleven tot op heden. Ieder, die

{==280==} {>>pagina-aanduiding<<}
boeken weet te gebruiken en de landtaal verstaat, leest er met gemak in en verstaat schier alles. Hoe veel is intusschen echter de stedelijke tongval, sedert de tijden van martena en thaborita, tot nu toe veranderd; en hoeveel meer nog zou de verandering in het oog vallen, zoo men hooger opklom! - Om mijnen Lezeren eenig denkbeeld te geven van het verschil in den stedelijken en landelijken tongval, neem ik uit thaborita, Iste St. bl. 27, het volgende over: ‘Ende onder dese hoern biers soe sprac hy dese woerden, ende seyde aldus: twa jef trya wyven sinter commen wt Oesterland in Westerland: da schella al Vriesland vordeerra: jefta wrmits hyarrem schel al Vriesland verdoern wirda. En doe sprac hy voert: Harinxma folck to Snits habba dier een van. Ende dat was die olde Wytthye Jonghama,’ enz. De onderstreepte woorden heeft goslie jonghama in den Landfrieschen tongval (hoe goed of kwaad gespeld, daarover spreek ik elders) volgens gewoonte der Friezen, vooral in de kleinere steden, uitgesproken, doch de niet onderstreepte zijn van thaborita in den stedelijken tongval, of liever in de gewone schrijftaal van zijnen tijd geboekt. En hoe veel zou hier meer bijgevoegd kunnen worden! Maar ik moet mij hiermede thans vergenoegen, en meen ook genoeg gezegd te hebben, om te doen zien, dat er, gelijk overal elders, zoo ook in Friesland, twee voorname, van elkander onderscheidene, tongvallen zijn geweest, gelijk ze er nog zijn, de stedelijke en landelijke. Elders zal ik, daar het meer pas geeft, D.v. meer zeggen.
Ik heb intusschen de eer met achting mij te noemen

Uw Ed. d.w. Dienaar en bestendige Lezer
Middelburg, den 21 Maart 1831.


e. epkema.

Boekbesch. hier boven, bl. 248. reg. 12. staat: drie voorlezingen, lees: drie afdeelingen.
Mengelw. No. IV. bl. 165 reg. 3 v. o. staat: eene, lees: de. Bl. 166. reg. 15: influistert, lees: influistere. Bl. 170. reg. 7: Caraçao, lees: Curaçao. Reg. 20: eenparige, lees: eenzelvige. Bl. 175. reg. 13: middelen, lees: strekkende.
Mengelw. No. VI. bl. 259. reg. 3 v. o. staat: die, lees: dien. Bl. 265. reg. 8 v. o. ziet en verrigt, lees: leert kennen. Bl. 266. reg. 25: den rampvollen, lees: de rampvolle. Bl. 270. reg. 13: gestichten, lees: gewrochten. Bl. 271. reg. 1: des, lees: als.






{==281==} {>>pagina-aanduiding<<}

Boekbeschouwing.

De Kerk en de Staat in wederzijdsche betrekking volgens de Geschiedenis; door Wilhelm Broes. III Deelen.

(Vervolg en slot van bl. 241.)

Met het tweede Deel begint broes een nieuw en voor de Roomsche Hierarchij luisterrijk tijdperk. De Paus beklimt het toppunt van magt. Het Hildebrandisme van de XIde, XIIde en XIIIde eeuw doet veel van gedaante veranderen; en, zoo er tot op heden nog eenige magt van Rome bestaat, is het door het volgen van dit Hildebrandisme. Van belang is het dus, ook nu nog eenigzins uitvoerig dit brandpunt van geestelijk despotisme in oorsprong en ontwikkeling te onderzoeken. Hildebrand werkte eer dan gregorius VII, en zal ook, zoo lang Rome Rome blijft, gregorius XVI overleven.
Hoofdstuk XII-XV levert alles, wat broes voor zijn bepaald doel noodig had. Het vroegere Pausdom klom meer door toeval, dan naar een overlegd plan, tot aanzienlijke hoogte op. Hildebrand vormt zigtbaar zulk een plan, en voert het slim uit. Gregorius VII liet, bij zijne neêrlaag, het Hildebrandisme na aan de urbanussen, calixtussen, alexanders en innocentiussen, als een winstgevend erfgoed voor de Paussen van zijne denk- en handelwijze. Door strijd is het Pausdom opgekomen. In troebel water is goed visschen. Dit weet de man met zijn' visschersring zeer goed. In den eersten strijd staat aan het hoofd der eene partij hildebrand; een man, zeer berekend voor zijn plan van hervormen en veroveren. Zijne hulpbenden zijn: 1o. de godsdienstige geest der eeuw; 2o. de kloosterorden, van welke de aanvoerder en de ziel was vader bernard; 3o. de

{==282==} {>>pagina-aanduiding<<}
Universiteiten van Palermo, Parijs, bijzonder Bologna, waar het kanonieke regt niet alleen geleerd, maar ook gemaakt werd. Aan de andere zijde stond diederik, Bisschop van Verdun, de getrouwe vriend van hendrik IV. Arnold van Brescia, de Albigenzen. ‘Het was met den stand der kerkheerschappij in dezen tijd dus gelegen, dat die namelijk meer scheen, en minder was. Een handelhuis heeft wel eens het voorkomen van toenemen, ter zelfder tijd als het werkelijk teruggaat. Bij een krijgsleger kan de eene vleugel van zegepraal roemen, terwijl het aan den anderen vleugel zoo gevoelige nepen ontvangt, dat de nederlaag voor het geheele leger te vreezen is.’
‘Indien iemand mogt vermoeden, dat ik, bij deze opmerkingen over den stand der Roomschkatholijke Kerk in de XIde, XIIde en XIIIde eeuw, van ter zijde het oog gerigt hield naar den stand van die Kerk in onze eeuw, ik ontveins dit niet; veeleer prijs ik zoo iemand aan, om zelf het eene met het andere tijdperk tot zijne leering en bemoediging aandachtig te vergelijken. - Sedert de jongste staatsomkeeringen in Europa dreigt Rome, even als toen, alles aan hare heerschappij te zullen onderwerpen; doch inderdaad is het in onzen tijd, niet anders dan in die dagen, neen, nu nog veel meer, eene ondermijnde sterkte. Een uitgestrekt leger Jezuiten en andere Ultramontanen hebbe het voor zich. Tegen zich heeft het den geest des tijds, die magt, waaronder zoo vele andere magten begrepen zijn, en aan welker hoofd Hij staat, die den gang der tijden oppermagtig bestiert. Zoo voegt het dan wel, meen ik, tegen de Roomsche Kerk, welke, immers betrekkelijk tot de eeuwen, die aan de Middeleeuwen zijn opgevolgd, in het oog van den Protestant eene verderfelijke magt is, behoedzaamst te waken. Doch daarentegen past het in het geheel niet, met bange en wanhopige zorg voor hare zegepraal bekommerd te zijn. De Kerkhervorming, vóór drie eeuwen tot stand gebragt, is, in

{==283==} {>>pagina-aanduiding<<}
weerwil van hare groote gebreken, (wat omwenteling is daarvan ooit vrij?) Gods werk. Reeds begon Hij het van de XIde eeuw aan. Kenbaar zet Hij het in onzen tijd voort. Nooit laat Hij het varen.’ Voor deze uitvoerigheid behoeft geene verschooning gevraagd te worden, vooral thans niet. Welke voor- en nadeelen de kruistogten aan die Kerkheerschappij hebben aangebragt, en welk nut die Pauselijke oppermagt in de Middeleeuwen hebbe gesticht, moge de Lezer bij broes nagaan. Hoofdst. XIII en XIV.
Het XVde Hoofdstuk vermeldt eerst den toen gevoerden strijd, en wijst met voorbeelden aan, dat de overwinning niet altijd aan de zijde des regts was; dat overmoed steeds zegevierde, als de tegenpartij hare bedaardheid verloor en in uitersten viel, schoon aan beide zijden veel ondeugden heerschten, en de invloed hiervan wederkeerig was. Het gevolg van dien strijd was, over het geheel, daling der Bisschoppelijke magt; gewone belastingen door kerkelijken gedragen; daarentegen heffing der tienden; kerkelijk regtsgebied. Behalve deze algemeene gevolgen noemt broes nog bijzondere op voor Duitschland, Frankrijk en Engeland. De slotsom is: in bonifacius VIII werd het Hildebrandisme ligchamelijk begraven. De geest is nog wel daar; doch een oud man, met mannelijken geest, maar met een zwak ligchaam, heeft weinig kracht, om naar buiten te werken. Met onwillige honden vangt hij vooral geen hazen. Gregorius VII zwicht, maar met moed - voor een magtig Vorst. Gregorius XVI, wien de Pauselijke kleederen naauwelijks aan het lijf zitten, wijkt voor zijne stoute kinderen. Sic transit gloria mundi.
Het nieuwe tijdperk, tot hetwelk broes Hoofdstuk XVI overgaat, behelst de XIVde en XVde eeuw. Een algemeen overzigt van dit tijdvak gaat vooraf. De val van Konstantinopel door de Turken. De opkomst van Zwitserland, en het Burgondische Rijk. Koophandel. Boekdrukkunst. Vooral de Boheemsche Religieöorlog. Johannes huss. Hieronymus van praag.

{==284==} {>>pagina-aanduiding<<}
Hoofdstuk XVII stelt nu voor de geschiedenis van het Pausdom, door eigen toedoen en door scherpe aanvallen van het algemeen Concilie verzwakt. ‘In geen tijdperk levert het Pauselijk bestuur ligt zoo groote verscheidenheid op. Niet minder dan drie groote omkeeringen, van welke de eerste den H. Vader van Rome naar Avignon verplaatst, de tweede twee hoofden van de ééne onverdeelde Kerk nevens elkander stelt, de derde aan de ergernis van de groote scheuring nieuwe ergernissen doet opvolgen, als die van een' boozen, schandelijken alexander VI.’ Het gevolg is, dat het Pausdom van den Staat afhankelijk, en het beginsel te voorschijn treedt: het Concilie meer dan de Paus. In de XVde eeuw ontstaan de Concordaten, surrogaten in plaats van iets beters, wapenstilstanden, na veel dingens. Nomen hier geen omen. ‘Concordaten - in onze eeuw nog om geene reden aangehouden, dan om (eene gewigtige reden, ik beken het, vermits verzuim van beleefdheid gevaarlijk zijn kan) beleefdelijk toegeven aan zekere oude, deftige matrone, die om lief noch leed hare oude titels en costumen zou afleggen.’ - Dat alles is goed en wel, als men maar niets meer moet doen, dan een' beleefden dienaar maken. De Paus der XIXde eeuw met zijne Concordaten moge stijf op die antiquiteit blijven staan; ‘zou het echter aan die oud achtbare, maar wankelende magt zelf niet hoogelijk te raden zijn, aan onze eeuw wat anders, dan hetgeen durven bestaat, in te schikken? De bakens niet te willen verzetten, als de tijen verloopen zijn, is waarlijk geene wijsheid.’
Het XIXde Hoofdstuk maakt den overgang tot het laatste tijdperk, van de Kerkhervorming door luther tot op onzen tijd, en treedt in het beantwoorden der vraag: door welke reden voornamelijk die Kerkhervorming is aangedrongen. Zij is ontevredenheid met lettergodsdienst, en bijzonder ontwakende gewetensbekommering. Het geheele derde Deel is aan de beschouwing

{==285==} {>>pagina-aanduiding<<}
van dit gewigtig deel der geschiedenis toegewijd, en de beknopte schrijfwijze des geleerden broes maakt het leveren van een kortbegrip onmogelijk. Het belang der zaken zal van zelve den Lezer opwekken, dit gewigtig werk ter hand te nemen. ‘De geschiedenis der drie laatste eeuwen vertoont het huis, waarin wij ten onzen tijde wonen. Hoe zou zij ons niet meer aanlokken dan de oude, welke meestal verhaalt van de afgekeurde en onvergeworpene gebouwen, waarin de voorvaders gezeten waren?’ Ofschoon, ten opzigte van de wederzijdsche betrekking van de Kerk en den Staat, bij het Pausdom zoo min, als bij den Protestant, al het verkeerde is verbeterd of hervormd, levert de laatste tijd stof genoeg op, vooral voor den Protestant, om tevreden te zijn. ‘Want wij zullen gewis er niet zoo groote beheersching van de zijde der Staatsoverheid ontmoeten, of zoo grooten twist en wanorde van wege hare vrijheid, dat daaruit gepaste reden zou ontstaan, om het afgeworpen Pauselijke juk eenigerwijze en in het minst terug te wenschen.’
Door de Hervorming der XVIde eeuw ontstaan nu onderscheidene Kerkgenootschappen, meest alle geplaatst onder de heerschappij van den Staat, na afwerping van het Pauselijk juk. De Luthersche of Evangelische Kerk in Zweden, Denemarken, Noorwegen, Duitschland wordt in betrekking tot den Staat voorgesteld. Hoofdstuk XXI, bl. 7-59. De Hervormde in Duitschland, Zwitserland, de Nederlanden en Schotland wordt behandeld. Hoofdstuk XXII, bl. 60-85. Hoofdstuk XXVI geeft op den stand der betrekking tusschen de Kerk en den Staat in het vereenigde Engelsche Rijk, allengs verbeterd en nog tot het betere voortgaande, bl. 310-336. De Hervormde Kerk is doorgaans minder dan de Evangelische aan den Staat ondergeschikt. Verscheidenheid van ontstaan heeft natuurlijk ten gevolge verschillend bestaan. De Protestantsche Kerk, om het even waar, geeft tot zoo groote uitvoerigheid geene aanleiding, als de Roomschkatholijke, ook bij het afne-
{==286==} {>>pagina-aanduiding<<}
men harer magt. Broes behandelt dus nog in dit tijdvak die Kerk in drie Hoofdstukken, XXIII-XXV, bl. 86-309. En toch is alles hier bij uitstek beknopt. De Kerk, die zoo veel stof tot onderzoek geeft, moge voorwenden, dat het Protestantisme oproer predikt en bevordert tegen den Staat; deze Jezuitsche logenprediking vindt voldoende wederlegging in hetgeen wij in onze dagen onder Roomschen hooren en zien gebeuren. Hoofdzakelijk zullen wij nog opgeven, wat onze Schrijver in die Hoofdstukken mededeelt. De Roomschkatholijke Kerk is, ook na die hevige schokken in de XVIde eeuw, grootendeels staande gebleven. ‘Als een verschijnsel
zonder gelijk voorbeeld doet zich dit in de wereldgeschiedenis voor; en kan het, bij het eerste voorkomen, toeschijnen minder vreemd te wezen, omdat, terwijl de andere heerschappijen door het woest geweld van krijgswapenen werden omgekeerd, op de kerkelijke heerschappij alleen of meest door denkbeelden werd aangevallen; zoo staat daartegen over, dat ook aan denkbeelden eene zeer groote kracht eigen is, en aan deze, van ééne zijde, zelfs grooter kracht en zekerder overwinning is toe te kennen, omdat zij, geene kracht of moed ooit verliezende, altijd vooruitdringen, en met dezelve noch vrede, noch zelfs wapenschorsing is aan te gaan.’ Hoe waar in elk opzigt! Doch hoe wankelbaar wordt dan ook de magt, die met onderdrukking dier denkbeelden alleen te houden is, en daartoe op zichzelve niet veel vermag! Protestantisme ontleent uit den Bijbel denkbeelden, ouder dan het Hildebrandisme der Middeleeuwen en ook langer van duur. Laborate et vigilate.
De verschijnselen in de Roomschkatholijke Kerk, door broes gadegeslagen, zijn: 1o. De besluiten van het Trentsche Concilie door Vorsten op verre na niet onbedingd aangenomen. 2o. Hendrik IV, en zijn terugval tot de Roomschkatholijke Kerk. 3o. Inwendige twisten in Frankrijk over deszelfs kerkelijke vrijheid. 4o. Het Staatsbestuur van de richelieu. 5o. Lo-
{==287==} {>>pagina-aanduiding<<}
dewijk XIV, proef van het eindelijk overwigt des Pausen. 6o. Vrijgeesterij aan de zijde van staatskerkelijken geloofsdwang, een merk der eeuw van lodewijk XV. 7o. Clemens XIII en XIV. 8o. De veranderde Kerkstaat in Frankrijk, ten gevolge van de aldaar ingevoerde Constitutionele Regering. 9o. N. bonaparte en Pius VII, als vrienden en vijanden van elkander. 10o. De val van den Keizer napoleon, en de herstelling van pius VII. 11o. De Acten van het Weener-Congres en van het nieuwe Duitsche Verbond. Het protest van gonsalvi hiertegen wordt door Jezuiten en Ultramontanen volgehouden; dat van bonaparte, die in Parijs (1815) dit deed, door de Revolutionairen van allerlei kleur en naam. Hierin zijn beiden het dus eens. Die vereeniging (unio) leidt tot verdeeldheid, als de geroofde buit verdeeld moet worden. Circumspice. 12o.
De oude Roomschkatholijke Kerk in Spanje het meest gevestigd gebleven, echter niet zonder dreigende wankeling. 13o. Leopold, Groothertog van Toskane, moedig Kerkhervormer onder de Vorsten. Hieruit zal men zien, wat hier door broes, volgens onze overtuiging voortreffelijk, is geleverd. De resultaten en bescheidene raadgevingen zijn door ons boven vermeld, en mogen hier worden voorbijgegaan.
Dit werk van broes kenmerkt zich door onpartijdig, juist, bedaard en zachtmoedig oordeel. Ieder, van welke partij ook, mits ook liefhebber der waarheid, wordt tot de lezing, zelfs bij herhaling, aangetrokken. Deze getuigenis aangaande eene zoo netelige zaak, als het onderwerp in dit boek, is van groot gewigt. Volkomen stemmen wij in met hetgeen voorkomt IIIde D. bl. 349: ‘(De opmerkzaamste en meest doorzigtige lezers) weten, dat billijkheid voor alle tijden iets regtmatigs is en zelfs als maatregel van kloeke staatkunde aan te raden. Zij hebben genoegzaam opgemerkt, dat ik, de zaak der Roomschkatholijke Kerk veelal verschoonende, zeer ver af ben van die te

{==288==} {>>pagina-aanduiding<<}
regtvaardigen, en hun althans behoeft men niet te herinneren, dat wie den vrede met eene partij aangaat, daarom nog geen toegevoegd vriendschaps- en handelstraktaat wil, en zeker niet begeert, dat de sterke plaatsen op de grenzen om des vredes wil ontmanteld of alle bezettingen daaruit weggenomen worden. De waarheid moet, volgens de les eenes Apostels, in liefde betracht worden. Het voegt dus gelijkelijk, nevens de liefde, de waarheid, en nevens de waarheid, de liefde voor te staan. Ik meen hiervan mij gekweten te hebben, en zeker ben ik mij bewust, dat ik het gewild en gepoogd heb.’
Van zulk eene hand en uit zulk een hart verlangen wij vurig, (en wie niet met ons?) voldaan te zien aan de uitvoering van het niet minder belangrijke plan des beroemden mans. Want wie is hiervoor beter dan hij berekend?


Specimen Inaugurale Commentationis Historico-Paedagogicae, de Instituendi Finibus atque Ratione, apud tres Orientis populos primarios. Quod - defendet Cornelius Elix, Amstelodamensis. Lugd. Batav. apud H.W. Hazenberg, Jun. 1830. Formâ 8vâ. VIII et 76 pagg.

Deze geschied-opvoedkundige Verhandeling is eenigzins een geschrift van den dag, in zoo verre het geschreeuw over het Onderwijs tot hetzelve den bekwamen Doctor aanleiding gegeven heeft. Intusschen is deze Verhandeling nog iets meer, dan geschrift van den dag. Ons kort verslag zal, hopen wij, dit duidelijk maken. Het onderwerp, de strekking en aard van het Onderwijs bij de drie groote Volken van het Oosten, de Indiërs, Chinezen en Perzen, is waardig opzettelijk behandeld te worden.
De Inleiding handelt in 11 bladz. over het menigvuldig verschil van meeningen, nopens het doel en de beste

{==289==} {>>pagina-aanduiding<<}
manier van onderwijs. Dit verschil is natuurlijk. Wie zich een verschillend doel van onderwijs voorstelt, bewandelt voor zich een' onderscheiden weg. Het is hetzelfde geval, als plaats heeft bij geneesheeren van verschillende geneeswijze. De latere opvoedkundigen hebben bij de meeningen der vroegeren boven dezen veel vooruit, om van hen het beste te ontleenen en te volgen. ‘Ik weet wel (pag. 4), dat er voorvechters voor het oude en nieuwe in grooten getale bestaan, en dat velen de oude manier van onderwijs beschouwen als ongeschikt voor den tegenwoordigen tijd. Anderen verlangen de classieke opvoeding. Sommigen zien het onderwijs gaarne in de handen der geestelijken. De ware weg loopt midden door deze meeningen heen.’ Dien middelweg overal aan te wijzen, beschouwt de Schrijver als een' last, voor zijne schouders te zwaar. Daarom kiest hij iets uit de geschiedenis, en wel uit de geschiedenis dier volken, over welke men nog weinig als opvoedkundigen heeft gehandeld, en wier beschaving en staat van geleerdheid niet zonder invloed is geweest op anderen.
De Indiërs komen het eerst in aanmerking, pag. 12-26. Het onderzoek omtrent dit belangrijk volk is ten opzigte van den staat der beschaving zeer moeijelijk, omdat er weinige of geene sporen te ontdekken zijn van inrigtingen, die daaraan bevorderlijk waren. Dit is welligt toe te schrijven aan de verdeeling des volks in kasten, van welke die der Braminen alleen aan ingewijden het onderwijs mededeelde. Uit nieuwere bronnen moet men dus ook, maar met de noodige behoedzaamheid, putten. Uit deze tweederlei bronnen blijkt, dat het onderwijs bij dit volk voornamelijk betrekking had op de Godsdienst, op den Staat, en voor een zeer groot gedeelte op het dagelijksch leven. Dit ontwikkelt de Doctor, bl. 16-26.
De Chinezen (Sinenses) beslaan de tweede plaats, pag. 27-41. Bij dit volk hangt het staatsbestuur innig zamen met dat onderwijs, zoodat de Keizer, hoewel erfelijk vorst, geleerde moet zijn. Bij hen had dan het on-
{==290==} {>>pagina-aanduiding<<}
derwijs voor een groot gedeelte den Staat ten doel, voornamelijk echter het staatsbestuur. Krijgsdienst werd minder op het oog gehouden. Geene Geestelijkheid was bij hen meester van het onderwijs. De Mandarijns, die in hunne geschiedenis gestadig voorkomen, en wier waardigheid erfelijk is, maken hier het onderzoek moeijelijk, of alle standen gelijkelijk tot de hoogste eerambten konden geraken. Het onderwijs zelve wordt nu nagegaan, bl. 32-41.
Eindelijk komt de beurt aan de Perzen, pag. 42-64. Dezen worden het uitvoerigst en het best behandeld. Hiervan is de reden voornamelijk gelegen in de meerdere bekendheid des Schrijvers met de bronnen, welke hiertoe behoorden geraadpleegd te worden. Hier vinden wij eene en andere aanmerking, die gewigtig is, b.v. ten opzigte van strabo als schrijver, pag. 56, 62. Zoo ook van xenophon's Cyropaedie, op meer dan ééne plaats.
Hierop volgt het slot, pag. 65-72, hetwelk gewigtige gevolgtrekkingen mededeelt, uit het voorgaand onderzoek natuurlijk afgeleid.
In de behandeling van het onderwerp is elix meestal schwarz gevolgd, Erziehungslehre; doch zoo, dat hij nu en dan met grond van hem afweek. Wij kunnen niet anders, dan deze Verhandeling roemen, wat aangaat de zaken, welke geleverd zijn, en de orde, waarin alles voorgesteld wordt. Konden wij dit ook zeggen van de taal! Eene letterkundige Verhandeling, ter verkrijging van den Doctorsgraad bij de Letterkundige Faculteit, moest door fouten minder ontsierd zijn. Wat meer ruimte van tijd en mindere haast zou zoo vele sporen van overhaasting hebben doen verdwijnen.
Vele zijn drukfouten, maar de meesten fouten van overhaasting. Deze hebben wij onder het lezen aangeteekend: perficidiendum, p. 6; institutiendi, p. 36; heriditarius, p. 31; Anabeseos, p. 50; aggredimus, p. 11; ostenderi (inf. pass.) p. 9; utrorumque partium, ibid.; in imperii, p. 20; seseque informari

{==291==} {>>pagina-aanduiding<<}
debent, p. 20; duobus classibus, p. 22; commemoratio voor den Acc. p. 42; alium negotium, p. 55; accidit quod - debent, voor: ut - debeant, p. 4; opus sit sciendum voor scire, p. 7; hac de re tractant voor hanc rem, p. 19; licuisse voor liquisse, p. 31; confundisse voor confudisse, p. 62; nec proprie requiri ut nobili genere orti essent, p. 32, taalkundig mis, om uit te drukken de meening des Schrijvers, welke beter zou uitgedrukt zijn: ‘nec proprie requiri ductam e nobili genere originem;’ negotia et artes, quos, voor quas of quae, p. 39; in summis muneribus fungendis, p. 35, fungendis moest zijn fungendo.
Met dit alles nemen wij niets terug van hetgeen tot lof dezer Proeve gezegd is. Integendeel bewijst het eenigzins de groote kunde des opstellers. Wie in haast zoo schrijft, en zulke zaken levert, wat zal hij dan verrigten, als hij festina lente op het oog houden zal? Het spijt ons, dat wij fouten moesten aanteekenen; maar het kan zijn nut hebben voor allen, die te groote haast maken, om Doctor te worden, en daarom in hun openlijk werk (de Dissertatiën) wat slordig zijn. Zoo iets kon ons Recensenten wet aanleiding geven, om Dissertatiën, simpliciter, cum laude, magna cum laude te vermelden. Gekheid! Ja, maar is ditzelfde dan ergens wijsheid?






Leerredenen ter gelegenheid van den Overijsselschen Dankdag voor 't Gewas, door H.J. Tol, N.S. Hoek en G.H. Hein, Predikanten bij de Hervormde Gemeente te Kampen. Te Kampen, bij K. van Hulst. 1830. In gr. 8vo. 64 Bl. f : - 70.

In Overijssel wordt jaarlijks in de lente een biddag, en in den herfst een dankdag voor het gewas gehouden. De drie predikanten, welke hunne, in Nov. 1830 uitgesprokene, leerredenen aanbieden, uiten den wensch, dat die gewoonte algemeen gevolgd moge worden in ons land. Zekerlijk zou het aan menig leeraar aanleiding geven,

{==292==} {>>pagina-aanduiding<<}
om naar tijdsomstandigheid een gepast woord tot de gemeente te spreken; maar wat jaarlijks wederkeert, maakt juist hierom wel eens te minder indruk. Om niet hetzelfde te herhalen, wijkt men ligt van het hoofddoel af. Zelfs in deze leerredenen meent Rec. er bewijs van te vinden.
De eerste, over Hand. XIV:17a., is 3 Nov. 1830 des voormiddags uitgesproken door Ds. tol. Buiten twijfel heeft de korte voorafspraak eene goede uitwerking gedaan. Met weinige woorden herinnerde de spreker den toestand des vaderlands, de weinig verblijdende uitkomsten van het gewas, en den dood van den Eerw. van vloten, juist op den dankdag des vorigen jaars aan de gemeente ontrukt. Na aangemerkt te hebben, bij welke gelegenheid de woorden in den tekst gesproken werden, bepaalt hij zijne hoorders bij vier punten: I. God heeft zich niet onbetuigd gelaten - deze ondervinding moet de harten stemmen tot 's Hoogsten dankbaren lof. II. De dankstof is echter, in vergelijking van vroegere jaren, niet zoo overvloedig; wij worden dus genoopt tot ootmoed voor God. III. Deze ootmoedige blijdschap gaat gepaard met bekommering, wat er, in de tegenwoordige omstandigheden des vaderlands, van het genot dier gaven zal worden; en dit dringt ons, bij ons danken, tot vernieuwd toevlugt nemen met gebed en smeeking tot God. En IV. wordt uit den tekst aanleiding genomen, om op te wekken tot navolging van God, opdat wij ons ook aan elkander niet onbetuigd laten, maar door matigheid en spaarzaamheid ons beijveren, overvloediglijk te kunnen weldoen. Met veel genoegen heeft Rec. deze preek, doch bijzonder het laatste gedeelte gelezen, waaruit het volgende, als proeve, hier eene plaats vinde: ‘Ja, ziet daar onzer aller roeping. Zij doe ons ontvlammen in heiligen ijver, om in dezen den raad van God te dienen. Hij, die ons niet noodig heeft, liet zich aan ons niet onbetuigd; wij, die elkander in zoo vele opzigten niet ontberen kunnen, behooren dan veel meer alles voor elkander over te hebben. De vast naderende wintertijd - hij maakt
rekening op volvaardige

{==293==} {>>pagina-aanduiding<<}
tusschenkomst van onze zijde ten behoeve van onzen armen medemensch. Het vaderland wacht op onze offers. Onze gekwetsten smeeken om onze hulp, ter uitwendige en inwendige verzachting hunner wonden. De gesneuvelden voor de zaak des regts roepen van uit hunne graven, dat wij hunne achtergeblevene betrekkingen niet vergeten...... Wat de Heer schonk, veel of weinig, het was niet voor ons alleen, maar ook voor onze broederen,’ enz.
Des avonds hield Ds. hoek een' dankstond, naar aanleiding van Nehem. IX:33. De punten zijn hier: I. God is altijd regtvaardig en trouw in alwat Hij doet en ons menschen overkomen laat. II. Wij moeten dus met ootmoed, met dankbare erkentenis, maar ook met vertrouwen en hoop op God bidden. Deze korte toespraak diende slechts ter aanleiding tot het gebed, hetwelk echter niet mede gedrukt is, dewijl de prediker zijne gebeden nooit schrijft.
Vier dagen later sprak Ds. hein over Exod. XXXII: 7, 8, ter nabetrachting van den Overijsselschen dankdag. Het plan van deze preek is, I. aanwijzing van de verkeerdheid, welke volgens den tekst aan de Israëliten wordt toegeschreven; II. onderzoek, in hoe ver wij al of niet aan zulk een kwaad schuldig waren of nog zijn, en III. de naaste oorzaken daarvan, met opgave en gemoedelijke aanprijzing van de middelen daartegen. Dit derde deel is bijzonder kort. Volgens den Eerw. hein ligt de eerste oorzaak in eene ingewortelde verzinnelijking en verkregene hebbelijkheid tot zonde. Hier zou Rec. wel wat meer duidelijkheid en betere ontwikkeling verlangd hebben. Wat is verzinnelijking? De tweede oorzaak is niet zelden te zoeken in verkeerde begrippen van ware godsdienstigheid. De middelen, door den prediker aangeprezen, zijn: zedelijkheid aan te kweeken, en alle verkeerde denkbeelden te laten varen.
Hoe veel goeds er ook in de beide stukken van de Heeren hoek en hein gevonden worde, het heeft geene bijzondere betrekking op eenen dankdag voor het

{==294==} {>>pagina-aanduiding<<}
gewas, en zoude even goed, of misschien nog beter, op een' gewonen dank- en bededag uitgesproken hebben kunnen worden.






De Oorlog geoorloofd, of Vertrouwen op God in den Strijd. Leerrede over Deut. XX:1-4. door P.E. van der Zee, Predikant bij de Hervormde Gemeente te Andijk. Te Amsterdam, bij C. Weddepohl. 1831. In gr. 8vo. 80 Bl. f : - 40.


Opwekking tot Milddadigheid. Leerrede over Exod. XXXV:20-29, door denzelfden en bij denzelfden. 1831. In gr. 8vo. 28 Bl. f : - 40.


Vaderlandsche Opwekkingsleerrede, naar aanleiding van Ps. LXXXV:9-14, ten betooge, dat uit het onheil dezer dagen ons waar geluk moet geboren worden; door R. de Klover, Predikant bij de Evangelisch-Luthersche Gemeente te Breda. Te Breda, bij Broese en Comp. 1830. 44 Bl. f : - 50.


Toespraak aan mijne Gemeente, op den laatsten avond van het jaar 1830, door T.M. van Gulpen, Predikant te Nijmegen. Te Nijmegen, bij de Wed. J.C. Vieweg en Zoon. 1831. In gr. 8vo. 24 Bl. f : - 40.

De eerste dezer leerredenen kan geenszins onder de besten geteld worden, die, ten gevolge van de Belgische onlusten, in het licht zijn gekomen. De inleiding begint met de aanmerking, dat sommige zedeleeraars der nieuwere volken den oorlog geheel afkeuren, en strijdig met de hoogere zedekunde achten. De Eerw. van der zee zou ook wel wenschen, dat de ware verlichting en beschaving reeds zoo verre ware(n) doorgedrongen, dat er aan geen bloedvergieten meer te denken ware. Doch er zijn nog velen, die niet tot hunnen

{==295==} {>>pagina-aanduiding<<}
pligt gebragt kunnen worden, dan door kracht en geweld van wapenen. Hij wil dus eens opzettelijk onderzoeken, of in Gods woord ook wenken voorhanden zijn, dat de oorlog onvermijdelijk en noodzakelijk niet alleen, maar zelfs geoorloofd is. Deut. XX:1-4 moet, volgens den prediker, zoodanigen wenk bevatten. - Op behandeling, taal en stijl willen wij geene aanmerkingen maken, hoewel er vele te maken waren; wij doen Ds. van der zee alleen opmerken, dat niet alles, wat den Joden was toegelaten, in het algemeen en te allen tijde voor geoorloofd gehouden moet worden, en dat men niet alles, wat onder de oude theokratie plaats had, letterlijk op onze tijden kan overbrengen. Wij miskennen geenszins de goede bedoeling des leeraars, maar achten het onderwerp minder gepast voor den predikstoel. Of, wil men er over spreken, het geschiede meer in den zachten en liefderijken geest des Christendoms. Wij althans zijn geenszins met van der zee van meening, dat de Leeraars van de Godsdienst thans geroepen worden, om het volk op te roepen en aan te sporen tot den strijd, schoon wel tot onderwerping aan Wet en Overheid, en tot vertrouwen op God. En dan dat bestoken van den vijand in zijne binnenste schuilhoeken en uitjagen uit zijn moordhol - neen! zoodanige wapenkreet past niet ter plaatse, waar ook liefde tot vijanden gepredikt moet worden.
De tweede, van denzelfden prediker, is eene hartelijke opwekking tot het doen van milde bijdragen, ter voorziening in de dringende behoeften des vaderlands. Met meer genoegen hebben wij deze preek gelezen. Ds. de klover beschouwt onze vermenging met Belgen als een groot ongeluk, en voorspelt heil uit de tegenwoordige rampen, of eigenlijk uit de scheiding tusschen België en Noord-Nederland, alzoo onze belangen nimmer te vereenigen zijn met die van een volk, zóó zeer van ons verschillende in taal, zeden en godsdienst. Voorts wordt te regt beweerd, dat men op beproefde deugd Gods zegen mag verwachten, en van den goeden

{==296==} {>>pagina-aanduiding<<}
geest, die onder ons heerscht, zich veel goeds beloven. Op enkele plaatsen zouden wij echter nog al iets aan te merken hebben. Komt het bederf der zeden onder ons voornamelijk door aanraking met België? Is daar alles zoo geheel in den grond bedorven? Zoo ergens, op den predikstoel althans moet men voorzigtig zijn in uitdrukkingen, en niet overdrijven. Niet alles voegt hier, al is het ook waarheid. Men verlieze het eigenlijk doel der Christelijke zamenkomsten niet uit het oog. Men late dus b.v. de verheerlijkte schim der helden van ouds niet oprijzen voor den ontroerden geest, om het spoor der eere en des roems te wijzen, en te flikkeren en voor te vlammen naar de velden der onsterfelijkheid.
Met veel genoegen en stichting lazen wij de toespraak van den Weleerw. van gulpen. Naar aanleiding van Klaagl. III:22, wekt hij op tot erkentenis der Goddelijke gunst in het verleden jaar, en doet opmerken, hoe de taal van den Profeet, op de tijdsgelegenheid toegepast, I. onze klagten smoort, II. onze vreugde opwekt, en III. het gevoel van onze verpligting aan God verlevendigt. Wij danken van gulpen voor de uitgave. Zoodanige toespraak past op den kansel. Met volle ruimte kunnen wij dezelve ter lezing aanprijzen.


Verhandelingen van het Bataviaasch Genootschap van Kunsten en Wetenschappen. Met Platen. Xde Deel. Batavia, ter Landsdrukkerij. 1825. In gr. 8vo. XC en 257 bl. XIde Deel. 1826. XXXXIV en 306 bl. XIIde Deel. 1830. IV en 390 bl.

Het Bataviaasch Genootschap, hetwelk thans meer dan vijftig jaren bestaan heeft, gaat, zoo als men ziet, ijverig voort met het uitgeven van deszelfs Verhandelingen. Het langer tijdsverloop tusschen de uitgave van

{==297==} {>>pagina-aanduiding<<}
het elfde en twaalfde deel is veroorzaakt door de onlusten op het eiland Java, welke nu zoo gelukkig geëindigd zijn. Wij mogen ons dus vleijen, dat het vervolg niet achter zal blijven.
Rec. zal, zoo veel de aard van dit Tijdschrift gedoogt, een verslag geven van den uiteenloopenden en veelomvattenden inhoud der drie voor hem liggende boekdeelen.
Het tiende deel bevat vooreerst, behalve een wijdloopig Voorberigt, bl. I-XVI, twee Aanspraken van den Voorzitter Mr. p.s. maurisse, waarbij in de algemeene vergaderingen van 24 April 1824 en 2 Februarij 1825 verslag gedaan is aangaande den staat des Genootschaps. Het komt ons voor, dat dergelijke aanspraken, geschikt veelligt voor de gelegenheid, waarbij zij zijn uitgesproken, niet behoorden te worden opgenomen in de uitgegevene werken, wanneer zij niets bijzonders behelzen, hetwelk men niet in het Voorberigt had kunnen bekend maken, en hier ook grootendeels werkelijk bekend gemaakt heeft, en zich overigens door den stijl niet aanbevelen. Daarbij zijn dan nog berigten van den Secretaris gevoegd. Dergelijk voorwerk vindt men ook in het elfde deel. In het twaalfde deel, echter, vinden wij alleen een zaakrijk en kort Voorberigt, hetgeen volkomen voldoende is voor het publiek, hetwelk bij de bijzonderheden van gehoudene vergaderingen geen belang kan hebben. Hierop volgen de Namen der Leden en de nieuwe Wetten des Genootschaps, zoo als die in 1823 zijn vastgesteld.
De eerste Verhandeling van het tiende deel handelt over het Maleische werk, getiteld: Hhikâjat Isma Jâtiem, d.i. Geschiedenis van Isma Jatiem. De Heer roorda van eysinga, die reeds vroeger zich door de uitgave van een Maleisch Woordenboek heeft bekend gemaakt, maakt ons in dit opstel met een werk bekend, hetwelk bij de kundige Maleijers, volgens zijne verzekering, in hooge achting is. Rec., die niet tot de kundige Maleijers behoort, heeft, uit hetgeen hij er

{==298==} {>>pagina-aanduiding<<}
hier van verneemt, geene groote begeerte, om er meer van te weten; het fabelachtige en door geen belang van verwarring of ontknooping verlevendigde verhaal zal dan ook slechts het middel wezen, om nuttige lessen mede te deelen, welke in den vorm van voorbeelden gekleed zijn. Isma Jatiem is een bekwaam Vorstendienaar, die tot Rijksbestuurder verheven wordt, nadat hij zich al meer en meer het vertrouwen zijns Vorsten heeft waardig gemaakt. Het is ons eenigzins raadselachtig, hoe de Heer roorda van eysinga zeggen kan, dat de Schrijver het geschiedverhaal met Isma Mantrie begint, dien hij in korte woorden schetst als beroemd in het besturen van het rijk zijns meesters, maar dat hij daarna van dezen Isma Mantrie volstrekt geene melding meer maakt (bl. 12.) Is dan deze Isma Mantrie niet Isma Jatiem, die zelf later zoo genoemd wordt (Mantrie, of Rijksbestuurder, bl. 30 en elders), en is dus deze inleiding iets anders dan een voorverhaal, of berigt aangaande den man, wiens levensloop de Schrijver nu uitvoeriger schetsen zal?
De tweede Verhandeling heeft tot steller den bekenden, thans in het vaderland teruggekeerden plantkundige, c.l. blume, en handelt over de gesteldheid van het gebergte Gedé (bl. 55-104). De Heer blume heeft dezen vuurberg langs de noordelijke zijde beklommen. Zijn verhaal van dien togt, hoezeer eenigzins gezwollen, is niet zonder belang. Wij weten echter niet regt, hoe de diepe toonen der Pipa's (bl. 70) zich hier konden doen hooren, die, zoo ver ons bekend is, in den Indischen Archipel niet gevonden worden. Rec. vermoedt, dat dit eene schrijffout voor Hyla's wezen zal.
Hierop volgen eenige opmerkingen over Salatiga of Selo-tigo, en overblijfselen van tempels, welke op den zuidelijken bergrug van het groote gebergte Oengaran liggen, door den Heer domis, Resident van Samarang, bl. 105-130. Hierbij is eene afbeelding van een' grooten vierkanten steen gevoegd, gevonden in de

{==299==} {>>pagina-aanduiding<<}
omstreken van het oostelijk gedeelte van het gebergte van Merbaboe, en naar Selo-tigo overgebragt. Het opschrift van dien steen, in oud Javaansch schrift, vinden wij hier in het Maleisch en Hollandsch overgezet.
De vierde Verhandeling behelst eene beschrijving van een misvormd kind, hetwelk in Augustus 1824 in de residentie Samarang geboren is (bl. 131-146), waarbij eene afbeelding gevoegd is. Deze misgeboorte is blijkbaar ontstaan uit de vereeniging van twee vroeger afgescheidene vruchten. Een uitwas, liggende op het bovenbuiksgedeelte, en daarmede boven den navel vereenigd, gedeeltelijk met haar bezet, en duidelijk met twee langwerpige ooren en een' neus voorzien, is vereenigd met een mannelijk kind, hetwelk overigens regelmatig gevormd was, behalve dat het aan de regterhand zes vingers had. Wij hopen, dat men in het vervolg nadere berigten omtrent dit kind zal mededeelen, of, zoo het sedert gestorven mogt zijn, ons met de ontleedkundige beschrijving van hetzelve zal bekend maken.
Hierop volgt eene Verhandeling over de Cholera Morbus, door j.r. vos, Med. Dr. in Belgalen (bl. 147-190). Het bevreemdt ons eenigzins, daar de aard der ziekte in eene ontsteking van de maag en de dunne darmen te zoeken is (bl. 176), laudanum, in een' dessertlepel brandewijn, in het begin der ziekte te zien voorschrijven. (bl. 184). Overigens is calomel het hoofdgeneesmiddel. Over den oorsprong en voortgang dezer ziekte vindt men in deze Verhandeling belangrijke berigten. Voor het overige is dezelve vol van drukfouten, zoo als prima viae, vesica tellis, vesica urinderia, flexuva sigmordea, intestina temira enz., die zich door de omstandigheid, dat de Schrijvers dezer Verhandelingen niet altijd in de gelegenheid waren, de drukproeven na te zien (Voorberigt bl. XVI), niet laat verschoonen, dewijl elk ander geneeskundig medelid van het Bataviaasch Genootschap die drukfeilen had kunnen verbeteren.
De Heer von siebold, thans uit Japan in Ne-
{==300==} {>>pagina-aanduiding<<}
derland teruggekeerd, deelt ons hierop eenige bijzonderheden mede aangaande de Japansche vroedkunde. Deze bijzonderheden zijn vervat in vragen, beantwoord door mimazunzo, Geneesheer te Nagasaki, dien de Heer siebold zijnen leerling noemt. Wij willen toegeven, dat de Schrijver op die wijze, door de opstelling namelijk van vragen en derzelver beantwoording door Japanners, zelf de beste opheldering heeft kunnen krijgen (Voorberigt bl. VII), doch wij vermeenen tevens, dat hij de resultaten van dit onderzoek in een' anderen en beteren vorm aan het publiek had kunnen mededeelen. Hoe dit ook zij, wij vernemen uit deze antwoorden, dat de verloskunde in Japan zoo wel door mannen als door vrouwen wordt uitgeoefend; dat de laatsten zich echter meest bij de praktijk bepalen, en alleen in natuurlijke verlossingen hulp betoonen; dat men het onderzoek van den mond der baarmoeder met de vingers in Japan niet kent, maar zich bij uitwendig onderzoek bepaalt; dat men veel gebruik maakt van zekere handgrepen, om, door zachte drukkingen op den buik, de lastige toevallen van den laatsten tijd der zwangerheid te verdrijven; dat men vroeger de kraamvrouw na de verlossing bijkans niet toeliet te slapen, welke verkeerde handelwijze thans echter, na door den Geneesheer kagawa-gen-ets bestreden te zijn, in onbruik geraakt; dat de kinderen, na gewasschen te zijn, slechts los worden ingewikkeld, enz. - Wij mogen van den kundigen en ijverigen Schrijver nog vele ophelderingen aangaande Japan en de Japanezen te gemoet zien.
Het zevende stuk van dit deel is eene schets van Benkoelen, medegedeeld door Mr. g.h. nahuis. In een' eenvoudigen, onopgesmukten vorm bekomen wij hier belangrijke berigten, welke ons des te meer welkom zijn, omdat deze, toen Engelsche, bezitting op Sumatra, door het Traktaat van 17 Maart 1824, aan de Nederlanden is afgestaan. Hetgeen hier over de cultuur van noten en nagelen gezegd wordt, en het berigt, dat de algemeene uitgaven de algemeene inkomsten met eene

{==301==} {>>pagina-aanduiding<<}
som niet ver beneden de negentigduizend pond sterling overtreffen (bl. 239), geeft ons waarlijk niet veel grond om te denken, dat wij bij het afstaan onzer bezittingen op het vasteland van Indië zullen gewonnen hebben! Op de plantaadjen werken onder anderen schuldenaars, wier arbeid voor schulden verbonden is, en die manghiris genoemd worden; maar onder die benaming zijn ook slaven van Balie ter sluik ingevoerd; in 1822 had een der voornaamste planters dertig zulke, uit hun vaderland gewelddadig weggevoerde, slaven als manghiris doen registreren. Zoo weet men de afschaffing van den schandelijken menschenhandel door bedrog te ontduiken!
Aan het slot, eindelijk, van dit deel ontvangen wij eenige aanmerkingen over de Javaansche Geschiedenis Sadjara Radja Djawa, medegedeeld door den Heer d.a. overbeek (bl. 247-257), welke ons voorkomen weinig waarde en althans geen historisch belang te bezitten.
Het elfde deel bevat, behalve het voorwerk, vijf Verhandelingen. De eerste is eene korte schets van het eiland Lingga en deszelfs bewoners, medegedeeld door wijlen c. van angelbeek (bl. 1-62). Dit eiland is onder de linie gelegen, oostwaarts van Sumatra. Hoe zeer vruchtbaar, is het weinig bebouwd, daar de landbouwer, bij gemis van paarden en hoornvee tot het beploegen der velden, verpligt is, de enkele handspade te hulp te nemen. Zeerooverij is de voorname bron van bestaan der Maleijers, die de bewoners van dit eiland zijn, welks bevolking op negen- of tienduizend zielen wordt geschat. Onder de ingezetenen der hoofdplaats, Kwala Dai, telt men een aantal van vier- of vijfhonderd Chinezen, welke op de eilanden van den Archipel, eveneens als de Joden in de Europesche staten, verspreid zijn, en eenen grooten handelgeest bezitten.
Het tweede stuk is een opstel over de Japansche taal van den Heer von siebold, getiteld Epitome Linguae Japonicae (bl. 63-136). Hierbij zijn negen houtsneêplaten gevoegd, in Japan zelve vervaardigd. De

{==302==} {>>pagina-aanduiding<<}
Japanners hebben hunne letters van de Chinezen ontvangen. De oorspronkelijke letters Majookana zijn geheel en al Chinesche karakters; de Schrijver meent, dat zij door de, meer dan twee eeuwen vóór de geboorte van Christus, onder den Chineschen Keizer sino sik'wo, naar Japan overgestokene volkplantelingen zijn aangebragt geworden. Uit dit alphabet zijn door wijzigingen nog drie andere schrijfwijzen ontstaan, Jamatokana, Hirakana en Katakana geheeten; deze onderscheidene letters of karakters vindt men op vijf houtsneêplaten opgehelderd. De Japanners schrijven met een penseel met Japanschen inkt, die op dezelfde wijze als de Chinesche bereid schijnt te worden; de Schrijver verzekert, dat het algemeene gevoelen, dat dezelve uit sepia's verkregen wordt, ongegrond is, doch verklaart, deszelfs ware zamenstelling niet te weten. Het Japansche schrift loopt in vertikale kolommen van de regter- naar de linkerzijde voort. De karakters van het alphabet Hirakana worden in brieven en gewone geschriften, vooral door vrouwen gebezigd; het alphabet Katakana daarentegen in wetenschappelijke en geleerde werken. De Japanners hebben zevenenveertig letters. De vijf vokalen volgen in de orde i, u, o, e, a, zijnde a de zesendertigste letter van het alphabet. Tweeklanken kent men in het Japansch niet, en het woord Daili b.v., de titel van den geestelijken Keizer, bestaat niet uit twee, maar uit drie lettergrepen, Da-i-li. De overige letters zijn eigenlijk geene medeklinkers, maar lettergrepen: lo, ha, ni, ho enz. Opmerkelijk is het, dat er voor l en r slechts
ééne letter bestaat, en dat de klank als 't ware zweeft tusschen deze twee letters, even gelijk men van de inwoners van Otahiti verzekert. - Wat de taal zelve aangaat, men gevoelt ligtelijk, dat wij van deze proeve eener spraakleer hier geen volledig verslag kunnen geven, zonder de perken eener gewone boekbeschouwing geheel te buiten te gaan. Het zij ons dus geoorloofd, ons bij eene en andere bijzonderheid te bepalen. Vooreerst dan moeten wij opmerken, dat de Japansche taal, hoezeer

{==303==} {>>pagina-aanduiding<<}
met Chinesche karakters geschreven wordende, evenwel van het Chineesch geheel schijnt te verschillen. Zelfs in de grammatikale vormen is verschil. De oude of klassieke talen zijn tot een' zeer hoogen trap van beschaving gebragt, als werktuigen der gedachten; elk woord bijkans ondergaat in dezelven verschillende wijzigingen, die eene bepaalde beteekenis hebben, behalve de algemeene beteekenis van het woord in een woordenboek; men heeft al de verschillende betrekkingen, die er tusschen de voorwerpen bestaan, in de woorden willen wedergeven, en de taal, als eene gedachtenwereld, tot een afdruksel willen maken van de stoffelijke wereld. In het Chineesch integendeel zijn de woorden zonder verbuigingen aan elkander gevoegd, en de werkwoorden hebben noch wijzen, noch tijden, noch personen (*). Het Japansch heeft blijkbaar meer grammatikale vormen dan het Chineesch, maar mist echter velen, die men niet alleen in de klassieke talen, welke in dat opzigt op den hoogsten trap staan, maar zelfs in de moderne talen aantreft. Zoo hebben b.v. de naamwoorden geene geslachten; het meervoudig is slechts bij woorden van twee lettergrepen aanwezig, en wordt gevormd door herhaling van het woord, b.v. hito, een mensch, hito-hito, menschen; de werkwoorden hebben slechts drie tijden, den tegenwoordigen, volmaakt voorledenen en toekomenden tijd; en de personen en het getal worden alleen uit de persoonlijke voornaamwoorden, die het werkwoord vergezellen, opgemaakt. - Zeer doelmatig komen ons de Japansche telwoorden voor; men telt van een tot tien, itsi 1,
ni 2, san, 3 enz. tot z'ju 10; hierop volgt elf, d.i. tien en een, z'ju its, twaalf, z'ju ni enz. tot twintig, dat is, tweemaal tien, niz'ju; hierop volgt eenentwintig, niz'ju its enz. tot dertig san z'ju enz. Men heeft dus voor de getallen 1-99 slechts tien

{==304==} {>>pagina-aanduiding<<}
woorden te onthouden, die door verschillende combinatiën al deze getallen uitdrukken. Honderd is h'jak', tweehonderd ni h'jak' enz.; sen duizend, man tienduizend. - Wij kunnen den kundigen Schrijver niet dan prijzen over zijne voorbeeldige vlijt, waardoor het hem gelukt is, reeds na een kortstondig verblijf in Japan, zoo veel bedrevenheid in eene taal te verkrijgen, tot welker naauwkeurige kennis door zijne verdere nasporingen voorzeker nog oneindig veel zal worden bijgebragt. De uitspraak der woorden is tevens met de meeste zorgvuldigheid opgegeven.
De derde Verhandeling in dezen bundel is eene Monographie der Indische pepersoorten van den Heer blume, met afbeeldingen opgehelderd (bl. 137-245). Deze afbeeldingen bestaan uit twee koperen platen, waarop de deelen van bloem en vrucht en de kieming van piper densum zijn voorgesteld, en een aantal houtsneêplaten, welke omtrekken der bladeren behelzen, naar gedroogde exemplaren vervaardigd. Het getal soorten, welke blume het eerst heeft doen kennen, is zeer aanmerkelijk. Voor het overige verwijzen wij, vooral ook ten opzigte van het gevoelen van blume, dat de piperaceae tot de Monocotyledonische planten zouden behooren, naar eene beoordeeling dezer Verhandeling, welke Prof. van hall geplaatst heeft in de Bijdragen tot de Natuurkundige Wetenschappen, III. 2. bl. 131-133.
Het vierde stuk is eene Lofrede op jan pieterszoon koen door g. de serière (bl. 247-292). In deze voorlezing wordt eene regtmatige hulde toegebragt aan dezen Gouverneur-Generaal over Nederlandsch Indië, wiens kunde hem reeds vroeg den kring had aangewezen, waarin hij zoo schitterend werkzaam is geweest.
Het elfde deel wordt besloten met een opstel over boeddhoe en zijne Leer, een uittreksel uit een' brief van den Heer d.a. overbeek aan den Heer lenting (bl. 293-306). De Godsdienst van boeddhoe is verspreid op Ceilon, in Tibet en China,

{==305==} {>>pagina-aanduiding<<}
en het onderzoek naar den oorsprong dier sekte kan dus niet anders dan belangrijk zijn. De Schrijver heeft hetgeen daarover door Engelsche Schrijvers is te boek gesteld geraadpleegd, volgens welke boeddhoe (anders ook boedda, budda geheeten), een zoon van den Koning mohiepotie, of een aanverwant van hem, zes eeuwen vóór christus zou geleefd hebben. Als eene Godheid schijnt hij op Java niet te zijn aangebeden geworden, maar alleen voor te komen als hervormer en wijsgeer.
Het twaalfde deel bevat vooreerst wederom eene bijdrage van den Heer von siebold, namelijk eene synopsis der oeconomische planten, welke in het Japansche rijk worden aangekweekt (bl. 1-74). In deze lijst heeft de Schrijver de orde gevolgd van het overzigt der natuurlijke familiën in sprengel's Anleitung zur Kenntniss der Gewächse. Hij begint met de Aroideën, en laat de Acotyledonische planten achteraan volgen, van welke hij alleen de Japansche namen vermeldt, zonder ze tot genera te brengen. Bij dit stuk zijn twee groote uitslaande tafels gevoegd, waarvan in de eerste de planten, die tot voedsel, tot toespijs, lekkernij of huismiddel gebezigd worden, in de tweede die, welke tot kleeding, bouwstof en huisraad dienen, vermeld worden, gerangschikt naar derzelver gebruik, en met bijvoeging der namen in Japansche karakters.
Hierop volgt een kort (?) Verhaal van de Javaansche Oorlogen, welke met onderscheidene Prinsen gevoerd zijn, sedert den jare 1741, tot den algemeenen vrede, gesloten in 1757 (bl. 75-254). De opsteller dezer geschiedkundige bijdrage is niet met zekerheid bekend. Het ware misschien voegzaam geweest, dit verhaal eenigzins omgewerkt en van platte uitdrukkingen gezuiverd te hebben, alvorens het in dezen bundel op te nemen. De Compagnie heeft bij die oorlogen meer dan vier millioen guldens verloren! Behartiging verdient de opmerking, dat, zoo men onpartijdig over de oorzaak der meeste onlusten wil redeneren, men tot het besluit gebragt wordt, dat de dienaren der Compagnie zelve veel daartoe hebben gedaan, of door eene onvergeeflijke schraapzucht en trotsche behandeling, of door geringe ervarenheid; dewijl dikwijls ‘jonge en onbedrevene menschen, uit achting voor hunne familie en omdat zij aan den een' of anderen Groote vermaagschapt of aangehuwelijkt zijn, schielijk over het paard gegooid, en, hetgeen nog erger is, maar in eene Residentie en gezag gesteld worden, tot spot en schande,

{==306==} {>>pagina-aanduiding<<}
ja tot hartzeer van oude en kundige dienaren; en dan heeft men aanstonds een ruim veld open, om hunne driften den toom te vieren; en wanneer die doorn niet uit den voet wordt geligt, is er met reden te vreezen, dat de Maatschappij daar in der tijd weder gevoel van zal hebben, en dit is eene ziekte, die Indië verteert.’ Wie zou twijfelen, of dit nepotismus thans nog is overgebleven? Het zal toch in de koloniën wel niet anders zijn dan in het moederland.
Hierop volgt eene korte schets der Legerziekten, waargenomen tijdens de Celebesche expeditie en de jongste onlusten op Java tot 30 Junij 1827, opgesteld door den, sedert overledenen, Chirurgijn Majoor en Med. Doct. degenhard (bl. 255-356). Deze ziekten zijn febris remittens biliosa, dysenteria en febris intermittens; het bevreemdt ons, daar bij de behandeling de formulae met nommers worden aangeduid, dat de lijst dezer formulae niet heeft kunnen worden geplaatst, zoo als wij achter de Verhandeling zien vermeld, zonder opgave der redenen, die zulks belet hebben. Daardoor is de Verhandeling onvolledig.
Het boekdeel wordt eindelijk besloten met het Journaal eener Reis van Wellerie naar het gebergte Praauw, door d.j. domis, toen Resident van Samarang (bl. 357-383), en eenige bijvoegsels tot de synopsis van den Heer von siebold, en verklaring van eenige eigennamen, voorkomende in het Verhaal der Javaansche Oorlogen (bl. 384-389).
Wij bevelen de belangen der wetenschappen bij voortduring aan het Bataviaasch Genootschap, en wenschen, dat hetzelve steeds meer en meer deszelfs roem en dien van het vaderland bevestigen en uitbreiden zal.





Het Geslacht der Van Harens. Fragmenten. Door J.H. Halbertsma. Te Deventer, bij J. de Lange. In gr. 8vo. f 3-80.

De Eerw. halbertsma, te Deventer, zich nevens zijne ambtsbezigheden met onvermoeiden ijver op de beoefening der oude Noordsche talen toeleggende, en daarvan nu en dan proeven in het licht gegeven hebbende, die hij van tijd tot tijd hoopt te vermeerderen, zoekt zich echter ook door letterkundigen arbeid van anderen aard en mindere moeijelijkheid te verpoozen, waartoe hij alsnu weder een onderwerp uit de vaderlandsche, en wel bepaaldelijk uit zijne vaderlandsche, de Vriesche letterkunde, kiest. Het is een onderzoek

{==307==} {>>pagina-aanduiding<<}
naar de voornaamste personen uit het beroemde Geslacht der van harens; mannen, die als Staatslieden en Dichters uitgemunt hebben, en ook sedert de verovering van de Briel tot op den slag van Waterloo strijders voor het Vaderland hebben opgeleverd. Van sommige leden der familie wordt hier slechts kortelijk gewaagd; van anderen, vooral van den ouderen Ambassadeur willem van haren uit de zeventiende Eeuw, en van de beide dichterlijke Gebroeders uit de achttiende, vooral van willem, meer uitvoerig. Het onderscheid tusschen laatstgenoemden en onno zwier in de meer uitgewerkte behandeling loopt in 't oog (130 en 16 bladzijden). Het is waar, dat de Schrijver den neteligen en ergerlijken familietwist van onno zwier zocht te ontduiken; maar dan had hij toch even goed een weinig uitvoeriger van de Geuzen kunnen spreken, zoo als hij thans over den Friso gedaan heeft. Daarenboven is een tijd van zeventig jaren, tusschen het bedoelde regtsgeding en den tegenwoordigen tijd verloopen, toch lang genoeg, om daarover met behoorlijke vrijheid te spreken. Waarom den Hertog van brunswijk wolfenbuttel nog langer omsluijerd onder den naam van dat geheimzinnige wezen, hetwelk de van harens Seigneur noemen, daar toch aan een ieder het tooneelgeheim bekend is, en daar men weet, dat de geheele beschuldiging van den Dichter der Geuzen slechts eene staatkundige kuiperij was, om hem uit het Bestuur te verwijderen, waartoe men zich van de verfoeijelijkste middelen bediende? Doch wat kan de Staatzucht niet brouwen! Het karakter van onno zwier van haren, ook zoo als het hier voorkomt, verwijdert elk denkbeeld van zulk eene misdaad, als waarvan hij, volgens gruwelijke aanhitsingen en kabalen,
door zijn naaste bloed werd beschuldigd.
De stijl van halbertsma is onderhoudend, ongedwongen, en nadert wel eens het boertige. Hooren wij, wat hij van de Dichters der achttiende Eeuw zegt. bl. 111: ‘In een' vrede van 25 jaren had men geleerd, met een' chitsen japon aan, eene lange pijp in den mond en eene net besneden paruik op, eens heel deftig te dichten. Onze overgrootvaders deden toen alles zoo in pace. Wat er uit hunne handen kwam, was heel verstandig en het vloeide oliezacht; de taal, de maat, het was alles gewreven en geslepen, even keurig als hunne gladhouten pulpitrums en kabinetten. Niets ontbrak er aan dan vinding, kracht en

{==308==} {>>pagina-aanduiding<<}
losheid van zwier; dat is te zeggen: het ligchaam der poëzij was er wel, maar de ziel ontbrak. Was willem wat stugger van aard geweest, hij had uit de hoogte op deze slakken van den Parnas nedergezien; maar hij was te goedhartig, om in lijnregte tegenspraak te leven met alwat hem omringde; vrolijk en welwillend, was hij volkomen gevormd voor de genoegens der zamenleving, en liet zich ongevoelig een weinig medeslepen door den geest der genen, met welken hij verkeerde. Vandaar zien wij hem somtijds uit de hoogte zijner oorspronkelijke vlugt nederdalen tot het platte zijner tijdgenooten; ook heeft hij nu en dan iets van het langdradige en betoogende in hunnen trant. Deze twee gebreken nu geven in het heldendicht den alleronaangenaamsten indruk. Want wie plat is, laat den lezer koud; en wie alles van zijn onderwerp wil zeggen, verveelt, hoe verstandig de zin zijner woorden ook zijn moge.
Deze leeftijd geeft ons de keerzijde van het blad te lezen, en het is opmerkenswaardig, hoe de Dichters, het platte en langdradige willende vermijden, tot het ander uiterste van een gemaakt Enthusiasme zijn overgeslagen. Het ligchaam der poëzij is in beide tijdperken misschien even gepolijst; maar het levensbeginsel verschilt. Onze dichtproeven schijnen mij meerder de stuipachtige bewegen van eene factice gevoeligheid, dan het krachtbetoon eener mannelijke ziel te zijn, die meester van haar onderwerp is. De Nederlandsche Muse der achttiende Eeuw was een deftig koopman, die omtrent met dezelfde kalmte, waarmede hij boek hield, zijn betoog of verhaal op rijm zette. De Zanggodin onzer dagen is eene zenuwachtige jonge Dame, die lang op eene vreemde kostschool gelegen heeft, en ons nu met een klein schepje van elke wetenschap en veel beweging op haar lijf is t'huis gekomen. Van alledaagsche dingen maakt het kind een' bijsteren ophef. Ieder oogenblik valt zij in verrukking; en terwijl het mager schepseltje door sterren, etherspheren, vuurkolken en eeuwig (sic) sneeuw wil dringen, zijn wij in duizend angsten, dat hare zwakke beentjes onder die poging bezwijken zullen. Aan den anderen kant weet zij echter ook allerteederst te mijmeren, met een wijsgeerig oog in nacht en eeuwigheid op te blikken, en zelfs uit het kuchje van een' zuigeling de

{==309==} {>>pagina-aanduiding<<}
stof tot lessen van levenswijsheid te trekken; ja, zoo ver gaat hare kunst, dat zij één enkel beeld als gouddraad uitspint, en er het gansche menschelijk leven, van de wieg tot het graf, met al zijn zuur en zoet in verwikkelen kan.’ - Hierin is gewis veel waarheid. Maar wanneer nu de Heer halbertsma de vroegere, waarlijk soms al heel platte uitgave van den Friso boven de tweede stelt, en in de latere slechts besnoeijingen en verbasteringen door Franschen, vooral van zekeren clement, erkent, zoo moeten wij hem het gevoelen van mannen tegenstellen, die in onze Letterkunde het grootste aanzien genieten. J. de vries zegt, in zijne Geschiedenis der Nederduitsche Dichtkunst, (IIde D. bl. 179) dat de 4to uitgave niet zeer gemeenzaam, maar verreweg de beste is; het laatste gedeelte des werks is aldaar vooral veel verbeterd. (En juist dit laatste gedeelte vindt halbertsma door den tweeden druk misvormd; bij wenscht daarin vooral de hellevaart van Friso terug.) Wijlen de beroemde kemper gaf ook aan de 4to uitgave den voorrang; en in zoo verre wij ons mogen vermeten, na zulke beroemde kunstregters ons oordeel te vellen, zijn wij van hetzelfde gevoelen. Het nachtgezigt van Friso, daarvoor in de plaats gekomen, heeft toch vele schoonheden, gelijk halbertsma (bl. 165) zelf erkent. Zeer uitvoerig is onze Schrijver in de vergelijking der beide uitgaven, en noemt zekerlijk eenige gelukkige regels op, die door het snoeimes van clement zijn weggesneden; maar gewis heeft dit mes ook een groot aantal wilde loten getroffen.
Doch wij willen dit gaarne aan de vooringenomenheid van den Vries voor een oorspronkelijk Vriesch kunstgewrocht toegeven. Maar dat de Heer halbertsma, zelf Godsdienstleeraar, zoo verre gaat, van onverzoenlijkheid op het doodbed, als waardige Vriesche standvastigheid, goed te keuren, dit gaat toch te ver. Willem van haren, grootvader van den Dichter, had, om de spilzucht zijner schoondochter, weduwe van zijnen zoon adam ernst, te weren, de posten van dien overledenen zoon voor zichzelven gevraagd, en alstoen, door gestrenge spaarzaamheid, de geldmiddelen zijner beide kleinzonen hersteld. De teleurgestelde weduwe had hem hierin tegengewerkt; doch zij werd naderhand van deszelfs goede oogmerken overtuigd, en wenschte nu, toen hij op zijn doodbed lag, verzoening. Hij weigerde zulks standvas-
{==310==} {>>pagina-aanduiding<<}
tig, ook aan den Godsdienstleeraar, die daartoe alle pogingen deed; en dit keurt Ds. halbertsma zeer goed, hoewel het regtstreeks met de Christelijke leer strijdig is, gelijk wij wel niet noodig zullen hebben te bewijzen. Bl. 70: ‘Het sterfuur eindelijk naderende, hoopte zij, dat de doodsangsten, gescherpt door den angel der gedreigde verdoemenis, eenen afgeleefden grijsaard wel zoo gedwee zouden maken, dat hij de verzoening aannam. Zij maakte dus den Predikant banga op, om zijne ziel, was het mogelijk, in een zwak oogenblik te verrassen. Doch alles te vergeefs; en het verwondert mij, hoe eene vrouw, die zoo veel menschenkennis, als zij, bezat, tevens de onnoozelheid kon hebben van niet te weten, dat de moed van eenen Vries, door geen smart of dood te temmen, altijd verheven genoeg is, om zijne besluiten getrouw te
blijven.’ En het verwondert ons, hoe een Christenleeraar de verzoenlijkheid als zwakheid, en, naderhand nog in eene afzonderlijke noot, de weigering der vergiffenis aan de poorten der Eeuwigheid, in weerwil van gebed en tranen zijner vrouw en kinderen, met den naam van standvastigheid van karakter, en de poging van eenen braven dienaar van het Evangelie met dien van geestelijk alarm kan bestempelen. Zonderlinge verwarring van denkbeelden, en, naar ons inzien, begrippen, gevaarlijk voor de Maatschappij en de rust der huisgezinnen.
Voor het overige bevatten deze Fragmenten veel treffelijks, en zeer belangrijke bijzonderheden uit echte bronnen, vooral tot de huiselijke omstandigheden en het bijzonder leven van den Dichter willem van haren betrekkelijk, alsmede eenige brieven van den Ambassadeur willem van haren, die nog uit geredde brouillons zijn overgebleven, terwijl de groote schat der onderhandelingen van dien Gezant (30 folianten) in 1732 door den brand te St. Anna Parochie vernield is.
Mogten wij van dezelfde bekwame hand de volledige regtvaardiging van onno zwier van haren, in een meer opzettelijk daartoe bestemd werk, ontvangen, waarop de Heer halbertsma ons (bl. 207) eenige hoop schijnt te geven!






Gedenkschrift betrekkelijk het Regtsgeding tegen den gewezen Majoor-Ingenieur J.D. Pasteur, gerigt tot Zijne Excel-
{==311==} {>>pagina-aanduiding<<}
lentie den Luitenant-Generaal Baron Kraijenhoff, gewezen Inspecteur-Generaal der Fortificatiën. Te Arnhem, bij C.A. Thieme. 1830. In gr. 8vo. XIX en 231 bl. f 2-20.

De Luitenant-Generaal Baron kraijenhoff had zich, in het Gedenkschrift van zijn Proces voor het Hoog Militair Geregtshof, (van hetwelk wij in No. XIII van den vorigen jaargang, bl. 588-592, verslag gaven) op eene ongunstige wijze uitgelaten omtrent het gedrag van den gewezen Majoor-Ingenieur pasteur in de bevestiging van Ostende. Deze, zich hierdoor persoonlijk aangerand rekenende, vond zich genoopt, om ook van zijn Regtsgeding een soort gelijk Gedenkschrift uit te geven, en dit te rigten tot gemelden Heer Luitenant-Generaal. De Brief van toezending, aan het hoofd van dit geschrift geplaatst (bl. I-XIX), draagt dan ook het kenmerk der stemming, waaraan hetzelve zijn oorsprong verschuldigd is, en is in eenen zeer scherpen toon vervat.
De verdere inhoud is als volgt: Bl. 1-13 bevatten een Beknopt Geschiedkundig Overzigt van hetgeen ten aanzien der bevestiging van Ostende is voorgevallen, en der gevolgen, welke dit voor den Schrijver gehad heeft.
Dan volgen negen Bijlagen. No. 1-4 behelzen vier Brieven, tusschen den Luitenant-Generaal en den Schrijver, beiden destijds nog in functie zijnde, over deze zaak gewisseld.
No. 5, bl. 38-64, de Sententie van het Hoog Militair Geregtshof ten laste van den Schrijver en den Luitenant van duyn, waarbij eerstgemelde, ter zake van ontrouw in zijne Militaire administratie en falsiteit, is veroordeeld tot Cassatie, met eerloosverklaring en eene gevangenis van één jaar.
No. 6, bl. 65-217: Toelichtingen tot deze Sententie. In dit gedeelte van het werk, hetwelk de kern van des Schrijvers Memorie van Verdediging bevat, bevlijtigt zich de Schrijver, om alle de motiven en considerans der Sententie te wederleggen, en in 't algemeen zijne volkomene onschuld te betoogen.
No. 7 en 8, bl. 218-229: Twee Adressen, door den Schrijver aan Zijne Majesteit ingediend. En eindelijk:
No. 9, bl. 230 en 231, het Koninklijk Besluit van 27

{==312==} {>>pagina-aanduiding<<}
Sept. 1828, waarbij kwijtscheiding wordt verleend van de eerloosverklaring, blijvende het overige gedeelte der Sententie in deszelfs geheel.
Niemand zal hier eene beoordeeling van den inhoud van dit boek verwachten; te minder, daar waarschijnlijk de tegenpartij nog al het een en ander op het beweerde van den Schrijver zoude aan te merken hebben, en men toch beide partijen zoude moeten hooren, om zijn oordeel te kunnen bepalen. Indien hier het Rapport der Commissie van Onderzoek, of wel de Conclusie van Eisch van den Heer Advocaat-Fiscaal in derzelver geheel waren ingelascht, zoude men meer kunnen vergelijken, dan nu met het broksgewijze uit die stukken medegedeelde of met de Sententie (die toch slechts stelt en niet bewijst, noch behoeft te bewijzen) geschieden kan. Doch ook dàn nog zoude eene uiteenzetting der wederzijdsche gronden, en het oordeelvellen daarover, noch voor dit Tijdschrift geschikt, noch voor onze Lezers aangenaam, noch met den eerbied voor de res judicata overeen te brengen zijn. Er zijn geschriften, welke eigenlijk voor geene openbare beoordeeling vatbaar zijn, en tot deze rekenen wij het onderhavige. Wij bepalen ons dus tot dit beknopt verslag, den Lezer, die belang in de zaken of in de personen stelt, naar het Gedenkschrift zelve verwijzende.






Gedenkschrift van den uittogt der Heeren Studenten van de Hoogeschool te Leiden ten heiligen strijd voor Vaderland en Koning, op den 13 Nov. 1830. Door J. Roemer. Te Leiden, bij C.C. van der Hoek. 1830. In gr. 8vo. VIII en 40 bl. f : - 50.

Voor de Heeren Studenten, die uitgetrokken zijn, als ook voor derzelver ouders en betrekkingen, heeft dit boeksken blijvende waarde. Met weinige woorden herinnert de Schrijver de vereeniging in 1815 en de scheuring des Rijks in 1830. De loop der gebeurtenissen kon en moest hier slechts kortelijk vermeld worden. De Weleerw. roemer zegt, dat in België aan geene beteugeling was te denken. Daar zijn er echter, die, op grond van jammerlijke openbaringen ter verdediging van een onverdedigbaar gedrag, meenen, dat, zoo er behoorlijke voorzorg genomen ware, en men in den beginne doorgetast had, de zaken stellig eene andere wen-
{==313==} {>>pagina-aanduiding<<}
ding genomen zouden hebben. Doch, hoe dit ook zij, de opstand werd algemeen, en de Koning riep niet te vergeefs de getrouwe Noord-Nederlanders te wapen. Ook de kweekelingen van Leidens Hoogeschool wedijverden met anderen in betooning van vaderlandsliefde. Men vindt hier eene beknopte opgave van de bijzonderheden, welke het uittrekken der Studenten voorafgingen en vergezelden, zoo als de toereiking van een eerevaandel, door Leidens jufferschap vervaardigd, aan de eene zijde met de woorden Moed en Trouw, aan de andere met eene gekroonde W. prijkende, en voorts onderscheidene aanspraken, welke allen hartelijk en gepast zijn. Die van den Hoogleeraar van assen in het koor van de St. Pieters-kerk is vooral treffend en aandoenlijk. Alle Hoogleeraren in plegtgewaad, voorafgegaan door de Pedellen, hadden zich derwaarts begeven, om een plegtig afscheid te nemen. Ook de ontvangst der moedige jongelingschap te Rotterdam, benevens eene aanspraak van den Weleerw. sprenger van eyk bij deze gelegenheid, wordt nog vermeld. Achteraan volgt eene naamlijst van de uitgetrokkene Studenten.


Antonio. Tooneelen uit Spanje. Uit het Hoogduitsch. Van V.A. Huber. Te Amsterdam, bij C.L. Schleijer. 1829. In gr. 8vo XXXVI en 330 bl. f 3-60.

Dit boek is toevallig te lang blijven liggen. Het had vroegere aankondiging verdiend. Vooraf gaat eene belangrijke Inleiding, die algemeene aanmerkingen over Spanje en het karakter der Spanjaarden behelst. ‘Mijn oogmerk,’ zegt de Schrijver, ‘is, enkel wezenlijkheid te schilderen. De personen, de karakters, de zeden, de meeningen, de driften, eindelijk de oorden, de gebouwen, van welke ik meer of min vlugtig geschetste, maar in allen geval getrouwe tafereelen den lezer aanbied, zijn alle die, welke ik zelf in Spanje gekend en gezien heb. De gebeurtenissen zijn die, van welke ik zelf ooggetuige was, of van welker omstandigheden ik door ooggetuigen onderrigt ben geworden. De eenigste vrijheid, welke ik daarbij nam, bestaat hierin, dat ik deze afzonderlijke beelden zoo verplaats, rangschik en met elkander vereenig, dat zij een luchtig geheel vormen, hetwelk door de daarin doorloopende lotgevallen van som-
{==314==} {>>pagina-aanduiding<<}
mige personen bijeen wordt gehouden.’ Voorts betuigt hij: ‘Van de wijs, waarop deze eerste proef door het lezende publiek ontvangen wordt, zal het afhangen, of zij door eene tweede zal gevolgd worden, in welke zich de afzonderlijke groepen meer tot een geheel zullen vormen.’ Wij hopen, dat genoegzame aftrek hiertoe moge aanmoedigen. Wij houden dit werk voor eene belangrijke bijdrage tot de kennis van het Spaansche volkskarakter, en de geschiedenis der laatste omwenteling in dat ongelukkig land. De geschetste Tooneelen hadden plaats in 1822 en 1823. Antonio, een Spaansche monnik, was het klooster ontweken, en in 1822 uit Frankrijk naar zijn vaderland teruggekeerd, zijnde toen vrijmetselaar en een liberaal, in den goeden zin des woords. Hij trok een gedeelte des lands door, en had velerlei ontmoetingen, die op eene onderhoudende wijze beschreven worden. Men leert er den
Spanjaard uit kennen in zijn huiselijk en openbaar leven, in zijnen gezelligen omgang, in zijne godsdienstige en staatkundige denkwijze. Gunstiger, dan velen, denkt de Schrijver over Spanje, ofschoon hij geenszins de gebreken verzwijgt. Antonio hield zich eenigen tijd in Granada op. Dit gaf aanleiding, om eenige belangrijke gebouwen en opschriften van Moorschen oorsprong te vermelden. Vele bijzonderheden, door den Schrijver medegedeeld, hebben betrekking op de verdeeldheid tusschen Liberalen en Servilen. Het boek eindigt met de gevangenneming van riëgo, en met de opsluiting van antonio in de cel eens kloosters.
Dit lezende, en den veelvermogenden invloed eener sluwe Geestelijkheid opmerkende, beklaagt men de weldenkenden in Spanje, en verwondert zich geenszins, dat de zaken die wending hebben genomen, daar het zoogenaamde gezondheidscordon der Franschen met de priesterpartij tot één doel zamenwerkte, om namelijk het domme gemeen op te ruijen, en, met behulp van smokkelaars en roovers, de Constitutie omverre te werpen. Ook bij de jongste gebeurtenissen, ons vaderland betreffende, is het niet onbelangrijk, dit boek te lezen. Tot proeve deelen wij het volgende mede: Christoval had een jong Officier van de Constitutionelen vermoord, en, door de geregtsdienaren vervolgd wordende, zijne toevlugt in eene kerk genomen. Daar sprak pater francisco onder anderen tot hem: ‘Weet gij niet, dwaas! dat de Constitutie geene kerken als vrijplaatsen voor

{==315==} {>>pagina-aanduiding<<}
misdadigers erkent? Ja, zij zullen het heiligdom schenden, en u zelfs van onder het gewaad der Heilige Moeder Gods wegrukken. Die goddelooze vrijmetselaars! die ketters! die Joden! die atheïsten!’ - ‘Het zij zoo! het is dus gedaan,’ hernam christoval zuchtende; ‘maar vóór dat ik ga, hoogwaardige pater! verzoek ik u, mijns biecht te hooren, en mij de boete op te leggen, welke gij billijk zult oordeelen.’ - ‘Gij zijt een groot zondaar, mijn zoon! de heilige kerk kan u slechts onder deze voorwaarde vergiffenis schenken, dat gij u geheel aan haar en hare dienst wijdt.’ - ‘Hoe kan ik dit doen, hoogwaardig heer?’ - ‘Door hare vijanden te bestrijden en u met hare kampioenen te verbinden. Reeds te lang wordt onze allerheiligste godsdienst met voeten getrapt, onze allerheiligste kerk geschandvlekt en geplunderd, hare dienaars gehoond, vervolgd, beroofd - en door wien? door goddelooze liberalen, vrijmetselaars, atheïsten, die ons deze Constitutie, eene uitvinding van den Satan zelven, uit de hel medegebragt hebben. Vervloekt zijn zij en hun geslacht in eeuwigheid, amen!’ - Na eenige tegenbedenkingen van christoval, zegt de pater: ‘Doch genoeg daarvan! Hoor mij thans; ik zal u openhartig mijne meening zeggen. Wilt gij niet van de onzen zijn, dan zijt gij, eer de middagzon u beschijnt, in den kerker, en, eer acht dagen verloopen zijn, op de plazza de Santo Domingo met een' ijzeren halsband, die u spoedig daar zal brengen, waar gejammer, gehuil en knarsing der tanden is; want wie de heilige kerk, in haren strijd tegen de goddeloozen, verlaat, voor zulk een' is geene vergeving der zonden!’ Christoval laat zich overhalen en wil nu biechten, doch de pater antwoordt hem: ‘Welaan, mijn zoon! Maar
spoed u; want de hoofdzaak is mij reeds bekend, en daaromtrent zal wel geene zwarigheid zijn.’ - Ongelukkig volk, dat de speelbal is eener zoodanige Geestelijkheid!
De vertaling had hier en daar naauwkeuriger kunnen zijn.






Veertien Jaren in België en Vlugt uit Brugge, gevolgd van Bijlagen, alsmede van eenen Brief aan een Lid van de Tweede Kamer der Staten-Generaal, over het aangeboden en sedert ingetrokken Ontwerp van Wet op het Onderwijs; door P. van Genabeth, laatstelijk Professor der Vader-
{==316==} {>>pagina-aanduiding<<}
landsche Letteren aan het Athenaeum te Brugge, enz. Te Amsterdam, bij Schalekamp en van de Grampel. 1831. In gr. 8vo. VI en 96 bl. f 1-10 c.

De Heer van genabeth, laatstelijk Professor der Vaderlandsche Letteren aan het Athenaeum te Brugge, van waar hij, ten gevolge van den snooden opstand, met zijne gade en talrijk kroost, doch met achterlating zijner goederen, de vlugt nemen moest, geeft ons in dit stukje een verhaal van zijn veertienjarig verblijf in België. Men zou zich bedriegen, indien men vermeende, dat dit geschrift alleen voor hen, die den Schrijver kennen, of in eenige betrekking tot hem staan, belangrijk was. Integendeel houden wij het voor eene niet onopmerkelijke bijdrage tot de geschiedenis dezer dagen. Niemand toch zal ontkennen, dat het niet alleen uit openbare stukken of uit geschiedverhalen is, dat men de naauwkeurige kennis van gebeurtenissen, en van de eigenlijke drijfveren daarvan, putten moet, maar dat ook, hetgeen de Franschen zeer eigenaardig Mémoires noemen, daartoe soms de uitstekendste bijdragen oplevert. Wanneer men nu nagaat, dat de Schrijver gedurende veertien jaren in België, eerst te Doornik en sedert 1819 te Brugge, den Leerstoel der Nederlandsche Letteren bekleedde, dat hij daardoor in gestadige aanraking met Regenten, Medeönderwijzers en Huisvaders was, dat hij bij elken stap de hatelijkste tegenwerking eener domme en heerschzuchtige Geestelijkheid ondervond, en dat hij, vooral in de laatste dagen, toen het zoogenaamde Monopolie van het Onderwijs eene der met de meeste verbittering aangedrongene grieven was, alles van nabij kon gadeslaan, zal men ligt beseffen, dat hier iets belangrijks konde geleverd worden. Het werkje schildert dan ook met levendige kleuren den zedelijken toestand der ingezetenen van Westvlaanderen; het leert ons den trap van beschaving kennen, waarop de bevolking, met welke wij tot ons leedwezen éénen Staat moesten uitmaken,
zich bevond; het houdt eene menigte in van kleine, maar kenschetsende trekken, waaruit men de domheid en heerschzucht van de massa der Geestelijkheid, de half Fransche beschaving der aanzienlijken, en de rampzalige onwetendheid en vooroordeelen der bevolking, maar al te duidelijk ziet doorstralen. Dit alles, in eenen levendigen en niet onbehagelijken stijl ingekleed, levert eene onderhoudende en tevens nuttige lektuur op.

{==317==} {>>pagina-aanduiding<<}

Onder de Bijlagen van dit stukje vestigen wij in 't bijzonder de aandacht der Lezers op de derde, zijnde een Brief, in de Fransche taal, aan een der Leden van de Staten-Generaal, over de destijds voorgedragene Wet op het Onderwijs. Deze Brief is, naar ons oordeel, even treffend van inhoud, als schoon van vorm.
Wij wenschen, dat de Schrijver in zijn en ons Vaderland vergoeding zal vinden voor het leed, hem onverdiend door eenen hoop Oproerlingen berokkend.





Wenken, Herinneringen en Aanteekeningen, uit de dagen van Nederlands herstelling. No. I en II. Door Mr. C.J. van Assen. Te Leyden, bij C.C. van der Hoek. Sept. en Oct. 1830. In gr. 8vo. Te zamen 82 bl. f : - 90.

Door de daadwerkelijke scheiding der twee groote bestanddeelen van het Koningrijk der Nederlanden ziet het noordelijk deel zich als 't ware teruggebragt tot het tijdstip, onmiddellijk de vereeniging daarvan voorafgaande. Het is dus van het hoogste belang, in de bijzonderheden na te sporen, wat wij toen reeds waren, en onder welke omstandigheden de vereeniging in den aanvang is tot stand gebragt. Hiertoe dienen de Wenken, Herinneringen en Aanteekeningen, in beide aangekondigde stukjes vervat. Zij schijnen zonder geregeld plan, maar gelijk zij zich aan des Schrijvers geest aanboden, uit de pen gevloeid te zijn. Wij lazen dezelve in meer dan één opzigt met genoegen en belangstelling, en vonden er veel in, 't welk opmerking en behartiging verdient.
In het tweede stukje komen echter eenige stellingen van Staatsregt voor, welke wij niet gelooven, dat ieder den bekwamen Schrijver zal toestemmen. Het deed ons leed, die alhier aan te treffen. Het tegenwoordig tijdstip, waarin het niet met redeneren, maar met handelen te doen is, waarin de Natie hare grootmoedigheid en vaderlandsliefde dan ook zoo schitterend ten toon spreidt, en wij niets beters te doen hebben, dan ons met eensgezindheid rondom den geliefden Koning te scharen; dit tijdstip is geheel ongeschikt tot het opwerpen van staatkundige Theoriën, vooral van dezulke, welke men vooruitzien kan, dat tegenspraak zullen ontmoeten. Werking baart wederwerking; en, hoezeer het ter goeder trouwe uiten zijner denkbeelden op zichzelve een regt,

{==318==} {>>pagina-aanduiding<<}
ja soms een pligt zijn mag, is dit echter op sommige tijdstippen juist het middel, om de hevigste voorstanders van het tegenovergestelde tot een' pennestrijd uit te lokken, der menigte partij te doen kiezen, en ziedaar het eerste zaad van tweedragt gestrooid! Waarlijk, het is nu de tijd niet, om Theoriën te scheppen, of er over te twisten: maar het eene is een gevolg van het andere; en hij, bij wien nu principes huisvesten, welke de meerderheid, al ware het te onregte, voor paradox houdt, deed, onzes inziens, beter, dezelve voor zich te houden, tot hij er in Staats of andere vergaderingen naar gevraagd werd.






De Overgave van Antwerpen. Door Mr. P.S. Schull. Te Dordrecht, bij J. van Houtrijve, Jr. 1831. In kl. 8vo. II en 32 bl. f : - 75.

Met genoegen lazen wij deze nieuwe lettervrucht van den Heer schull, ook door andere uitgegevene geschriften gunstig onder ons bekend. Het tegenwoordig stuk, 't welk oorspronkelijk tot eene Redevoering of Voorlezing in Letterkundige Genootschappen gediend heeft, behelst I. een tafereel van het beleg en de overgave van Antwerpen in 1585 aan den Spaanschen Veldheer parma; II. eene overweging der gevolgen, welke deze gebeurtenis, zoo voor de Vereenigde Nederlanden, als voor de tien overige Provinciën, gehad heeft; en eindelijk III. eene toepassing daarvan op de tegenwoordige tijdsomstandigheden. Het eerste gedeelte is, hoe beknopt ook, echter genoegzaam, om den Lezer een juist denkbeeld van die belangrijke gebeurtenis te geven, en hem daardoor op een geschikt standpunt te plaatsen, om het gewigtige der gevolgen en het toepasselijke daarvan op onzen tijd te gevoelen. De aanmerkingen, welke de Schrijver hieromtrent in 't midden brengt, maken dan ook, in ons oog, het belangrijkste gedeelte van dit stuk uit. Hij toont aan, dat, juist door dit verlies van Antwerpen, de handel zich naar het IJ en de Maas verplaatste, zoodat vele steden in de Noordelijke Provinciën moesten worden uitgelegd, om de nieuwe burgers te ontvangen, met welke de rijkdom en klimmende welvaart herwaarts werd overgebragt. Omgekeerd overweegt hij, welke gevolgen het behoud van Antwerpen zoude gehad hebben. Het zoude door Godsdiensthaat eene

{==319==} {>>pagina-aanduiding<<}
eeuwige bron van woelingen en misnoegen geweest zijn, en tevens had het den ouden bloei hervat, en zich belast met het fabrikaat der Zuidelijke Provinciën heinde en ver te voeren! Dan, men leze dit breeder in het stuk zelve, als ook de wijze, waarop de Schrijver dit eenigermate op onzen tijd toepast.
Eenige belangrijke Aanteekeningen, waaronder die over het regt der Noordelijke Provinciën op Maastricht niet de minste is, besluiten dit leerzaam stukje, 't welk wij gerust aanbevelen.


Luimige Nachtwaken van den gepensioneerden Britschen Majoor Humphrey Ravelyn, Esq. ‘Hij was gewoon, openhartig en vrijmoedig te spreken, zoo als het een' regtschapen man en braaf soldaat betaamt: thans is hij schrijver geworden!’ Shakespeare. Uit het Engelsch. Te Leeuwarden, bij Steenbergen van Goor. 1830. In gr. 8vo. 358 Bl. f 2-90.

Deze Nachtwaken zijn het voortbrengsel van een' ouden krijgsman, die, na een zwervend en woelig leven, met zijn pensioen een huisje op het land betrokken heeft. In zijne eenzaamheid heeft hij, wanneer geene vrienden hem bezoeken, geen ander tijdverdrijf, dan dat, hetwelk het voorregt van een' onden krijgsman hem verschaft, - het droomen, namelijk, van hetgeen hem in langverledene tijden wedervaren is. Deze droomerijen nu, aan welke hij den naam van nachtwaken geeft, biedt hij het publiek aan, verdeeld in de volgende Hoofdstukken: I. Wederwaardigheden in de eenzaamheid. II. Bevordering tot schrijver. III. Titelbladen. IV. De verjaardag van den slag van Badajoz. V. Emilie Milburne. VI. Ontslag uit de dienst. VII. Westindië. VIII. De Anglo-Oostindiër. IX. Een aangenaam bezoek. X. Krijgsmansleven. XI. Onverwacht genoegen. XII. Templeton. XIII. Praalzucht. XIV. Indiaansche wijs van oorlogen. XV. Weldadigheid. XVI. De kunst, om zich in de hoogte op te werken. XVII. Een paar woorden tot afscheid. Het Voorberigt van den Vertaler kondigt den Majoor ravelyn aan, als een' aardigen prater; beroept zich, tot aanprijzing van het werk, daarop, dat hetzelve in het oorspronkelijke driemaal herdrukt is, en neemt

{==320==} {>>pagina-aanduiding<<}
zelfs de beoordeeling uit het Monthly Review over. Zoo vernamen wij dan reeds, vóór dat wij het werk zelve gelezen hadden, dat ‘de in hetzelve vervatte tafereelen allezins den stempel der waarheid dragen, en eenen grondig onder rigten, beschaafden en verstandigen krijsman kenmerken;’ dat ‘zijne opmerkingen en redeneringen getuigen van scherpzinnigheid, vrijmoedigheid, zielskalmte en een zeer fijn gevoel.’ Na de lezing van deze Nachtwaken vinden wij echter geene reden, om van dit oordeel te verschillen. Moge al het een en ander minder van toepassing zijn op onzen landaard en op onze militaire inrigtingen; als bijdrage, om den Engelschman te leeren kennen, is het daarom toch belangrijk, en aan lessen van levenswijsheid voor iederen stand ontbreekt het in de herinneringen van den grijzen krijgsman niet; terwijl alles in eenen onderhoudenden trant gesteld is.
Tot eene proeve plaatsen wij het volgende: ‘Om de waarheid te zeggen, heb ik, gelijk andere groote Schrijvers, eerst het oordeel mijner vrienden ingenomen, alvorens ik mijne Nachtwaken in het licht gaf. Toen ik mijnen neef daarover raadpleegde, moest ik hooren, dat deze proeven weinig meer waarde hadden, dan mijn groot werk over de Pieken, hetwelk nog in druk moet verschijnen. - Mijne achting voor het geëerde publiek was te groot, om deszelfs oordeel aan het zijne te onderwerpen. Dewijl ik echter beducht was, dat de uitgaaf van eenige weinig beteekenende proeven den toekomenden schitterenden roem van mijn groot werk afbreuk zouden doen, achtte ik het verstandig, andere en geschiktere personen, dan den jongen regtsgeleerde, te raadplegen. Maar nu was het de groote vraag, wie deze raadgever zijn zoude. O'grady bevindt zich, ongelukkigerwijze, sedert twee maanden op de jagt in de Hooglanden, en dus behoef ik aan hem niet te denken. - Ik was uit wanhoop reeds half van zins, zelf met mijn handschrift naar Londen te wandelen, toen ik plotseling een' gelukkigen inval kreeg. Ik had, namelijk, eens hier of daar gelezen, dat een zeker Deken zijne predikatiën; alvorens ze te houden of uit te geven, altijd aan het oordeel zijner keukenmeid onderwierp. Waarom zoude ik dus deze mijne Nachtwaken niet even zoo goed door mijn huisfactotum kunnen laten monsteren? “Jonathan,” zeide ik bij mijzelven, “zal ten minste in militaire zaken even zoo goed regter kunnen zijn, als de keukenmeid in godsdienstige zaken.” Nu was mijn be-
{==321==} {>>pagina-aanduiding<<}
sluit oogenblikkelijk genomen. - Ik moet echter bekennen, dat het mij aanvankelijk veel moeite kostte, mijnen Haverzak aan het verstand te brengen, wat ik met het opstellen van een boek bedoelde. Eindelijk echter kwam hij geheel achter de zaak, en besefte toen ook al het
gewigt van zijn ambt, als letterkundig beoordeelaar en raadgever, en nu verklaarde hij met veel deftigheid zijn gevoelen in dezer voege: “Steeds heb ik ondervonden, dat men naar mijne verhalen van oude tijden en gedane veldtogten gaarne luisterde.” - Het gevolg, dat ik uit de ervaring van den eerlijken jonathan trok, was voldoende, om mij een vast besluit te doen nemen. Ik hoop, dat ik ten minste zoo gelukkig zal zijn, als mijn bediende; en gebeurt dit, dan ben ik tevreden. Ik heb althans besloten, er frisch op los te laten drukken. Morgen vroeg, zoodra de haan zijn reveille gekraaid heeft, moet Haverzak onder mijn venster gereed staan, om de marschorder naar mijnen geachten vriend, den Heer whitaker (den drukker van het origineel), te ontvangen. Proviand voor zijnen zesdaagschen marsch naar Londen en terug heeft hij genoeg, en het handschrift is, zorgvuldig in flenel, in plaats van, overeenkomstig het reglement, in eene wollen deken, gewikkeld, op den ransel vastgegespt.’
In eenen tijd, waarin zoo velen van onze Landgenooten het krijgsmansleven bij ondervinding leeren kennen, verbeelden wij ons, dat deze Nachtwaken eene niet onwelkome bijdrage zullen zijn tot verpoozing van de inspanning, welke aan dien stand verbonden is; terwijl ieder, die smaak en gevoel heeft voor de echte luim, dit werk met genoegen zal lezen. - De correctie had hier en daar wel wat naauwkeuriger kunnen zijn; al terstond, zonder lang zoeken, valt ons oog op hier voor heer, en karmeraden voor kameraden.







Ode, sur l'acte de dévouement à l'honneur national du Lieutenant de Marine J.C.J. van Speyk, etc. Par J.J.L.P. Marchant. à Breda, chez Broese & Comp. 8vo. 8 pag.


De roemvolle Dood van J.C.J. van Speyk. Dichtstuk, door Petronella Moens. Te Koevorden, bij D.H. van der Scheer. In gr. 8vo. 15 Bl. f : - 25.



{==322==} {>>pagina-aanduiding<<}
De Installatie van den Belgischen Regent Erasmus II, enz. Ironisch-komische Episode, enz. Door Batavus Hollandus. Te Utrecht, bij N. van der Monde. 1831. In gr. 8vo. V en 23 bl. f : - 25.


Frieslands Hulde aan zijnen Vertegenwoordiger, M.P.D. Baron van Sytzama, enz. Door R. Posthumus, Predikant te Waaxens en Brantgum. Te Leeuwarden, bij L. Schierbeek. 1831. In gr. 8vo. VIII en 7 bl. f : - 25.


Brieven over de tegenwoordige tijdsomstandigheden, enz. II Stukjes. In 's Gravenhage, enz. bij de Gebr. van Cleef. 1831. In gr. 8vo. Te zamen 34 bl. f 1-30.


Opwekking van Noord-Nederlands gezamenlijke Kerkleeraars, tot luide vermaningen tegen sterke dranken, vooral bij vochtig en koud weder. Door G. Bruining. Te 's Gravenhage, bij A.P. van Langenhuysen. 1831. In kl. 8vo. 40 Bl. f : - 25.

Alweder een aantal stukjes van den dag, doch van verschillenden inhoud en waarde!
No. 1. Ode van marchant, een' geboren Franschman, en voormalig Leeraar aan de thans niet meer bestaande Militaire Akademie te Breda, is wezenlijk fraai gedicht, en getuigt van 's mans bewondering der heldendaad van den onsterfelijken van speyk. Echter zouden wij aan de meer eenvoudig-verhevene en waarlijk roerende Chanson patriotique van des Dichters Landgenoot durand de voorkeur geven.
Ook Mejufvrouw moens heeft van speyk niet vergeten. Haar vers (No. 2) verdient in vele opzigten lof. Doch wat is toch een gele blik van den winter? of wordt er dáár (bl. 9 van het stroomrijk oord gesproken? Maar wat beteekent, ook dan, een gele blik van dat oord? Wij lezen, bl. 8 en 9, letterlijk het volgende:

De koude winter (door Gods liefdrijk mededogen 
Gewenkt) scheen met het lot van 't stroomrijk oord bewogen, 
Zijn blik werd geel en zacht. 


Het dichtstuk der begaafde Vrouw is den prijs dubbel waardig.
No. 3. De Installatie van den Belgischen Regent is eene

{==323==} {>>pagina-aanduiding<<}
mislukte aardigheid van zekeren Batavus Hollandus. Wij althans hebben bijna nergens moeten lagchen; en waar dat gebeurde, was het meer om de koddigheid der zaak, dan om de geestigheid van het vers. Overigens weten wij wel, dat satirieke dichtregels niet al te zangerig moeten wezen, en de regels, tot wegneming der eentoonigheid in de Alexandrijnen, hier en daar ineen moeten loopen; maar alles heeft zijne grenzen, en het afbreken van woorden aan het eind van een vers is onbepaald af te keuren. Welke fraaiheid steekt er toch in deze regels, bl. 9:
Ter regterzij des troons staat Hoogvorst van der Linden, Commandant en Chef der burgerscharen in Geheel het Belgisch land, door zijnen staf omgeven;


Links van der Meeren, 
{== afbeelding 	==} {>>afbeelding<<}
    
 verheven Van Braband, - stafliên staan veeltallig hem ter zij', En Generaals maar niet genoemd met namen) ook daarbij.
No. 4. Frieslands Hulde aan zijnen Vertegenwoordiger sytzama, door Do. posthumus, is even zonderling van inhoud als van spelling. Geenszins het doel, maar toch de strekking van het stukje is (zijn Eerw. vergeve ons het harde woord!) oproerig. Men beoordeele vrijmoedig de Ministers en alle de daden van 's Lands Bestuur, maar men schelde en verguize niemand! Dit past vooral niet aan een' Verkondiger van het Evangelie. Is Friesland dan zoo verschrikkelijk onderdrukt? Is het eene schande, den Koning als Minister te dienen, zoodat men dan een Konings knecht moet genoemd worden? Zie b.v. eens bl 2 en 3. Op den Schrijver passen wij inzonderheid toe zijn eigen couplet, bl. 7:

Dat Jesus reine hemellere, 
Die bron van vrijheid, menschenmin, 
Ons allen meer centralisere (!!!) 
In braafheid en rechtschapen zin! 


Beter bevallen ons de Brieven over de tegenwoordige tijdsomstandigheden, oordeelvellingen der dagbladen en gesprekken van den dag, hier aangekondigd onder No. 5. Het eerste der twee stukjes is de brief van C. aan S., waarin de al te scherpe taal der Arnhemsche Courant van 23 Dec. 1830, omtrent de teedere bezorgdheid des Konings voor de Belgen,

{==324==} {>>pagina-aanduiding<<}
en nopens het twijfelachtig gedrag van den Kroonprins, als, naar den uiterlijken schijn, de zaak der afvalligen openlijk omhelzende, gegispt wordt. Op het laatste moeten wij echter aanmerken, dat het Mengelwerk dier Courant van gezegden dag alleen spreekt van hetgeen waar was naar den uiterlijken schijn, en wel in die en kort vóór die oogenblikken, waarin het bedoelde nommer van dat dagblad werd uitgegeven; zoodat zich de gebezigde uitdrukkingen zeer wel laten verdedigen. Het is ook onwaar, dat het verraad (indien het door Z. Kon. H. gepleegd ware, hetgeen wij niet kunnen gelooven) alleen tegen den Koning, en niet tegen de Natie zou zijn gepleegd, gelijk de briefschrijver bl. 17 beweert. Met het slot op bl. 19 vereenigen wij ons gaarne, namelijk om alle pogingen tot het doen overslaan van den geest van wantrouwen en wederspannigheid te verfoeijen; doch het is ons niet gebleken, dat eenig artikel in éénig Noord-Nederlandsch dagblad, althans niet in de Arnhemsche Courant, met dat boosaardig oogmerk geschreven is geweest. In den tweeden brief, bl. 9, staat, onzes inziens, niet onjuist aangemerkt, dat Maastricht en Venlo te sterk garnizoen en te veel kosten van verdediging vorderen, om voor ons van blijvende waarde te zijn; en Recensent hoopt ook, dat, in plaats van die vestingen, ons liever, bij eindelijke schikking, iets in ruiling worde gegeven, dat meer in ons bereik ligt, b.v. het land benoorden Antwerpen, zoodat wij tot aan Antwerpen toe de beide oevers van de Schelde hadden. Dan konden de Belgen daar geene forten aanleggen, en eene Hollandsche oorlogsvloot kwame altijd gemakkelijk tot voor de stad. Dit zou de ligging van Antwerpen zoo ongunstig maken, dat de handel zich van daar weldra geheel
naar Amsterdam, Rotterdam en Middelburg verplaatsen zou.
Minder belangrijk is No. 6, eene Opwekking van den Heer bruining aan de verschillende Kerkleeraars in ons Vaderland, om tegen het misbruik van sterke dranken, vooral in koud en vochtig weder, te prediken. Ja, dat zal er veel toe doen! Intusschen vinden wij hier toch wel iets leerzaams, eenige schrandere opmerkingen, en een aantal zonderlinge anecdoten. Het is maar jammer, dat alles zoo koddig dooreengemengd is, en de Schrijver zichzelven zoodanig voorbijpraat, dat hij niet alleen overdrevene stellingen ten opzigte der schadelijkheid van de sterke dranken voorstaat, maar ook

{==325==} {>>pagina-aanduiding<<}
met zichzelven in tweestrijd komt. Immers bl. 23 en verv. vat hij de zaak van het bier tegen die van den jenever op; bl. 27 wenscht hij, dat de branderijen der Schiedammers in bierbrouwerijen mogen veranderen, en reeds zouden wij roepen: Weg met den jenever, leve het bier! Doch nu leeren wij uit de aanteek. 5, op bl. 36 en 37, dat natiën, die veel sterken drank gebruiken, zich ligter laten regeren, dan andere, die veel bier inzwelgen. Hiertoe beroept de Schrijver zich op de Geschiedenis der Nederlanden. De Hoeksche en Kabeljaauwsche twisten, die van het Kaas- en Broodvolk, het oproer der wijven te Delft enz., de moord der de witten, de aanval op de pachters in 1748, hadden alle plaats in een' tijd, toen men veel bier dronk. Van de onlusten sedert 1780 tot 1795 enz. zwijgt de Schrijver, en te regt, want toen dronk men vaderlandsche borrels, dat is jenever. Maar uit de Belgische Geschiedenis laat zich de oproerkweekende kracht van het bier, gelijk de Schrijver uitvoerig betoogt, duidelijk aantoonen. Doch indien de Heer bruining gelijk heeft, hoe kan hij dan wenschen, dat de Schiedamsche branderijen in bierbrouwerijen, d.i. kweekscholen der muitzucht, ontaarden? Neen! wij veranderen onzen kreet. Weg dan met het bier, leve de jenever! Veroorzaakt de laatste soms beroerten, deze zijn slechts individueel, en de bierberoerten zijn nationaal. Alvorens de Kerkleeraars hunne bier- en jeneverpreken opstellen, mogen zij wel wat naauwkeuriger door den Schrijver, omtrent de kracht en waarde dier verschillende dranken met derzelver ondersoorten, worden ingelicht.





J.C.J. van Speyk, geschetst als Voorbeeld van Heldenmoed en Vaderlandsliefde voor de Nederlandsche Jeugd; benevens een kort Overzigt der Gebeurtenissen in Braband. Door C. van der Vijver. Met gekleurde Platen. Te Amsterdam, bij C.M. Ferrari. 1831. In 8vo. 87 Bl. f 1 - :

Een gelukkig denkbeeld, even vaardig als gelukkig uitgewerkt. Wij durven dit, bovendien zeer goedkoop gestelde, werkje meer dan éénen druk beloven. De stof heeft geene aanbeveling noodig. De vorm is allezins bevallig, en doet den smaak des uitgevers eere aan. Drie plaatjes versieren het nette boekje: van speyk in 1813, als weeskind, in

{==326==} {>>pagina-aanduiding<<}
het tweekleurig gewaad des gestichts, dat, hoezeer te regt door tollens, in het afgetrokkene beschouwd, gegispt, hier eene treffende werking doet op het kinderlijk gevoel; van speyk in 1831, als Luitenant (*); en een schetsje van het springen der boot (iets, dat wel altijd, als een punt des tijds, boven of liever buiten het bereik der kunst zal blijven.) De inhoud, het voornaamste, waarop te letten valt, heeft ons, over het geheél, zeer voldaan. De Heer van der vijver treft den kindertoon doorgaans wèl. Hij weet beknoptheid aan volledigheid te paren, en zijne voordragt is geleidelijk en gemakkelijk. Op een woord ter inleiding volgt eene korte schets van onze vroegere geschiedenis, als aanloop tot onze noodlottige vereeniging met het eerlooze België. Nu volgt het verhaal van den goddeloozen opstand, welks ondankbaarheid alleen door deszelfs zinneloosheid wordt geëvenaard. En zoo komen wij tot de aanleiding der groote daad, en tot de levensgeschiedenis van den onsterfelijken held, die, als 't ware, het sein gaf tot het bombardement, daar hij de eerste was, die vuur gaf van zijn boord; waarop hem, tot loon zijner dapperheid en vaderlandsliefde, het Ridderschap der Militaire Willemsorde ten deel viel. - Het welgeschreven boekje, wij herhalen het, verdient lof en een ruim vertier. Op kleinigheden willen wij niet hechten, als b.v. dat Brussel vóór achttien jaren, door armoede en gebrek, eene afzigtelijke plaats was, en: dat de Koning niet kon verwachten, dat duizenden zich op eigen kosten zouden wapenen; dat men daarenboven millioenen guldens in 's lands schatkist zoude brengen; dat elk en een iegelijk tot het behoud
des lieven Vaderlands krachtdadig zou medewerken. Welk Oud-Nederlander, van zichzelven slechts uitgaande, kon daaraan twijfelen? En zou dan onze Vorst alleen, in weerwil van zijne bewezen liefde aan ondankbaren, ons zoo zeer miskend hebben? .....
Besluiten wij onze aankondiging, ter verdere aanprijzing, met eenige, uit dit werkje ontleende, niet algemeen bekende, maar echte bijzonderheden uit den vroegeren levensloop van van speyk. - Hij werd te Amsterdam 31 Jan. 1802 geboren. Zijn vader was Makelaar, en woonde op de Raamgracht. Hij liet twee zonen achter. De broeder van onzen held, adrianus johannes, in de Kweekschool voor de

{==327==} {>>pagina-aanduiding<<}
Zeevaart geplaatst, heeft zich daarna in 's lands zeedienst loffelijk gekweten, en stierf, tot Luitenant bevorderd, vroegtijdig. Op elfjarigen leeftijd ouderloos geworden, werd onze van speyk in het weeshuis opgenomen. Hij onderscheidde zich aldaar door naarstigheid en vlijt, bij elk examen den eersten prijs wegdragende. Vervolgens eerst bij den Mr. kleermaker andres in de leer besteld, verwisselde hij dat ambacht weldra voor dat van grutters leerling bij den Heer de ridder, waar hij tevens inwoonde. Eerlijkheid, trouw en goedhartigheid onderscheidden hem daar, en dikwijls moest carel, na afloop der werkzaamheden van den dag, ‘omdat hij zoo mooi las,’ het huisgezin overluid iets voorlezen. Zekere trots, met eene groote mate van eerzucht gepaard, was hem steeds eigen, waardoor hem het bonte weespak tegenstond. Lang uitblijven bij het doen van boodschappen deed hem zijn afscheid bekomen. Op schriftelijke betuiging van hartelijk leedwezen werd hem de voortdurende genegenheid niet ontzegd, maar wel zijn verzoek, om in vorige betrekking terug te mogen komen. Door de werkjongens in het Godshuis bespot over zijn ledigloopen, deed hij nu zijn best, om tot zijn vroeger bedrijf, het kleermaken, bij den Heer gleim, thans van meesterknecht zelf baas geworden, terug te keeren; hetwelk hem, na herhaalde aanvraag, eindelijk gelukte. Geruimen tijd kweet hij zich nu daar van zijnen pligt; maar een knaap, als van speyk, was voor de snijderstafel niet geboren: zijne zinnen vielen op de zeevaardij; daar lag blijkbaar zijne roeping, en Heeren Regenten bewilligden dan ook volvaardig in zijne keuze; op den 21 Februarij 1820 trad hij in 's lands zeedienst, als stuurmans leerling. Op het oorlogsfregat de Wassenaar maakte hij nu weldra eenen kruistogt mede naar de Middellandsche zee, en keerde, na vijftien maanden, als een bevaren
zeeman terug. Vurig verlangende naar zijn clement, het ruime sop, deed hij spoedig eene tweede reis derwaarts, en in 1823 diende hij reeds, als Adelborst van de eerste klasse, op Z.M. brikschip de Zwaluw, destijds in de haven van Curaçao. In het vaderland teruggekeerd, begaf hij zich naar Utrecht, en deed aldaar een loffelijk examen. Kort daarop deed hij zijne derde en laatste zeereis, en wel naar Oostindië, waar hij zes en een half jaar, nu eens ter zee, dan weder te land, in de onlusten, door diepo negro zoo lang volgehouden, zoo zeer zich onderscheidde, dat hij aldaar tot den

{==328==} {>>pagina-aanduiding<<}
rang van buitengewoon Luitenant opklom. Eindelijk met verlof vertrokken, bragt hij een' geruimen tijd in zijn geliefd Amsterdam door, dagelijks de familie de ridder, dikwijls den Heer gleim, van tijd tot tijd Heeren Regenten van het Burgerweeshuis, inzonderheid den voormaligen Regent, thans Burgemeester, f. van de poll bezoekende, bij wien hij zoo zeer in achting stond, dat hij zelfs aan zijne tafel spijsde. Allen stemmen zamen in de verklaring, dat van speyk was ‘een rondborstig, gulhartig mensch.’ Op den 2 Maart 1830 werd hij door den Koning tot effectief Luitenant ter Zee van de tweede klasse benoemd. - Het overige van 's helds korten, maar voor zijne onsterfelijkheid beslissenden, levensloop is allen bekend. Van zijne betrekking tot eene aanstaande echtgenoote, waarvan elders zoo veel en zoo stellig is gerept, vinden wij hier geen enkel woord; waarom wij overhellen, om deze belangrijke bijzonderheid, althans wat het stellige daarvan betreft, te betwijfelen.


Alweer nieuwe Offers op het Altaar des Vaderlands! Een Schuitpraatje uitgegeven ten voordeele der vrije Vriesche Jagers met wijde buizen en lange ganzeroeren, of bij gebreke van die, ten profijte van andere verdienstelijke menschen, ter keuze van den Schrijver. Te Vrijburg, bij Desideer Helleborander. 1831. (Gedrukt te Workum, bij H. Brandenburgh.) In gr. 8vo. II en 16 bl. f : - 30.

Een vuilaardig schotschriftje tegen de aankondiging der Akademiepredikers, om, ten voordeele van het Vaderland, een twaalftal Leerredenen bij inteekening uit te geven, tusschenbeiden afgewisseld door even hatelijke als nietige aanmerkingen tegen bijzondere personen. Het doel schijnt te zijn, om te doen lagchen: het heeft ons inderdaad ook een' glimlach afgedwongen .... van medelijden met den Schrijver, die aan zulk een vod zijn tijd besteedt, en met den kooper, die zich voor 30 centen laat opligten.

Boekbesch. No V. bl. 227. reg. 15. lees: lentemorgen. Holland enz. No. VI. bl. 271. reg. 12. lees: enkle.



{==329==} {>>pagina-aanduiding<<}

Boekbeschouwing.

Verhandelingen, rakende de Natuurlijke en Geopenbaarde Godsdienst, uitgegeven door Teyler's Godgeleerd Genootschap. XXXste Deel. Te Haarlem, bij de Erven F. Bohn. 1830. In gr. 4to. 322 Bl. f 4 - :

Na verloop van een elftal jaren (jaren, wat meer is, van kalme rust en vrede) ziet wederom eene door teyler's Godgeleerd Genootschap met eeregoud bekroonde Verhandeling het licht, en mag dezelve te regt geschat worden, ons het gemis te vergoeden van velerlei geschrijf, dat op zoodanigen stempel geene aanspraak maken kon. Deze herinnering aan het verledene voert ons terug tot onzen onvergetelijken Landgenoot, den diep betreurden borger, en zijn onsterfelijk werk de Mysticismo, dat jongste sieraad van den Teyleriaanschen letterschat, waaraan de Protestantsche Kerk in Nederland welligt in eene ruime mate mag dankweten, dat het kwaad eener donkere en geheimzinnige Godgeleerdheid in haar midden meer zeldzaam van den uitheemschen bodem is overgebragt en te onzent luttel voedsel vond. Wij ontvangen thans op nieuw een veelbelovend werk van eenen jeugdigen Leidschen Hoogleeraar, dat, geijkt door de goedkeuring van gezegd Genootschap, en met den reeds beroemden naam van n.c. kist op den afzonderlijken titel, onder de meest gunstige voorteekenen, en ter bekwamer ure om uitstekend nut te stichten, in druk verschijnt, en overwaardig is, om, uit het oorspronkelijke in buitenlandsche talen overgezet, voor geheel Europa te lichten. Want, terwijl de botsingen van Ongeloof en Bijgeloof dit werelddeel verontrusten, hier tegen elkander strijd voeren, daar door heerschzucht en staatkundige loosheid wandrogtelijk vereenigd zamenspannen; terwijl in den boezem van Kerk en Staten zich van rond-
{==330==} {>>pagina-aanduiding<<}
omme valsche Geestelijken en onstuimige drijvers voordoen, tot verwoesting van de zedelijkheid der Natiën, en vernietiging van maatschappelijke rust en orde; terwijl men ook, in onderscheidene afdeelingen der Christenheid, hier aanstormt tegen Hierarchij en menigerlei misbruik, sedert eeuwen aanwezig; elders, van Evangelische eenvoudigheid afkeerig, op nieuwe vormen
eener zinnelijke Godsvereering aandringt, zelfs niet zonder hoog gezag het vrij geloof en redelijke verlichting met eens verworpene kluisters, door liturgiën, kluistert: hoe welkom is dan niet eene volledige en bekroonde Prijsverhandeling, over de Christelijke Kerk op aarde, volgens het onderwijs van Jezus en de Apostelen, en de Geschiedenis!
Deskundigen, over den titel nadenkende, ontwaren ligt, welk een rijkdom, verscheidenheid, en wijde omvang van zaken, zich den Heere kist ter bewerking aanboden; en meer nogtans, dan dit beknoptere bovenschrift aanwijst, vereischte de uitgebreidere Vrage van het Genootschap te beantwoorden. Haar ten leiddraad nemende, splitst hij zijnen letterarbeid in een drietal Hoofdafdeelingen, aan het slot der Inleiding dus opgegeven: ‘I. verlangt zij een onderzoek naar hetgeen, in de leer van jezus en zijne Apostelen, op de maatschappij van Christenbelijders betrekking heeft; en wel, zoo als dit niet slechts op den leeftijd van jezus en de Apostelen, maar op alle tijden en plaatsen toepasselijk is; II. wenscht zij eene nadere ontwikkeling te ontvangen van hetgeen uit die leer mag geacht worden voort te vloeijen, ten aanzien van vier hoofdbelangen (of hoofdbetrekkingen) dier Kerk, welke in onzen tijd de meeste aandacht verdienen. Zij zijn: haar uitwendig bestaan; hare betrekking tot den Staat; de inrigting van hare openlijke eerdienst; en de stand en de pligten van diegenen, aan welke de leiding of het bestuur der Kerk meer bijzonder is toebetrouwd; III. vraagt zij eene vergelijking van die leer, zoo in het algemeen, met de wijze, op welke de belijders van het

{==331==} {>>pagina-aanduiding<<}
Christendom dezelve, alle eeuwen door, hebben begrepen en toegepast, als bijzonder met den toestand en den vorm, onder welke de Christelijke Kerk zich, in onzen leeftijd, en vooral in Nederland, voordoet; opdat het hierdoor blijken moge, deels wat moet worden gelaakt en geprezen, deels welke waarschuwingen en wenken, meer bijzonder voor de Protestantsche afdeeling, hieruit kunnen afgeleid worden.’ - ‘Waarlijk,’ (vervolgt de Hoogleeraar, ingenomen met de aangelegenheid van het onderwerp) hij heeft den geest der eeuw bespied, en hij kende den toestand en de behoeften der Christenheid in onze dagen; hij, in wiens gemoed het denkbeeld dezer Vraag is opgerezen: en, wien het gebeuren mag, de belangrijke punten, in derzelve vervat, op grond der reine uitspraken des Bijbels, en aan de hand der Geschiedenis, met kennis van zaken zoo wel, als met onbevangene waarheidsliefde, uiteen te zetten; hij mag zich vleijen, voor de zaak van het Christendom en der menschen geenen vruchteloozen arbeid te hebben verrigt.’ Hiermede nu mogen wij den Hoogleeraar kist, nadat hij doel getroffen heeft, van heeler harte gelukwenschen; en het verblijdt ons, in hem eenen man te bezitten, den Leerstoel, dien hij beklommen heeft, en het Vaderland tot een sieraad.
De breede en keurige schets, voor de Verhandeling geplaatst, geeft, bij het opslaan van het boek, een overzigt van de naauwkeurigheid en voortreffelijke orde, waarmede zij bewerkt is; terwijl aan het einde derzelve een dubbeltal Registers, het eene van behandelde Bijbelplaatsen, het andere der voornaamste zaken, de verscheidenheid en het gewigt van haren inhoud bij eenen oogopslag aanwijst, en tevens door dezelve het gebruik van den geheelen bundel bij uitstek begunstigd wordt. Dank hebbe de Heer w. storm, Theol. Cand. te Leiden, aan wiens vlijt men dezen naauwkeurigen bladwijzer verschuldigd is, volgens het bijgevoegd vereerend getuigenis van zijnen te regt hooggeschatten Leermeester.

{==332==} {>>pagina-aanduiding<<}

Behalve de reeds geplaatste opgave van de drieledige hoofdverdeeling van dezen arbeid, waaruit blijkbaar is, hoe elk derzelve eigenaardig zich in bijzondere hoofdstukken en rubrieken liet splitsen, durven wij het niet ondernemen, onzen Lezeren een breeder overzigt van den geheelen inhoud, of kort begrip, voor te leggen. Zulk eenen arbeid toch achten wij, daar gezegde schets en registers voorhanden zijn, voor de bezitters van den schat zelven nutteloos; en wat zou het baten, bij de bondigheid van stijl, uitgebreidheid van veld en veelheid van stoffaadje, hier voorhanden, een dor geraamte als 't ware van een schoon en welgespierd ligchaam te willen ten toon stellen? Liever pogen wij door eenige losse trekken voor het Publiek te doen uitkomen, wat wij meenen, dat inzonderheid opmerking en nadenken verdiene, of ook geschikt zij, om den leeslust des weetgierigen Christens uit te lokken tot eigen onderzoek en overweging.
I. Hoezeer in het onderwijs van jezus de prediking en bekrachtiging der blijde boodschap des heils en der zalige onsterfelijkheid, of de oprigting van een Hemelsch en Geestelijk Koningrijk, het groote en boven het aardsche eindeloos verheven doel was, en Hij alzoo de behoudenis der wereld te bereiken zocht door hervorming en zuiverheid van hart en zeden, als de eenige Gode waardige dienst en hulde; dit toch belette niet, dat de Heer zelf, en de Apostelen na Hem, wenken gaven, en hoogsteenvoudige instellingen geboden hebben, onderhielden of daarstelden, waardoor geloovigen in Hem zich gemeenschappelijk zouden vereenigen, en ook behooren te kenschetsen.
II. Aan het oprigten eener later zoogenaamde Kerk, of Kerkgenootschap, wordt intusschen in de H. Schrift niet gedacht. Door den Vader verhoogd, is en blijft christus alleen de Heer, de oudste Broeder, en het Hoofd over de schare van zijne belijders, wie zij zijn, waar en wanneer zij leven. Geene magt, tijdelijk gezag, titel, stand of rang onderscheidt dezen, als Chris-
{==333==} {>>pagina-aanduiding<<}
tenen. Onderdanen van jezus houden niet op, Burgers en Leden van den Staat te zijn, naar zijn voor beeld, en dat der Apostelen, eerbied en gehoorzaamheid aan Wet en Overheid verschuldigd. Zelfs deze, des Heeren Gezanten, schoon met de gaven van den H. Geest bevoorregt, lieten zich onderling, of boven de Gemeente, geenszins op iets voorstaan; zij sloten geenen der geloovigen, behalve ter zake van grove en openlijke ergernis van zonde, buiten den kring der Heiligen, of weerden, in hope van boetvaardigheid, iemand van des Heeren tafel; en zij, of de Apostolische vergadering te Jeruzalem, oefenden, ten aanzien van hunne Broeders en de Gemeenten, geenen invloed, dan door wijzen raad en vaderlijke vermaningen of bestraffingen, allen voorgaande in het woord, en hen stichtende door leer en wandel. Niets meer derhalve mogen Oudsten, Opzieners en Leeraars, door de Gemeenten (met of zonder Apostolischen raad) te kiezen, zich veroorloven. Ten aanzien van tijden, gezette uren, of wijze van Godsvereering, werd alle vrijheid aan de Christenen verbleven: zelfs omtrent de viering des Avondmaals kent de Schrift geene bepalingen; die des Instellers spreekt slechts van brood en wijn, en de Doop schijnt alleen door Hem bestemd ter opname van geloovigen onder de zijnen. In één woord, de Vergadering der Christenen, of alle de Belijders van jezus, hebben geenen anderen maatschappelijken band, dan de koninklijke wet, die hen door liefde aaneensnoert en verbindt. Ondertusschen, gelijk de Apostelen door
hunnen raad en invloed begonnen zijn, hier en ginds Gemeenten te helpen stichten, zoo stond bij meerderen aanwas en voortgaande uitbreiding des Christendoms de behoefte aan eene naauwere en maatschappelijke vereeniging dier los te zamen hangende leden zich verder te openbaren. Maar hiertoe wijst de H. Schrift geenen bepaalden uitwendigen vorm aan: want niets ter wereld heeft het Godsrijk, op zichzelve beschouwd, gemeen met den Burgerlijken Staat. Deze daarom behoudt zijn regt, om, ten aanzien van

{==334==} {>>pagina-aanduiding<<}
Christelijke Gemeenten en Genootschappen, zoodanige maatschappelijke verordeningen te beramen en uit te voeren, als het bestaan derzelven, zoo niet nuttig, althans onschadelijk maken voor de zamenleving, wier veiligheid, rust, orde en welvaart de Overheid moet handhaven. Maar, aan den anderen kant, blijft de Kerk, verpligt om Gode meer dan menschen te gehoorzamen, van dezen onafhankelijk, ten aanzien van eerdienst, eigene huishouding en bestuur.
III. Aldus eenigzins aanwijzing gedaan hebbende van den gelegden toetsteen, willen wij thans nog het een en ander aanstippen, om te doen zien, hoe zeldzaam goud, en nog minder van eenigzins zuivere gehalte, zich laat onderscheiden aan het gebouw der Christelijke Kerk, gedurende haar bestaan. - Het eenvoudige en nederige der Apostolische inrigtingen, schoon bepaaldelijk voor haren tijd berekend, werd allengs uit den weg gedrongen; de Joodsche Kerk, en later ook de Heidensche, gaf eenen anderen vorm aan de hand tot naauwere vereeniging van gewestelijke en Rijksgemeenten. Uit den boezem van Leeraren en Oudsten ontrezen Bisschoppen, wien het toezigt, niet over de kudde, maar over een aantal kerken, waarin zij verzameld was, werd aanbevolen. Te weten, de zorg voor zedelijken opbouw en stichting nu overgelaten zijnde aan Geestelijken van lageren rang of stand, begon de trots van hoogeren titel gelijkheid van geloof vast meer te drijven, om langs dien weg tot eene andere algemeene Eenheid der Kerk te komen, dan die daar is, ‘te behouden door den band des vredes.’ Doch de toetrede van Keizer konstantijn den Grooten, waardoor het Christendom in uiterlijk aanzien klom en door den Wereldvorst beleden werd, was inzonderheid nadeelig voor deszelfs wezenlijken opbouw in heiligheid. Immers van toen af mengde zich menschelijke Staatkunde in de belangen der Kerk. Hare Bisschoppen en Priesters vervingen de schitterende plaatsen en rangen van die der Afgoderije ten dienste stonden. Hare eerdienst drong zich in de verdoopte Heidensche tempels;

{==335==} {>>pagina-aanduiding<<}
en zoo zeer pracht en staatsie, oogverblindende praal en wierookgeur de zinnelijkheid lokten, evenzeer leidde zulks 's volks aandacht af van ernstiger en meer godsdienstige beoefening in zijne rijkversierde heiligdommen. Men voege hierbij, hoe, met de scheuring tusschen het Oostersch en Westersch Keizerrijk, de twisten over duistere en onvruchtbare geloosspunten met onzaligen ijver gevoerd, en Kerkvergaderingen ter beslissing daarover, nu voor, dan tegen, bijeengeroepen werden; hoe wijders de tweedragt en jaloerschheid onder de hoogere Geestelijken op de geheele afscheiding der Grieksche Kerk van die van Rome uitliep, en bij deze zich ten laatste de Hierarchij, met name sedert den val dier Stad, steeds vaster wortelde, en, als 't ware op het puin der wereldheerschappij, eenen nieuwen zetel stichtte. Wij zwijgen van menige andere en te over bekende afwijking van de Evangelische verordeningen of wenken, door Pauselijken invloed daargesteld; zoodat het kwaad, allengs tot ongeneeslijk en steeds toenemend verderf ontaard, niet dan door eene lang bedreigde Hervorming in het woeden te stuiten was. Nu, bij het herrijzen der wetenschappen, na de uitvinding der Drukkunst, ondernam een aanzienlijk gedeelte des Christendoms, niet zonder zwaren strijd, zich los te maken van den Pauselijken band en het gewetensjuk van Rome, dat zich met alle inspanning van list, geweld en vervolging daartegen verzette, en zijne nog overige heerschappij, door invloed van Jezuiten en het gezag der Trentsche Kerkvergadering, wist te ondersteunen, en zich uit te breiden over afgelegene werelddeelen.
Het miste ondertusschen niet, of de Protestanten, zich losmakende van de aloude kluister, en menschelijk gezag in zaken des geloofs, terwijl zij vrijheid van onderzoek der Schriften op den voorgrond stelden, en ingang vonden bij vele volken van Europa, moesten zich in denkwijze en godsdienstige gevoelens onderling verdeelen, en hier en ginds vaneensplitsen tot verschillende aanhangen of sekten. Aan zulk eene Eenheid der Kerke, als men van ouds bij de Christenheid te vergeefs gepoogd

{==336==} {>>pagina-aanduiding<<}
had te vestigen, was dus, na deze en de Grieksche scheuring, niet meer te denken, zelfs niet voor de Protestantsche Kerk, die in den Bijbel geenen uitwendigen vorm vond, waaraan zij zich moest houden. Wel is waar, het groote beginsel van liefde, door jezus en de zijnen, beide in leer en voorbeeld, met allen nadruk bevolen, had de afdeelingen, of bijzondere leden van des Heeren ligchaam, naauwer behooren te vereenigen door den band des vredes, onder Hem, het Hoofd der Gemeente. Maar de volle gloed des ijvers, en de verbolgenheid der twistenden, hoe velerlei jammer was deze niet vermogend om te bewerken! Na verloop van eeuwen worden vaak eerst de dwalingen van voorgeslachten (waarvoor wij thans eene gordijn willen schuiven) naar eisch erkend en opgemerkt op aarde: want moeijelijk herneemt en handhaaft de Rede haar regt tot intooming van onbezonnen drift bij geheele natiën, bijzonder in het godsdienstige. Genoeg, ten aanzien der Roomsche en velerlei Onroomsche Kerkgenootschappen, in ons Vaderland en elders aanwezig, spreekt de Hoogleeraar in zijne Verhandeling overal met de meeste onzijdigheid; en op de gronden, in de vorige deelen door hem gelegd, toetst en beoordeelt hij, waarin elke dier Christenkerken meer of min afweek in haren uiterlijken vorm van de Evangelische lessen en Apostolische inrigtingen. Het wezenlijk goede dus, dat men gelooven mag door de Voorzienigheid bedoeld en ook bereikt te zijn, in vroegere eeuwen, met dat altijd mislukte pogen, om eene algemeene en naar éénen vorm ingerigte Christenkerk op aarde te willen stichten, vindt men hier naar eisch opengelegd en gewaardeerd. Maar evenzeer wordt uiteengezet, hoe zich in Roomsche landen geene duurzame rust en orde laat voorzien, zoo lang aldaar de Hierarchij en het wereldlijk Bestuur tegen elkander aanbotsen en in gezag zullen wedijveren. In Protestantsche Rijken en Staten verkreeg de Kerk baarblijkelijk eene andere uiterlijke
gedaante en verschillenden vorm, naar de bronnen, waaruit de Hervorming bij dezelve haren oorsprong had, van den kant der

{==337==} {>>pagina-aanduiding<<}
Regering, dan wel uit den boezem des volks. Bij de Lutherschen in Duitschland en de Bisschoppelijken in Engeland stelden zich, van den beginne, vermogende Vorsten en Koningen, als begunstigers der verbeterde Godsdienstleere, aan het hoofd, en door hunnen invloed behield de nieuwe Kerkinrigting, in haar bestuur en uiterlijke praal van eerdienst, zeer veel van den ouden vorm. Maar onder de Schotten en in ons Vaderland, waar men voor vrijheid van geweten tegen de Hierarchij en aan deze verkleefden Troon met fellen strijd te kampen had en het veld behield, was de overwinning volkomener, en hare vruchten, eene betere onafhankelijkheid van den Staat en zuiverheid van redelijke Godsvereering, openbaren zich in de Kerk der Hervormden. Daar is wel onder de Dissenters, de Doopsgezinden met name, die voormaals in eenvoudigheid van inrigtingen, bijzonder door benoeming van ongeletterde Leeraren uit de Broederschap der Gemeente, meer gelijk waren aan de voorbeelden, van den Apostolischen tijd ontleend; maar, behalve dat zulk eene te strikte navolging geen pligt is voor latere eeuwen, of ook bestendig duren zal, mag het geen inbreuk op de regten der Kerk gerekend worden te zijn, dat de Staat zijne zorgen uitstrekke tot opleiding en onderwijs van aankomelingen, die, kerkelijk geschikt bevonden, daarna beroepbaar zijn bij de Gemeenten van het Genootschap. - Dan, wij gevoelen ons onvermogen, om menigerlei belangrijke aanmerking van den Schrijver, zelfs in het voorbijgaan, op te nemen in ons kort bestek. Nog minder kunnen wij hem bij dezen toets eenigzins op het spoor volgen. Dan, hierom juist zijn wij verpligt, onze Lezers tot het stuk zelve met te meerderen aandrang over te wijzen, opdat het goede, hier voorgedragen, bij velen in geheugenis blijve, en vroeger of later Godverheerlijkende vruchten drage. Wij besluiten ons verslag met dit belangrijk woord des Heeren kist: ‘Wij meenen, dat de Protestantsche Christenheid, in onzen tijd op nieuw,
ernstig mag worden gewaarschuwd tegen de gevaarlijke neiging, om den

{==338==} {>>pagina-aanduiding<<}
geestelijken aard van het Evangelie te verzinnelijken; eene dwaling, welke, sedert de derde en vierde eeuw, aan het Christendom deszelfs kenmerkend karakter ontnomen heeft.’





Les signes du temps, ou l'avénement du règne du Seigneur. Sermon de J.H. Merle d'Aubigné, M.D.S.E. Pasteur, Président du Consistoire de l'Eglise Evangélique Protestante Française et Allemande à Bruxelles, prononcé à la Haye, le 10 Oct. 1830. A la Haye et Amsterdam, chez les Frères van Cleef. 8vo. 37 pag. f : - 50.

De Heer merle d'aubigné, ten gevolge van de bekende schand- en treurtooneelen uit Brussel geweken, vertoefde eenigen tijd in den Haag, en sprak aldaar in de kerk der Walsche gemeente deze Leerrede uit, welke, bij zijn vertrek in handen van vrienden gelaten, om de belangrijkheid (naar luid van het Voorberigt) is uitgegeven. Naar aanleiding van Matth. XXIV:25-36, wilde de Prediker zijne hoorders opmerkzaam maken op de teekenen des tijds, of op de toekomst des Heeren. De drie vragen, vs. 3 voorkomende, moeten, volgens zijne meening, op drie verschillende gebeurtenissen betrekking hebben. De eerste, van vs. 8 tot 24 beantwoord, ziet op de verwoesting van Jeruzalem, de derde (vs. 36 enz.) op het einde der wereld; maar de tweede zou het tijdperk, waarin wij thans leven, betreffen en dus voor ons hoogstbelangrijk zijn, daar christus van vs. 25 tot 36 de uitbreiding van zijn Koningrijk over de gansche aarde aankondigt. Bij drie punten zocht de Leeraar zijne hoorders te bepalen: I. de teekenen der komst van het Rijk des Heeren; II. de komst van dit Koningrijk, en III. toepasselijke leeringen, daaruit voortvloeijende. Het is geen gewoon onderwerp, zegt hij, maar de omstandigheden zijn ook ongewoon, en regtvaardigen dus zijne keuze, terwijl hij de hoorders op-
{==339==} {>>pagina-aanduiding<<}
wekt, om alles te onderzoeken en het goede te behouden. Recensent gelooft, dat het Christendom algemeen kan en zal worden, maar zou toch Joan. X:16 geenszins als bewijs voor deze stelling aanhalen. De vertreding van Jeruzalem, Luk. XXI:24, (hier is verkeerdelijk op Matth. XXIV:14 verwezen) vergeleken met Rom. XI:25, is, volgens d'aubigné, het eerste teeken. Het tweede meent hij vs. 24 vóór
den tekst te vinden, en het derde in den tekst en in de gebeurtenissen, die wij thans beleven. Over de beloofde komst van christus verklaart de Prediker zich nader, en wil daardoor verstaan hebben de vestiging van het Koningrijk des Heeren, of de uitbreiding des Christendoms onder alle volken. Islamismus en Papismus moeten dus vallen - bijgeloof en ongeloof zullen ophouden; dan maakt ware godsdienstigheid de menschen gelukkig. Met eene ernstige opwekking tot zedelijke verbetering wordt besloten.
Wegens de bepaalde ruimte van dit Tijdschrift, kan Rec. niet verder in bijzonderheden gaan. Hij hoopt ook op eene eindelijke algemeene zegepraal des reinen Christendoms, maar ziet in de tegenwoordige woelingen geenszins zoo gunstige voorteekenen, die spoedige algemeenwording aanduiden; alhoewel het waar is, dat tijdperken van ongemeene ontwikkeling tevens zeer treurige verschijnselen opleveren, uit hoofde van hevigen strijd tusschen licht en duisternis. Op eenige redeneringen van den Walschen Prediker, (Zwitser van afkomst, zoo Rec. meent) op tekstverklaring en aanhaling van Bijbelplaatsen zoude hier en daar nog al iets aan te merken zijn.





David en Jonathan, voorbeelden van godsdienstigen moed; eene Leerrede, gehouden voor Nederlandsche Krijgslieden, enz. door A. van Bemmelen, Predikant te Oosterhout. Te Breda, bij F.P. Sterk. 1831. In gr. 8vo. V en 32 bl. f : - 60.

Tijdsomstandigheden gaven aanleiding tot het uitspreken

{==340==} {>>pagina-aanduiding<<}
en uitgeven van menige goede leerrede. Met veel genoegen lazen wij ook deze van den Eerw. van bemmelen over 1 Sam. XXIII:14-16. Na eene zeer gepaste inleiding, beschouwt de Prediker eerst David en Jonathan als godsdienstig moedige helden, en doet daarna in hunne voorbeelden opmerken, dat godsdienstige moed de beste moed is. Met eenige bemoedigende opwekkingen wordt toepasselijk besloten. Met volle ruimte kunnen wij deze preek aanprijzen. Mogt onze gewapende manschap, die tot verdediging des Vaderlands is uitgetrokken, overal aan de grenzen zoo goede gelegenheid vinden, om geleerd en gesticht te worden! De zaak is van meer belang, dan welligt menigeen zich verbeeldt.





Leerrede ter gedachtenisviering der grootmoedige zelfopoffering van J.C.J. van Speyk, door R. de Klover, Lutersch Predikant te Breda. Te Rotterdam, bij A.F.H. Smit. 1831. In gr. 8vo. IV en 28 bl. f : - 40.

De ontzettende daad des Luitenants van speyk moge niet gelijk beoordeeld worden door allen, verschillend zal ook wel het oordeel over deze preek zijn. Met regt mag men vragen, of onderwerpen van dezen aard behandeld moeten worden ter plaatse, waar men zamenkomt tot onderlinge stichting. Van speyk heeft eene groote daad verrigt - dit lijdt geenen twijfel, en zoodanig bestaan vereischt veel sterkte van geest. De gevolgen zijn zekerlijk ook heilzaam, welligt veel meer, dan wij nu nog denken: ontzag werd den vijand ingeboezemd, en bij hen, die voor de goede zaak strijden, geestdrift opgewekt. Ds. de klover treedt als lofredenaar op, en stemt terstond in zijne inleiding den toon vrij hoog. Men oordeele over dezen aanhef: ‘Bij dien naam (van speyk) vergeet gij immers alle geleden verliezen alle, nog zoo ongelukkig uitgevallen krijgsverrigtingen in het muitend

{==341==} {>>pagina-aanduiding<<}
België, alle geledene smarten en grieven, alle bange vooruitzigten zelfs in de toekomst (dat God evenwel verhoede!); maar alles, alles vergeet gij, en zoudt dat, stervende, vergeten, wierde u dan de naam van van speyk slechts toegelispeld? Hoe verruimt het hart op dien naam! hoe verkwikt en gezaligd voelt het zich, hoe baadt het in den reinsten wellust, wanneer het slechts voelen en deelen mag in het kloek en edel bedrijf, door hem, voor den onbezwalkten roem der Vaderlandsche vlag, gepleegd! Zijn naam is voor het verbrijzeld hart, als een verfrisschende dauwdrop voor het verschroeide kruid; die naam-alléén moet helden scheppen, het Vaderland redden, den Koning beschermen, of niets ter wereld is daartoe in staat, en Oud-Nederland rijp voor den ondergang! Doch neen!....... Van hier, kleingeestige bedillers, koude en gevoellooze toeschouwers, en vooral dezulken, welken die daad met ijzing en afschuw vervult; van hier, onedelen! van hier bastaardteelt, wien het bloed nu niet pijlsnel rondruischt in de aderen: want wij vereeuwigen den grootsten held, den edelsten mensch, den besten Christen!’ In deze woorden meent Rec. overdrijving op te merken, welke nergens minder, dan op den predikstoel, voegt. Tot verschooning kan men echter aanmerken, dat de Eerw. de klover zoo veel nader bij het tooneel des oproers woont, en misschien met krijgslieden gedurig in aanraking komt. Hetgene ons omringt, heeft ligt invloed op den loop onzer gedachten. In de eerste oogenblikken der opgewondene geestdrift wikt en weegt men niet zoo naauwkeurig de uitdrukkingen van het warm en levendig gevoel. Onder het lezen maakte Rec. onderscheidene bedenkingen, die het echter niet noodig is hier mede te deelen.
Na de zwellende inleiding volgt het voorgebed, dat kort is, en dan de tekst, Rigteren XVI:30a: Mijne ziel sterve met de Filistijnen! De Prediker deed eene gepaste keuze, zoo er over die zaak gepredikt moest worden. Grootmoedige zelfopoffering voor het Vaderland beschouwt hij hier als punt van vergelijking tus-
{==342==} {>>pagina-aanduiding<<}
schen simson en van speyk. Om den laatsten voor te stellen als het verhevenst en vereerens-waardigst toonbeeld der onvervalste voorvaderlijke deugden, schetst hij I. den kloeken Zeeheld, 1. in zijne onbegrensde Koningsen Vaderlandsliefde; 2. in zijne liefde en eerbied voor de menschheid; 3. in zijn heilig pligtgevoel, en 4. in zijne grootmoedige zelfopoffering. Wat onder No. 1 gezegd wordt, komt zakelijk hierop neder, dat van speyk, ouderloos zijnde, den Koning zijnen vader en het Vaderland zijne moeder noemde, en dat hij zich, tevens met het Dagonsgespuis, (de uitdrukking past kwalijk op den predikstoel) voor zijne ouders opofferde, eer en roem van Koning en Vaderland op de schitterendste wijze reddende. Zijne liefde en eerbied voor de menschheid bestaan hierin, dat hij aan zijne manschap eenen wenk gaf, om te vlugten. Bij het vermelden van zijn heilig pligtgevoel wordt te regt aangemerkt, dat de daad is verrigt in jeugdigen leeftijd, door een' persoon, wien het verschiet zoo vrolijk en eerevol begon toe te lagchen, wien nog zoo vele lauweren te behalen, zoo vele onderscheidingsteekenen des Roems en der Eere weg te dragen stonden. Vervolgens worden, II, door de klover, ten besluite, eenige wenken gegeven. Drie punten komen hier voor: 1.
God is het, die ons, in de zelfopoffering van van speyk, te onzer opwekking en aanmoediging, een aanschouwelijk bewijs heeft willen geven van der Vaderen heldenmoed en ongelooflijke geestdrift voor de goede zaak; 2. het tweede voorwerp, dat ons, naast God, het meest ter harte moet gaan, is onze geëerbiedigde, met kinderzin-beminde Vader-vorst, en ons dierbaar Vaderland; en dan 3. op iets hoogers, dat alles overtreft, en wel op eene vergeldende eeuwigheid moet de aandacht gevestigd worden.
Alhoewel Rec. geenszins onder die genen behoort, welke de daad des jeugdigen Helds miskennen, meent hij echter, dat het onderwerp niet geschikt is voor den predikstoel, en, zoo er over gepredikt moest worden, zoude hij en een' anderen toon en een dieper ingrijpen

{==343==} {>>pagina-aanduiding<<}
in de zaak verlangen. Alle oorlog strijdt tegen echt-Christelijke beginselen; doch in de gegevene omstandigheden kan er veel tot verdediging van het stoutmoedig bedrijf gezegd worden. En stemt men de geoorloofdheid toe, dan is de opoffering eene edele en groote daad, die bewondering verdient. Had een van speyk aan het hoofd onzer krijgsmagt in Brussel gestaan, welligt ware het oproer in den beginne gedempt geworden. Ook daar ontbrak het bij de manschap niet aan geestdrift voor Koning en Vaderland; maar nog is het een raadsel, waarom die dapperen hunnen moed zoo weinig hebben mogen betoonen.


De Onzienlijke zigtbaar in zijn Bestuur, vooral ten bewijze, dat God de zonden der menschen in dit leven straft. Eerbiedig opgedragen aan de Herders en Leeraars in de Gemeenten van Jezus Christus. Te Haarlem, bij J.L. Augustini. 1831. In gr. 8vo. 149 Bl. f 1-50.

De ongenoemde Schrijver heeft een moeijelijk onderwerp behandeld. Dat Gods bestuur over alle dingen gaat, blijkt genoeg bij eenig nadenken; maar willen wij nu verder ook door redenering bewijzen, hoe God de wereld bestuurt, zoo ontwaren wij spoedig de beperktheid van ons verstand. Vandaar die verschillende begrippen aangaande Voorzienigheid. Men kan het in de hoofdzaak eens zijn, terwijl nogtans, wanneer men tot bijzonderheden afdaalt, de een in deze, de ander in gene wijze van voorstelling meer voldoening voor zijne behoeften meent te vinden.
De Schrijver laat eenige algemeene aanmerkingen voorafgaan, en komt tot het besluit, dat in de uitdeeling van zegen en rampen, van vóór- en tegenspoed, zulk eene mate van gepastheid heerscht, dat iets meer of minder van dezelve den mensch onherstelbaar bederven zoude - dat onze lotgevallen de middelen te onzer

{==344==} {>>pagina-aanduiding<<}
opvoeding zijn, en dat men deze kan beschouwen 1. als besturende, en 2. als vergeldende middelen. Over de besturende middelen handelt hij van bl. 7 tot 31. Voorts verdeelt hij de vergeldende in beloonende en bestraffende middelen. Over de beloonende middelen is hij zeer kort. Wat hierover gezegd wordt, beslaat geene drie volle bladzijden. Verre het grootste gedeelte des boeks loopt dus over de bestraffende middelen. Het hoofddoel des geschrifts is, gelijk de titel ook aanduidt, te bewijzen, dat het kwaad in dit leven reeds gestraft wordt. Te regt merkt de Schrijver aan, dat de bestraffende, niet minder als (dan) de besturende middelen, beschouwd moeten worden, als maatregelen, welke God ter onzer verbetering neemt, en dat de vergeldende middelen doorgaans van denzelfden aard zijn, als de besturende, zoodat, wanneer onze naaste door eenige wederwaardigheid getroffen wordt, niemand bepaaldelijk zeggen kan, of zulks als eene straf, dan wel als middel ter zijner vorming moet beschouwd worden. Bewijzen voor zijne hoofdstelling zoekt hij te ontleenen I. uit het Oude Verbond, II. uit het Nieuwe Verbond, III. uit de ongewijde Geschiedenis der Ouden, alsmede uit hunne Godenleer, en IV. uit de nieuwe Geschiedenis tot op onzen leeftijd. Ten slotte poogt hij eenige tegenbedenkingen te wederleggen.
Gaarne erkent Rec., dat er menige goede aanmerking in dit werkje wordt gevonden; maar tevens moet hij betuigen, dat hem menige stelling zeer gewaagd of geheel ongegrond voorkomt. Hij houdt het voor een hoofdgebrek, dat de Schrijver zich alleen tot het tegenwoordige leven bepaalt, en niet op vergelding na den dood wijst - dat hij, zijne boven aangehaalde stelling niet in aanmerking nemende, het denkbeeld van opvoeding te veel uit het oog verliest, en de straf der zonde meer als wraak, dan als middel tot verbetering wil beschouwd hebben. Reeds onder het O.V. werd geleerd, dat God, barmhartig en genadig zijnde, niet altijd ons doet naar onze zonden, noch vergeldt naar onze ongeregtigheden.

{==345==} {>>pagina-aanduiding<<}
De Christelijke leer op dit punt ademt nog milderen geest. Jezus voorzegt aan de zijnen veel lijden om der geregtigheid wille, maar belooft zaligheid aan allen, die volharden tot den einde toe. Wat de Schrijver bijbrengt, als bewijs, dat het bedreven kwaad aan deze zijde des grafs wordt te huis gezocht, heeft Rec. niet kunnen overtuigen, die de verlegenheid, waarin petrus door eene snapachtige dienstmaagd was gebragt, geenszins als eene straf voor den overmoed des Apostels meent te moeten beschouwen. Dezelfde aanmerking geldt ten opzigte van hetgeen verder bl. 65 wordt beweerd, dat alles, wat paulus voor den naam van jezus heeft moeten lijden (2 Kor. XI:24 env.), in Gods hand juist het middel was, om hem al het kwaad te huis te zoeken, dat hij vóór zijne bekeering tegen den naam van jezus aan anderen berokkend had. Dus zou de Apostel gesteenigd zijn, omdat hij aan den dood van stephanus schuldig stond, en gegeeseld, omdat hij anderen had doen geeselen. Waarmede zou dan stephanus de straf der steeniging verdiend hebben? De Schrijver wil, dat juist iedere straf eene bepaalde vergelding was voor een gelijksoortig bedreven kwaad, en dat de Apostel schipbreuk heeft moeten lijden, dewijl er onder de genen, die zijne vervolgingen ontvlugt waren over zee, misschien zullen geweest zijn, die schipbreuk geleden hebben. Het geheele boek door heerscht dit hoofddenkbeeld, en doet den Schrijver veel zeggen, waarmede Rec. althans zich niet kan vereenigen. Van dien aard
is het volgende, bl. 18: ‘Daar komt een kind blind ter wereld, omdat het, ziende, zijne oogen van God zou afwenden; hier wordt er een doof geboren, dewijl het, hoorende, doof zou zijn voor de stem zijns gewetens; ginds ziet er een het licht, geheel misvormd, om de kiem van hoogmoed, die in hem verborgen ligt, te verstikken; elders verschijnt een kreupele op het tooneel der wereld, omdat hij, met gezonde voeten, in zijn verderf zou loopen,’(!) enz. Hoe zou de Schrijver dit overeenbrengen met Joan. IX:1-4.? Op bl. 94 zegt

{==346==} {>>pagina-aanduiding<<}
hij, bijkans te gelooven, dat die regtvaardige vergelding zelfs bij dieren en onbezielde voorwerpen bespeurd wordt (!). Als bewijs daarvoor brengt hij bij: ‘Een haan, die in onze buurt als een eerste vechter bekend stond en zijne overwonnen partij vreeselijk de hersenen uit het hoofd pikte, zagen wij eindelijk hetzelfde lot ondergaan en daaraan sterven. Zoo ook een hond, die iederen anderen hond aanviel en wondde, werd ten laatste door een' sterkeren bijkans geheel verscheurd.’ (! !) De aangehaalde plaats (Exod. XXI:28, 29, 35.) bewijst toch wel niet, wat de Schrijver bedoelt. Opmerkelijk moge het geacht worden, dat dezelfde drukpers, waarmede de werken van voltaire gedrukt werden, om het Christendom te bestrijden, thans binnen Geneve gebruikt wordt ter verspreiding der H. Schrift; maar het grenst aan waanzinnigheid, dit straf of regtvaardige vergelding te noemen, waarvoor het onbezielde voorwerp, gelijk ook het redelooze dier, onvatbaar is. Om deze reden keurt Rec. mede af, wat bl. 131-133 voorkomt, dat namelijk een knaapje van naauwelijks tien jaren, met een speelmakkertje van denzelfden ouderdom dartelende om eenige tegen pakhuizen schuins overeind staande deurkozijnen loopende, uit onvoorzigtigheid een dier kozijnen deed omvallen, waaronder zijn medgezel verpletterde, en dat de dader, ruim een jaar later, zich bijkans dood viel in een schip; waaruit de Schrijver dit Christelijk besluit afleidt: ‘Op die wijze dan werd op een kind de dood gewroken, welke, hoezeer op eene geheel onschuldige wijze, echter door zijn toedoen was veroorzaakt. Hij onderging zijne straf (sic?) op een schip, en zijn overleden makker was de zoon eens
schippers.’ Hoe gezocht! en welk eene jammerlijke verwarring van begrippen! - Niet beter is het volgende: ‘Jantje had zijn broertje een klap in het aangezigt gegeven, maar ontkende zulks bij zijne ouders. Een poosje daarna stoot jantje zijn hoofd tegen eene deur, en nu zeide zijn vader tot hem: dat is de straf voor het kwaad..... want hadt gij uw broertje geen klap gegeven, dan zou God u ook wel voor het stooten van uw hoofd bewaard hebben.’

{==347==} {>>pagina-aanduiding<<}

De bepaalde ruimte van dit Tijdschrift laat niet toe, meer of breedere aanmerkingen te maken. Anders zou Rec. nog gaarne iets zeggen over kaïn, den moordenaar, volgens den Schrijver, door lamech vermoord; over den vloek over cham's geslacht, tot verbazing der wereld, in onze dagen nog voortdurende; over de belagchelijke stelling, dat er, in den striktsten zin, geene gevaarlijke ligchaamsoefeningen bestaan; over de verzekering, bl. 109, dat, door de schuld van erasmus, de Hervorming op eene geheel andere wijze tot stand kwam, als (dan) zulks de oorspronkelijke bedoeling der Voorzienigheid ons (den Schrijver) toeschijnt geweest te zijn; over de aanmerkingen, bl. 140 env., tegen den Baron collot d'escury wegens de bekende verwoesting van Lissabon gemaakt, en over het bewijs, uit de Godenleer der Ouden ontleend.
Over de opvoeding wordt menige goede aanmerking medegedeeld, onder anderen ook deze, dat brave en godsdienstige echtgenooten niet altijd de beste opvoeders zijn. Tot proeve schrijft Rec. het volgende af, waarmede hij, mits het met de vereischte bedachtzaamheid worde toegepast, zeer wel kan instemmen: ‘Er zijn ouders, die zich het slechte gedrag van kwalijk opgevoede kinderen uit andere huizen te zeer aantrekken, en vreezen, dat hun kroost ook eenmaal dien slechten weg zal opgaan. Om zulks te voorkomen, snijden zij hunnen kinderen schier allen omgang met andere jonge lieden af, houden hen van alle openbare vermaken terug, laten hen niets leeren, wat de zinnen kan streelen, kleeden hen op de eenvoudigste wijze, ja beneden hunnen staat, verliezen hen geen oogenblik uit het oog.... Het doel dier ouders is goed, maar de middelen daartoe achten wij kwalijk gekozen. Hunne kinderen toch zijn bestemd, om in eene gemengde maatschappij van goeden en kwaden te verkeeren...... Gelukkig nog, wanneer de verschijning van zulke kinderen slechts spotternij verwekt, daar zoodanige jonge lieden, eenmaal van banden ontslagen, ligt aan driften den vrijen loop laten en slech-
{==348==} {>>pagina-aanduiding<<}
ter voorwerpen worden, dan diegenen, van welker omgang hunne ouders hen te voren hadden teruggehouden. Bewijzen deze gevolgen niet, dat de naauwgezetheid der ouders te ver kan gaan? Bewijzen zij niet, dat zulke middelen verijdeld worden, en dat de goede zeden der kinderen in geenen dwang, maar in milde godsvrucht het ware behoedmiddel vinden?’






Dissertatio Juridica Inauguralis de Indole Juris Criminalis apud Romanos, quam - pro gradu Doctoratus, summisque in Jure Romano et Hodierno honoribus ac privilegiis, in Academiâ Lugduno-Batavâ, rite ac legitime consequendis, publico et solemni examini submittit Hieronymus de Bosch Kemper, Amstelodamensis, ad diem XXI Junii 1830. Lugd. Bat. apud Haak et Socios. 8vo. pagg. 244.

De Heer jeronimo de bosch kemper, Zoon van den beroemden Hoogleeraar, wien zijne leerlingen met zoo veel regt den onvergetelijken kemper noemen, geeft ons in deze Akademische Dissertatie het bewijs, dat hij met ijver het voetspoor zijns Vaders bewandelt. Was deze toch, behalve in andere vakken der Regtsgeleerdheid, bijzonder in het Crimineel Regt door en door ervaren, ook de Zoon toont hierin eene grootere mate van verkregene kennis, dan men gewoonlijk van zijnen leeftijd verwachten kan. Het was geene gemakkelijke taak, om, na al hetgeen er over het Romeinsch Regt geschreven is, eene Verhandeling te schrijven, over den aard, of den geest, van het Lijfstraffelijk Regt bij de Romeinen, die bij eene grondige bewerking tevens zoo zeer den schijn van nieuwheid heeft. Voor hen, die weten, hoeveel er in deze Eeuw voor de studie van het Romeinsch Regt, vooral in Duitschland, gedaan is, en hoe het onderwijs zelve daardoor eene nieuwe wending gekregen heeft, kan dit geen raad-
{==349==} {>>pagina-aanduiding<<}
sel zijn; maar de moeijelijkheid bestond dan ook daarin, om naauwkeurig bekend en te huis te zijn in hetgeen er over dit vak hier en elders opgemerkt, ontdekt en geschreven is.
De Schrijver toont eene groote bekendheid met het Romeinsch Strafregt, en bijzonder met den tegenwoordigen staat der studie van hetzelve; zoodat men gerust beweren kan, dat hij op de hoogte dier wetenschap is. Niet alleen zijn hier de vroegere, meer algemeen bekende bronnen en hulpmiddelen geraadpleegd, maar de Schrijver heeft ook een nuttig en oordeelkundig gebruik gemaakt van de nieuwste en beste Duitsche geschriften, die tot zijn onderwerp betrekking hadden, als b.v. die van abegg, welcker, dirksen, jarcke, rosshirt enz., om niet te spreken van die onzer eigene Landgenooten, als cock, birnbaum, winsinger enz. Veel, dat eerst in de laatste tijden is opgemerkt geworden, wordt hier aangevoerd, met andere gevoelens vergeleken, en soms op eene oordeelkundige wijze bestreden.
Wij lazen dit Akademisch geschrift met bijzonder genoegen, en voeden de hoop, dat de jeugdige Schrijver, op den weg, onder zulke goede voorteekenen ingeslagen, voortgaande, ons gestadig zal herinneren aan het gezegde van den Dichter: Fortes creantur fortibus.





Geschied- en Letterkundig Mengelwerk van Mr. J. Scheltema. IVden Deels 2de Stuk. Te Utrecht, bij J.G. van Terveen en Zoon. 1830. In gr. 8vo. 358 Bl. f 3 - :

Wij ontvangen, na eene geruime poos toevens (sedert 1825), weder een stuk van scheltema's belangrijke bijdragen. De Lezer verwachte hiervan thans geene beoordeeling, maar een verslag; want wij betuigen ter goeder trouwe, in dit stuk niets gevonden te hebben, hetwelk vat zou geven aan gegronde berisping, ten zij men den gemeenzamen of, zoo men wil, meer of min trivialen toon daartoe rekent, die hier echter in den aard des behandelden onderwerps ligt,

{==350==} {>>pagina-aanduiding<<}
of daartoe als inleiding moet dienen, en die slechts hem kan hinderen, die meent, dat een deftig Schrijver altijd op stelten moet gaan of de heldentrompret steken, en nooit eens met zijnen Lezer gemeenzaam mag kouten, of hem door algemeen bezochte wandelingen rondleiden. Daar wij tot deze lieden niet behooren, en ons een Vertoog van van effen op zijn' tijd niet minder vermaak doet, dan eene verzierde Redevoering van hooft, zoo heeft ons de Geschiedenis van den dagelijkschen kost in de burgerhuishoudingen juist van alle de Verhandelingen in dit stuk het best behaagd, om de vele belangrijke bijzonderheden voor de geschiedenis der zeden en gewoonten in ons vaderland; al is het dan ook, dat daarin (als overgang tot andere bijzonderheden) wordt gezegd, dat brood uit gemalen graan en water bestaat, met zuurdeeg of gest tot een deeg gekneed en in een' oven gebakken wordt, en dat het bier een met tot gisting gebragt koorn afgekookt water is, met hop aangezet. Deze Verhandeling en eene zeer belangrijke Memorie van hogerbeets komen ons als de twee (hoewel zeer ongelijksoortige) belangrijkste stukken in dezen bundel voor; weshalve wij daarbij eenigzins zullen stilstaan, van de anderen slechts met een woord gewagende. Deze zijn een Berigt bij de navolging des afdruks van eene Plaat, door peter den Grooten te Amsterdam in 1698 geëtst. - Wijsgeerige Schets van het Karakter van Mr. françois fagel, door Mr. françois hemsterhuis, uit het Fransch vertaald. (Het schijnt den geleerden Schrijver onbekend te zijn, dat zich deze Verhandeling, die hij in het oorspronkelijke voor zeldzaam houdt, ook bevindt in de algemeen verkrijgbare OEuvres Philosophiques de f.
hemsterhuys, nouvelle Edition, revue, augmentée et accompagnée d'une notice sur hemsterhuys et d'un coup d'oeil sur sa Philosophie, par sylvain van de weyer, Louvain, 1825, 2 Vol. 12mo. en (zekerlijk daaruit) reeds vertaald voorkomt in van kampen's Karakterkunde, Haarlem, 1828, IIden Deels 2de Stuk, Bijlage.) - Berigt aangaande een merkwaardig, maar geheel onbekend werk over de Heksenprocessen, door herman loher, getiteld: Klage der Unschuldigen wider die falschen Zauberrichter, een te Amsterdam in 1676 gedrukt boek, (op bl. 93 staat verkeerdelijk Sauberrichter) waarin een Roomschgezind Duitscher, der Inquisitie der tooverregters ontsnapt, de snoodheden dier regtbanken aan de wereld bekend maakt.

{==351==} {>>pagina-aanduiding<<}
Zóó laat in de zeventiende Eeuw bestonden die nog wel; maar de meeste der aangehaalde feiten zijn uit aanmerkelijk vroegeren tijd, echter uit diezelfde Eeuw. - Beschrijving van het Schilderstuk van pieneman, de Prins van Oranje in den slag van Quatre-Bras. - Overzigt van eenige der meest verwonderlijke dwaalbegrippen onder de menschen, welke door den voortgang der Natuurkunde, ten minste meerendeels, verdwenen zijn. Deze lijst (want veel meer kon het stuk door het bestek des Schrijvers niet zijn) zou met nog vele voorbeelden hebben kunnen vermeerderd worden. Omtrent het sterrekundige bijgeloof, of de sterrewigchelarij, is men hier nog het uitvoerigst. Het is zekerlijk vreemd, dat drie zulke onzinnige vooroordeelen, als de sterrewigchelarij, de Alchymie, of het goudmaken, en de hekserij, nog in eene algemeen zoo beschaafde en geleerde Eeuw, als de zeventiende, in den weligsten bloei stonden. Maar nog verbazender is het, dat te Weimar in 1743, slechts ruim veertig jaren vóór dat deze stad het Athene van Duitschland werd, nog, op vorstelijk bevel, houten borden, met zekere letters en teekens beschreven, bij brand, in de vlam moesten worden geworpen, om dien te blusschen. - Vervolgens komen nog eene oudheidkundige Verhandeling over Wiltenburg en een paar historische Anecdoten voor. Wij gaan over tot de beide reeds vroeger genoemde Verhandelingen.
Het blijkt uit de Memorie van hogerbeets, dat de Justitie destijds een hoogstbelangrijk conflict had met het politieke gezag. Verscheidene burgers, die in de Godsdienstgeschillen van dien tijd door hunne Regenten meenden verongelijkt te zijn, hadden beroep gedaan aan den Hove van Holland en den Hoogen Raad; maar de Staten van Holland hadden de beide Raden verboden, dat beroep aan te nemen, terwijl zij voorgaven, dat de Staten, als die alleen de gansche Gemeente representeren, volgens de Privilegiën, voor de geregtigheid des gemeenen lands en der onderzaten moesten zorg dragen (bl. 32). Zij wilden dus aan het gewone Regt wel de uitspraak tusschen particulieren onderling, maar geenszins tusschen de Overheid en bijzondere personen laten verblijven; eene staatkundige ketterij, volgens het tegenwoordige Liberalismus. Men ziet dus, (hetgeen trouwens meermalen is opgemerkt) dat de partij van maurits de volkspartij, die van barneveldt de aristokratische was. Dit zij echter niet gezegd, om de eerste goed- en de tweede af te

{==352==} {>>pagina-aanduiding<<}
keuren. Daartoe zou men niet in 1831 moeten leven, en de heerlijke vruchten der Volksregering moeten zien! Voorts ziet men uit deze Memorie, hoe hemeltergend die gewaande verdedigers der volksregten, nadat zij eenmaal meester waren, alle regt en geregtigheid met voeten trapten, en aan mannen als de groot en hogerbeets niet eens eenen verdediger toestonden, maar den tweeden althans door inquisitoriale strikvragen zochten te vangen. De Regtbank der in de Geschiedenis voor altijd gebrandmerkte gedelegeerde Regters had in 't geheel zeer veel in geest en vorm van die der Inquisitie. De Memorie van hogerbeets, waarin de waarheid op eene zoo eenvoudige als onmiskenbare wijze wordt voorgesteld, levert ons nieuwe blijken van deze daadzaak. Men staat versteld, hoe in Holland, na de verdrijving van alva en van sonoy, lieden van aanzien zich wel tot zulk eenen Bloedraad hebben willen vereenigen.
In de Geschiedenis van den dagelijkschen kost in burgerhuishoudingen herkennen wij geheel den oudheidkundigen scheltema. Het is eene kostbare bijdrage tot de geschiedenis der zeden in Nederland; en wij wenschten slechts, dat zij op sommige punten, b.v. de toefpijzen, wat uitvoeriger was. Zelden hebben wij onderhoudender stuk, en meer geschikt tot eene voorlezing voor eene gemengde vergadering, gezien. De spreker volgt den loop van den dag; het ontbijt, het koffijdrinken in den voormiddag, het middag- en avondmaal. Hij spreekt bij het ontbijt eerst over brood, boter en kaas, en thee. Over het eerste vooral is veel te zeggen. Roggebrood was hier te lande eerst de algemeene kost; naderhand werd het grof-, en eindelijk fijn tarwebrood; dit was echter lang tot Paschen (de paaschbrooden) en Kersmis (de duivekaters of wiegbrooden) bepaald. Als plaats, waar men beschuit bakte, was lang alleen Wormer, in Noordholland, bekend. Te Leyden zag de Schrijver eens op een' zaturdag zevenenveertig verschiliende soorten van brooden en broodjes bijeen. In boter dreven de Nederlanders, bepaaldelijk de Vriezen, belangrijken handel reeds in de dertiende Eeuw. In 1827 en 1828 zijn uit die Provincie veertien millioenen oude ponden boter vervoerd. Zuivel is nog eene goudmijn, ook voor Holland. Op den vrede te Utrecht vertoonde de Portugesche Minister d'acunha een' oranjeäppel, als eene vrucht, die tweemaal in 't jaar op zijne landgoederen voortkwam, en daarop nam de beroemde van der

{==353==} {>>pagina-aanduiding<<}
dussen eene Stolksche kaas op, als eene vrucht, die zijne landgoederen tweemaal daags voortbragten. Wij hadden wel gewenscht, dat onze Schrijver met een enkel woord de verbazende menigte kaas en boter, die van de Alkmaarsche, Hoornsche, Leydsche en Delftsche markten verzonden wordt, mede had opgegeven. - De thee werd in de zeventiende Eeuw genoegzaam als een algemeen geneesmiddel geroemd. Dr. cornelis bontekoe vond er geene zwarigheid in, om tweehonderd kopjes te drinken, zoo als hij zelf eens gedaan had. De thee is uit Holland naar Engeland gekomen (eerst in 1666). Echter werd de thee in sommige Vriesche huisgezinnen omstreeks 1740 nog als geneesmiddel gebruikt. (De slappe thee, die onze voorouders dronken, kon daartoe echter bezwaarlijk dienen.) - Ook de tabak werd door sommigen, waaronder de reeds gemelde bontekoe, als de Koninklijke plant geroemd. Sommigen hielden hem zelfs nuttig tegen de pest. Anderen beweerden, dat hij hinderlijk was voor de eeuwige zaligheid. Een Predikant, die rookte, mogt (in de zeventiende Eeuw) in geen zes weken preken. Eene halve Eeuw daarna keerde het gevoelen zoo om, dat holberg beweerde, dat de Hollanders zonder pijpen en tabak zich in den Hemel zouden vervelen. Tusschen 1720 en 1751 vonden er te Gouda zestienduizend menschen hun bestaan van het pijpenbranden. - De koffij is vrij wat later dan de thee hier bekend geworden en in gebruik gekomen. Eerst de beroemde witsen bragt de koffijteelt naar Java en Suriname over, en het schijnt, dat toen (omstreeks 1690) ook eerst de koffij hier te lande in zwang kwam. De koffijhuizen
hebben eenen belangrijken invloed op beschaving, letterkunde, en zelfs (mag men er bijvoegen) op staatkundige gebeurtenissen. - Over de suiker is scheltema zeer kort. Ook dit onderwerp verleende, zoo 't schijnt, toch nog wel stof tot onderhoudende aanmerkingen. - Uitvoeriger is hij omtrent den koek, en verlangt eene koekkaart, zoo als wij eene onderwijs- of verlichtingskaart hebben. (In gene zou Overijssel, gelijk in deze Drenthe, zekerlijk eene belangrijke plaats bekleeden.) Scheltema uit den wensch, dat onze vaderlandsche koekwinkels toch niet door de Fransche Confituriers mogen worden verdrongen. - De jenever kwam eerst laat in algemeen gebruik. Voorheen dronk men witten wijn op alsem, en wel aan de huizen der Apothekers; de jenever bleef tot de lagere standen bepaald; ‘zelfs,’ zegt

{==354==} {>>pagina-aanduiding<<}
scheltema, ‘zou in mijnen Akademietijd een student, die zorg voor zijnen goeden naam droeg, zich wel gewacht hebben, om openlijk naar een glas jenever te vragen.’ In 1804, daarentegen, waren 1800 jeneverkroegen in den Haag en Scheveningen; in 1828 700 te Leyden, en te Utrecht werden in dat jaar door elkander meer dan vijfenvijftig ankers jenever daags uitgedronken (behalve hetgeen gesloken is, 't welk mede niet weinig zal zijn). Bij de vele fijne dranken, die scheltema opnoemt, kan men nu ook de van speyk's-liqueur voegen; want die geëerbiedigde naam dient thans aan de winzucht en de ligtzinnigheid tot paspoort.
In de tweede Verhandeling gaat de Schrijver tot het middagmaal over. Hij betuigt vooraf, niet aan de vreemde spijzen te gelooven, die onze voorouders zouden hebben gebruikt, zoo als paauwen, zwanen, reigers, bruinvisschen. Maar enkele ontkenning kan tegen stellige vermelding in gelijktijdige Schrijvers, die men onder anderen in de bij teyler's Genootschap bekroonde Verhandeling van streso, over de Zeden onzer Voorouderen, bijeenvindt, niet opwegen. Daar men hier alleen over den kost in burger-huisgezinnen handelt, wordt er, van de tallooze vleeschsoorten, slechts over het rund-, kalfs-, schapen- en varkensvleesch gehandeld. Vroeger teerden de meeste huisgezinnen 's winters op het in de kuip gelegde pekelvleesch; thans, nu men het vleesch altijd versch bekomen kan, is dat anders. Met het eerste stonden gebruiken en vriendenmalen, vooral bij de slagt, in verband, die thans afgeschaft zijn. (De Schrijver had er kunnen bijvoegen, dat vóór eene Eeuw, blijkens den Hollandschen Spectator, zelfs aanzienlijke Dames zich niet schaamden, bij de slagt werkzaam te zijn; echter, 't is waar, niet zonder tegenspraak en neusophalen van meer modieuze Juffertjes.) Kalfsvleesch kwam eerst laat in gebruik, en werd, even als wittebrood, slechts als een voedsel van wekelijkheid en weelde beschouwd. Over schapenvleesch wordt bijna niets gezegd; maar varkensvleesch was sinds de oudste tijden een hoofdvoedsel der Nederlanders. De zwijnen der Geestelijkheid liepen, onder den naam van St. Teunis varkens, langs de ongeplaveide straten: men begrijpt, hoe er die moeten uitgezien hebben! De Wormer varkens waren oudtijds beroemd. De varkens waren hier te lande zelfs te weinig in getal voor de
behoefte, en vandaar de invoer van zoo veel

{==355==} {>>pagina-aanduiding<<}
Westfaalsche hammen. - Fijne spijzen, zoo als die thans op alle eenigzins aanzienlijke tafels verschijnen, zijn daarentegen van zeer laten oorsprong. De Doopsgezinde liefdepreker galenus abrahams, te Amsterdam, toonde, in den aanvang der vorige Eeuw, op den kansel zijne verontwaardiging over de hazen, patrijzen, korhoenders en houtsnippen, die op de tafels verschenen, en zeide, dat het nog kort geleden was, dat men in de geheele stad slechts éénen pasteibakker vond, en wel in de Nes, die er nog brood bij moest bakken, om een bestaan te vinden. Met genoegen zien wij, dat de Heer scheltema de barbaarsche liefhebberij van het vinken, den moord van duizende onnoozele diertjes om éénen onvoedzamen beet voor lekkerbekken, ten hoogste afkeurt. - Omtrent den visch worden verscheidene aardige bijzonderheden opgeteekend, als het schietgebed der zalmvisschers op de Lek, weleer voor iedere vijftig stuks met afnemen van de muts uitgesproken:

Wij danken u, Heer! met blijde galmen, 
Voor uwen zegen van vijftig zalmen. 


Maar wij begrijpen niet, dat er zoo weinig van den haring en de haringvangst, die oude goudmijn van het land, welke natuurlijk vele merkwaardigheden aan eenen man als scheltema moest opleveren, wordt gezegd. - Ook omtrent de toespijzen is hij ongemeen kort, zekerlijk wegens de bekrompenheid des tijds, vergeleken met de ruimte des onderwerps. Nog tot in 1795 schaste men in het Staten-Collegie te Leyden, in plaats van aardappelen, gort, en tegenwoordig nog in het St. Antonies Gasthuis te Leeuwarden stokvisch met gruttenbrij. De Heer scheltema prijst zeer de Utrechtsche groentewagens met tweeëntwintig manden. Men zou ligtelijk kunnen denken, dat dit wagens voor paarden waren; doch wij vernemen, dat het kruiwagens zijn. De Aardappel is eerst laat in de Nederlanden gekomen, volgens scheltema na of omstreeks 1735. Dit komt overeen met een verhaal, 't welk de Schrijver van dit artikel in zijne jeugd uit den mond eener stokoude, in 1718 geborene vrouw heeft gehoord, dat hare moeder, nog bij hare heugenis, eens aardappelen geproefd had, die toen voor de armste lieden dienden, en daarbij met verwondering had uitgeroepen: Heden! zijn dat nu aardappelen? Zij smaken nog al niet kwaad. In 1742

{==356==} {>>pagina-aanduiding<<}
kwamen zij het eerst op de tafel der Weduwe van jan willem friso. In 1771 is het eerste Vriesche aardappelschip naar Amsterdam gevaren. Zij werden lang niet dan bij visch gegeten. - Wij gaan, hetgeen de kundige Schrijver verder van de eijeren, de fruit, het zout, de specerijen (vroeger rijkelijker op de tafels dan thans), het avondeten, bier en wijn zegt, voorbij, om nog alleen op te teekenen, dat het gedwongene drinken in de achttiende Eeuw, die Eeuw van grooten rijkdom, eene buitensporige hoogte bereikte, en de ergerlijkste tooneelen veroorzaakte. Men zie in de Aanteekeningen bl. 317, hoe de Officieren der Schutterij te Haarlem in 1760 beschaamd werden door het meerdere verstand van een' bok. - Ten slotte betuigen wij onzen varro voor dit lettergeschenk onzen opregten dank, en hopen, dat dit toch vooral het laatste stuk dezer belangrijke verzameling niet zal zijn.





Afrika en deszelfs Bewoners, volgens de nieuwste Ontdekkingen, enz. Door N.G. van Kampen. Met Platen. IIde en IIIde of laatste Deel. Te Haarlem, bij de Erven F. Bohn. 1829. In gr. 8vo. Te zamen 812 bl. f 8-80.

Bij het eerste deel dezes werks hebben wij verslag van de aanleiding, den aard en de inrigting, den gelukkigen aanvang en goeden grond tot verwachting voor het vervolg gegeven. En het strekt al aanstonds tot lof en aanprijzing, dat de Schrijver zijn woord houdt met de volvoering zijner taak in drie deelen, van welke de twee laatsten te zamen geene honderd bladzijden meer dan het eerste bedragen, en het derde (zoo deze lof niet inzonderheid den uitgever toekomt) meer uitslaande platen bevat, dan de twee anderen wederom vereenigd. Ook de verdeeling der stof loopt maar weinig buiten de eerste opgaaf des Auteurs, en derzelver bewerking verdient geene mindere goedkeuring. Trouwens, het belang en de verscheidenheid der zaken klimt langs zoo meer. En de bekende geleerdheid en schranderheid des Schrijvers vinden onder anderen in de behandeling van het aloude Egypte, sedert late ontdekkingen dubbel belangrijk geworden, en door heeren (wiens denkbeelden echter gewogen, zoo niet bestreden worden) nog onlangs ten voorwerp van diepgaand onderzoek gemaakt, het schoonste oefenperk.

{==357==} {>>pagina-aanduiding<<}

Zekerlijk heeft het zijne zwarigheid, in de plaatsbeschrijving altijd zoo helder te blijven, dat de aandacht des lezers noch verward, noch, ten gevolge daarvan, vermoeid geraakt; en, zoo wij eene aanmerking op de uitgaaf wilden maken, zij zou den wensch bevatten, dat de, achter het tweede deel geplaatste, kaart van Afrika wat uitvoeriger ware. Niet iederen toch heeft betere, van nieuwe dagteekening, bij de hand, en bovendien bezitten deze natuurlijk dezelfde geschiktheid niet, om ten wegwijzer bij dit werk te dienen. Hoe welkom ons ook de schoone platen, van meest uiterst belangrijke voorwerpen, zijn, wij hadden met genoegen een deel der kosten, hiertoe besteed, daar zien aangewend. Maar, dan zag het boek er niet zoo behagelijk uit, en de vrouw of dochter eens bestuurders van het leesgezelschap had ligt een ander werk gekozen!
Het IIde deel begint met Opper-Guinea, gaat vervolgens de kust langs, stapt op de Kaapverdische eilanden over, treedt dan het land dieper in, naar den Niger, Tombuctoe, Bornou en de woestijn Zara met derzelver Oazen, komt terug op de Kanarische eilanden, bezoekt nu Barbarije, en eindigt met Algiers. Het IIIde deel volgt de Barbarijsche kust, beginnende met Tunis, gaat van daar naar Cyrene, Egypte (Opper-, Middel- en Neder-), dan naar Nubië, en eindelijk Abyssinië, waarachter men op een nog onbekend gedeelte stuit.
Zoo de beschrijving der plaatsen zelve, in de eentoonige woestijn, waar de menschen geene geschiedenis bezitten en in hunne armoede weinig verscheidenheid kunnen opleveren, ook al eens vervelend mogt dreigen te worden, dan weet de Schrijver dit meestal, door het verhaal der lotgevallen van de ontdekkers en anderen, te verhoeden. En zijne eigene uitgebreide kennis der historie en aardrijkskunde levert elders overwegingen op, welke den gewonen beoefenaar der geschiedenis niet zelden treffend zullen voorkomen.
Doch, bepalen wij ons liefst bij eenige aanhalingen, gedachtig aan het woord des ouden wijze: Spreek, opdat ik u kenne!’
‘De Mandingo's hebben, behalve de wetgeleerden, nog vier hooge kasten, de redenaars, de dichters, de schoenmakers en de smeden; alsdan komen de vrije lieden, en eindelijk de slaven.’
‘Aan de oostzijde van het meer Tsad bewonen de La

{==358==} {>>pagina-aanduiding<<}
Sala Choua's eilanden, die hun bekend en toegankelijk zijn. Niet verre van daar wonen de Dogganahs, aartsvaderlijke, welvarende en vreedzame herdersvolken, rijk aan runderen en kameelen, eenvoudig in hunne zeden, en van welke eene vrouw den Majoor denham te gemoet voerde, hoe het toch mogelijk was, dat hij drie jaren van huis kon zijn, zonder heimwee? “Als ik,” zeide het opperhoofd tahr, “de vrouw en kinderen van mijn hart in acht dagen niet zie, dan stort ik tranen, in plaats van te slapen.” Dezelfde tahr vroeg met veel belangstelling aan denham, of de Engelschen Joden waren?’ - ‘Neen, Christenen,’ was het antwoord. - ‘Dat is goed; de Joden deugen niet.’ (Zoo is de afkeer tegen dit volk dan tot in het hart van Afrika doorgedrongen.) ‘Van de Christenen,’ vervolgde hij, ‘heb ik wel in de boeken gelezen: zij zijn beter dan de Joden.’
‘De gastvrijheid is hier te huis: een jong meisje bragt den reiziger melk; maar die gulheid was niet zonder eenige coquetterie en eigenbaat. Zij had een kleedje van blaauw katoen rondom hare middel geslagen, en een ander als een sluijer onachtzaam om haar hoofd geworpen, zoodat haar hals en boezem onbedekt bleef. “Uwe vriendin brengt u melk,” zeide zij: “gij hebt haar gister iets schoons gegeven, en zij is het niet vergeten. O, hoe ziek zijn mijne oogen, om te ontdekken, wat gij daar in dat houten huis (een koffer) hebt! Wij zijn niet meer bang voor u; onze oogen, die zich van u afwendden, kunnen thans de uwe ontmoeten. Men zeide ons, dat gij slecht, zeer slecht waart, maar wij weten het tegendeel. Het is slechts jammer, dat gij zoo blank zijt!”
Inderdaad zou het merkwaardigste bij dit volk (de bewoners der woestijn Zara), indien het zich bevestigt, de hooge ouderdom zijn, welken het bereikt, volgens riley. Sidi hamet verhaalde hem, dat een stokoud man in de woestijn, wiens haar en baard geheel was uitgevallen, terwijl vel en vleesch als dat eener mumie verdroogd waren, wel acht zillen of Arabische eeuwen (elk van veertig maanjaren) oud was, dus omtrent driehonderd jaren. Velen, ging hij voort, werden tweehonderd jaren (vijf zillen) oud. Op de aanmerking van riley, dat zulks bezwaarlijk te gelooven was, merkte sidi hamet aan, dat het matige voedsel en vooral de kameelmelk aan de Arabieren der woestijn

{==359==} {>>pagina-aanduiding<<}
dit lange leven bezorgde, terwijl eene verplaatsing naar elders hun leven tot op de helft zou verkorten.’
‘Wie zou bij zulke zeden, in zulk een klimaat, en bij zulk eene leefwijze, scholen verwachten? En toch - deze Arabieren bezitten die. Elk hunner leert lezen en schrijven; in Europa zijn wij nog zoo ver niet.’
‘In dezelfde rigting als de Nijl van Egypte loopt eene rij kalkachtige heuvels; aan derzelver westelijk einde breidt zich de groote Libysche woestijn uit, of liever eene vlakte tusschen de eerste en eene meer westelijke heuvelrij. Hier nu borrelen verscheidene waterbronnen uit het zand op, en vormen in 't rond eenen vruchtbaren kring om zich heen.’ Dit berigt trof ons wegens hetgeen men over de boorputten zegt, die slechts dáár met goede verwachting zouden aan te wenden zijn, waar men hopen kan op eenen krijtgrond te zullen stuiten, en waar het water, van naburige hoogten op dezen ondoordringbaren vloer afgestroomd, somtijds, bij de opening, met onweêrstaanbaar geweld zou opborrelen. ‘Hunne zeden zijn ten uiterste bedorven. Gierigheid, althans inhaligheid, haat tegen vreemdelingen, godsdienstige dweeperij en wreedheid kenschetsen de Marokkaansche Mooren. De wreedheid hunner doodstraffen is verschrikkelijk. Doch men heeft in ditzelfde land voorbeelden van eene deugd, die zelfs Christenen beschaamt. Riley vond op zijne reis tusschen Magadore en Tanger een' zoogenaamden Moorschen heilige, die ook bij ons dezen naam zou mogen dragen. Hij gaf geheel om niet onderwijs in den koran en het lezen van denzelven aan 300 leerlingen, en alle deze kinderen onderhield hij daarbij, en deed voor hen door zijne vrouw en dochters de spijzen bereiden. Daarenboven ging zijne grenzenlooze herbergzaamheid zoo verre, dat hij alle reizigers, van welk eene geloofsbelijdenis ook, onderhield. Op het hooren der lotgevallen van riley zeide hij, “dat hij een vriend der Christenen en van menschen van allerlei geloofsbelijdenis was, daar allen kinderen van denzelfden hemelschen Vader waren, en dus allen elkander als broeders moesten behandelen.” Hij vermaande den reiziger tot dankbaarheid aan de Voorzienigheid voor de genotene bewaring, en betuigde,
dat hij zelf zijne smarten (hij was aan beide beenen lam) ook met geduld en onderwerping aan God droeg.’
Uit het derde deel, schoon waarlijk niet minder rijk in treffende bijzonderheden, halen wij, als een staal van veel dergelijks, slechts dit weinige aan:

{==360==} {>>pagina-aanduiding<<}

‘Wij steken thans van Gourna den Nijl over, om in het oostelijke gedeelte van Thebe niet mindere reuzengebouwen te bewonderen. - Eerst treft ons het paleis, genoemd naar het noordelijke dorp Karnak, op eene door de kunst opgeworpene hoogte van anderhalf uur in den omtrek. Hier stapelen zich wonderen op wonderen, door menschenhanden gewrocht. De ingang wordt gevormd door eene geheele rij kolossale pylonen of poorten met hoogere zijvleugels, om welke zich reusachtige standbeelden in zittende of staande houding bevinden. Dit plein geleidt tot eene zaal, die misschien het verbazendste gewrocht der Oud-Egyptische bouwkunde is. De hoofdkerk van Parijs, zeggen ooggetuigen, zou daarin kunnen staan. Het dak rust op 134 kolommen, waarvan de grootste tusschen 60 en 70 voet hoog zijn en 10 voet middellijns, dus 31 in den omtrek hebben, doch de kapiteelen hebben 63 voet in den omtrek, zoodat honderd menschen op eene zulke kolom kunnen staan. Alles is van boven tot onder vol beeldwerk. Onder de vertrekken, die geheel van graniet zijn, was er een, waarin de Fransche Geleerden met verbazing bij zonneöpgang dat geluid vernamen, hetwelk de Ouden aan het standbeeld van Memnon toeschrijven. De bouwstof is allerprachtigst rozerood en zwart graniet.’
De platen, dit laatste deel versierende, stellen veelal zulke en andere grootsche gedenkstukken der oudheid voor; onder welke die, aan het hoofd des boekdeels geplaatst, en het binnenste des tempels van Apollinopolis te Edfou voorstellende, vooral schoon is.





Poëzij van A. van der Hoop, Jun. Te 's Gravenhage, bij J. Immerzeel, Jun. 1830. In gr. 8vo. X en 184 Bl. f 3 - :

Verscheidenheid behaagt. Sommigen zijn meer ingenomen met de dichtschool van feith, anderen met die van bilderdijk, anderen weder met die van tollens. Maar het is in de Dicht- als in de Schilderkunst. De ware schoonheid is niet gebonden aan stijl of manier: zij leeft en ademt in alle vormen. Kracht en verhevenheid, vuur en geestdrift, rijkdom en gloed kenmerken veelal de school van bilderdijk, en in deze school is de Heer van der hoop door de

{==361==} {>>pagina-aanduiding<<}
Zanggodinnen zelve gekweekt. Schoon hij, volgens zijn eigen zeggen, eene geletterde opvoeding heeft moeten ontberen, heeft hij door eigene oefening zich blijkbaar die kennis verkregen, welke voor een' Dichter, als zoodanig, inzonderheid van belang is. Immers ook in de oude talen is hij gansch geen vreemdeling; en zulk eenen omvang van geleerdheid als bilderdijk te bezitten, is wel zeker gelukkig en wenschelijk, maar noodig is het niet. Hetgeen van der hoop in de dichtschool, waartoe hij behoort, weder bijzonder kenschetst, is, dat hij blijkbaar de Romantische Poëzij, meer dan de Classische, beoefent. Zijnen bundel draagt hij, in een welluidend lied, aan zijnen Vriend van lennep op, en verdeelt zijne gedichten voorts in drie rubrieken: I. Proeven van Noordsche Poëzij, tot bl. 62; II. Lierzangen en Romances, tot bl. 112; en III. Vertaalde Gedichten, tot aan het einde.
Tot de eerste rubriek behooren het Romantisch Heldendicht Duthona, in twee Zangen, met voorafgaande Inleiding, en de Heldenzang Dargo op Albotha.
In de Inleiding van Duthona, bl. 4. reg. 13, hindert het, dat keur, anders mannelijk volgens bilderdijk, wiens schrijfwijze de Dichter volgt, of wel vrouwelijk volgens weiland, hier onzijdig gemaakt is.
Hij, door 't keur (lees liever 't puik) van Morvens helden als den grootsten held beschreid, enz.

't Is Lanoos geest, die 't lot van 't Noorden weegt en wikt, 
Die Dargoos heldenrij de zegepraal beschikt; 
Maar nu ten voorboô strekt van rampen en gevaren, 
In 't nachtlijk uur bestemd aan Morvens oorlogsscharen; 
Tot toetsing van hun moed, voor hen de lauwer kroont, 
En 't juichend Bardenmaal hun moeite en smart beloont. 


Die twee laatste regels zijn duister, en daarom zinledig: waarom niet aldus?

Ter toetsing van hun moed hen met dat vlammend zwaard 
Bedreigt, en met dien blik, waaruit verschrikking staart. 


hetwelk dan terugslaat op het even voorafgaande:

Wat sorsche reus verschijnt op gindsche heuvelkruin? 
Een pijnboom is zijn knods; een stormhoed kroont zijn slapen 
En dekt het bleek gelaat, dat, vreeslijk en wanschapen, 

{==362==} {>>pagina-aanduiding<<}

Een tweetal starren toont, waaruit verschrikking staart; 
Een nevel is zijn schild, een roode vlam zijn zwaard. 


Gelukkig is de vinding van den Dichter, om de ingevlochtene liederen in Lyrische versmaten te stellen, en de doorloopende Alexandrijnen alleen voor het geschiedverhaal te bewaren.
Gelijk de dichttrant van ossiaan in al de Caledonische verhalen en liederen goed gevolgd is, zoo is in den tweeden Zang de Noordsche wapenkreet geheel in den geest der Scandinaviërs. Er is veel partij getrokken van het bekende lied van Koning regner lodbrog: Hiuggum vier med hiorve, enz. Jammer is het alleen, dat de Dichter dien wapenkreet door Barden, in plaats van door Scalden, laat opzingen. In de IJslandsche Romance Helga, bl. 92 en verv., heeft hij te regt alleen van Scalden, en niet van Barden, het woord. De lezer gelieve dus in den tweeden Zang van Duthona, bl. 30, in plaats van Barden en Bardenrei, altijd te lezen Scalden en Scaldenrei, b.v.

- Met kransen in de hairen 
Verschijnt de Scaldenrei, op Dorlaas wenk gereed, 
En zingt met doffe stem de Noordsche wapenkreet: 
Laat ons met de zwaarden strijden 
En de zware pijnboomknods! 
't Wachtvuur vlamm' van alle zijden 
Over heuvelklif en rots. 
Vreemde krijgers, vreest ons staal! 
Odin schenkt ons zegepraal, enz. 


Bl. 34, echter, wordt de zegepraal van dargo weder te regt door Barden bezongen: want dezen waren de Zieners bij de Germanen, Caledoniërs enz., gelijk de Druïden bij de Galliërs en Britten, en de Scalden bij de Scandinaviërs.
In Dargo op Albotha, bl. 56, staat, reg. 4:

Want Cluthaas legerhoofd, de fiere Morar viel. 


Lees:

Want Cluthaas legerhoofd, de moedige Armor, viel. 


En aldus ook bl. 58:

Wijl 't krijgsvolk Morars (lees Armor's) terp met frissche zoden dekte. 



{==363==} {>>pagina-aanduiding<<}

Tot de tweede rubriek behooren: Hercules, Lierzang; Oswald en Palmire, Romance; Helga, IJslandsche Romance; Het Lied van den Arabier in de woestijn, Oostersch Gedicht; Zomerochtendgewaarwordingen; Het schoone Grieksche Meisjen; Aan Z.M. den Koning van Beijeren, en De Verloofde van den Schildknaap, Romance.
De lierzang Hercules is stout, en zoo gelukkig toegepast, als met het bepaalde doel kon geschieden: en toch behaagt ons Hercules minder, als beeld van den waren Dichter; ook is de toon te krijgszuchtig voor een' strijd, waarin geen droppel bloed vergoten wordt. Het is ook onwaar, dat de wansmaak zou worden vernietigd, indien alle Dichters bilderdijk zochten na te volgen, want niet allen hebben even sterke vleugelen. Wil er nu iemand te hoog vliegen, dan ploft hij wel eens als Icarus neder. ‘Ja maar,’ zegt van der hoop, ‘dan was hij ook geen echt Dichter.’ Dit antwoord is verkeerd: een schilder van fruitstukken is zoo wel een schilder, als een Raphaël of Correggio; en beter is het, een goed fruitstuk, dan eene mislukte Madonna, of zoo iets uit den verhevenen stijl, te leveren. Dacosta wilde altijd verheven zijn, en hij was het ook dikwijls; maar niet zelden vindt men bij hem hoogvliegenden onzin. alleen omdat hij altijd bilderdijk de Tweede wilde zijn. Hoe vervelend zijn, uit eene andere dichtschool, de meeste navolgingen der huiselijke poëzij van tollens! Wij zeggen dit om onpartijdig te blijven. Neen! ieder dichte, wanneer zijne Muze hem bezielt, en ieder lied welle op uit het hart! Dan is alles goed, in welken stijl, in welke manier; er bestaat dan wel toevallige overeenkomst met dezen of genen Hoofddichter, maar nergens gezochte navolging, die de pest is voor de ware, de natuurlijke en vrije poëzij. Vertalingen zijn heel wat anders; dan poogt men in zijne moedertaal te zingen, gelijk de Dichter van het oorspronkelijke, indien hij denkbeeld en gevoel in Nederduitsche verzen hadde uitgestort, dat zoude gedaan hebben.
Oswald en Palmire is eene fraaije Romance in twee Zangen. Oswald was als Kruisridder uitgetogen, maar werd bij Askalon gevangen genomen, en als slaaf naar het Hof des Soudaans of Sultans gevoerd, die hem tot tuinier aanstelde. Des Sultans eenige dochter Palmire werd verliefd op Graaf Oswald. Deze vergat eindelijk zijne in Europa achtergelatene gemalin Emma in de armen der bevallige Palmire. Pal-
{==364==} {>>pagina-aanduiding<<}
mire werd gezind het Christendom aan te nemen, en ontvlood met Oswald naar Europa. De gelieven bereiken Oswald's kasteel. Emma bemerkt weldra de betrekking van Palmire op Oswald; maar Palmire neemt den sluijer aan; Oswald verzoent zich met Emma; de laatste wordt de vriendin van Palmire, welke, met het gebed voor het geluk van Oswald en Emma op de lippen, eindelijk van droefheid den geest geeft.
Helga, IJslandsche Romance, is zoo uitmuntend in den trant der Noordsche, als het Lied van den Arabier in de woestijn in dien der Oostersche poëzij. Ook de Zomerochtendgewaarwordingen, Het schoone Grieksche Meisjen, en Aan Z.M. den Koning van Beijeren, zijn welgeslaagde stukjes. De Verloofde van den Schildknaap, Romance, besluit de tweede rubriek. De kennis van Leenregt en Wapenkunde, de voorstelling der begrippen van den tijd, dit geeft de noodige Middeleeuwsche kleur aan het stuk. Vergeefs zocht de verloofde haren minnaar onder de terugkeerende en zegepralende heirschaar van Graaf floris. Hij was niet meer, en in zwijm zeeg zij neder. Dit stukje is dus eene Romance in den ruimeren zin van het woord. Eene daad des schildknaaps, of wel van zijne verloofde, wordt er niet in bezongen. Het zou beter zijn geweest, indien een terugkeerend Ridder haar eene heldendaad des schildknaaps verhaald had, ten gevolge waarvan hij op het bed van eer gesneuveld was, of zoo iets dergelijks. Hoe fraai, hoe natuurlijk en roerend de voorstelling is, wij vernemen niets, dan dat de verloofde stond te kijken, dat zij haren minnaar niet zag, en dat zij in 't eind bezwijmend nederzonk. De vinding is dus gansch niet rijk. Oswald en Palmire, ja zelfs ook Helga zijn veel belangrijker van inhoud. De Verloofde is dus wel een lief stukje, maar verdient naauwelijks den naam van Romance, en is een van de minste in die soort.
Wat nu de vertalingen aangaat, deze maken de derde rubriek uit, en zijn: Het Slaapsalet der Burchtvrouw, Romantisch Tafereel, naar amable tastu; Hij (d.i. napoleon), naar victor hugo; De Dochter van Rigas, naar saintine; De Odalisk, naar rességuier; De Punschavond, naar denzelfden; De Harp van Glorvina, Fantazij, naar denzelfden; De smart van den Bassa, naar victor hugo; Het Grieksche Kind, naar denzelfden; Aan Griekenland, na den val van Ipsara, naar Lodewijk, Ko-
{==365==} {>>pagina-aanduiding<<}
ning van Beijeren; Ode aan de Zee, naar Lord byron; Het Rozendal, naar moore; De Sneeuwkoning, naar denzelfden; Israëls Zegezang, na het verdrinken van Pharaoos heir, naar denzelfden; en De Mensch, Lord byron toege zongen, naar la martine.
Alle deze navolgingen hebben hare verdiensten. Gegrond is echter de aanmerking in het Letterlievend Maandschrift, dat De Mensch, naar la martine, op ééne plaats veel verloren heeft, namelijk bl. 172, vs. 17 en 18, in welke twee regels vier andere van la martine, tot wezenlijke schade van den zin en de kracht der uitdrukking, zijn ingekort. Bl. 173 staat ten onregte, vs. 14, 't Zij onvolmaakbaar, of beroofd van vroeger waarde; dit moet zijn: 't Zij onvolmaakt nog, of beroofd van vroeger waarde (imparfait ou déchu).
In Israëls Zegezang hindert ons het als twee lettergrepen onleesbare 
{== afbeelding 	==} {>>afbeelding<<}
    
. Schalm, hulp, korl, berg, erf, volk, toorn, en dergelijke woorden of lettergrepen, zijn eigenlijk te lang voor ééne en te kort voor twee lettergrepen. Best telt men die doorgaans voor ééne greep in Jambische en Trochäische, voor twee grepen in alle soort van Trippelverzen. Doch wanneer twee dergelijke grepen naast elkander staan, vordert de welluidendheid gebiedend, dat eene van beide in tweeën worde gescheiden, b.v. om ons tot dat eigen 
{== afbeelding 	==} {>>afbeelding<<}
    
 of bijna 
{== afbeelding 	==} {>>afbeelding<<}
    
 te bepalen: 
{== afbeelding 	==} {>>afbeelding<<}
    
 't 
{== afbeelding 	==} {>>afbeelding<<}
    
; en: 
{== afbeelding 	==} {>>afbeelding<<}
    
.


{== afbeelding 
	
==} {>>afbeelding<<}
    
 


Zoo staat er; waarom niet liever nog:

Klinkt nu bazuinen! - Isrel wees blij! 
Jehovah verwon - en zijn bondvolk is vrij. 


De lk in volk wordt altijd verzacht door den volgenden klinker, en het lastige erf is, met behoud van den zin, in bond veranderd. De uitspraak is: 
{== afbeelding 	==} {>>afbeelding<<}
    
. Alzoo bestaat er geene hardheid.

{==366==} {>>pagina-aanduiding<<}

In het reeds aangehaalde Maandschrift, dat anders den Heere van der hodp uitbundigen lof toezwaait, worden hem eenige gebreken aangewezen, door dat hij het soms al te mooi wilde maken, en alzoo die duidelijkheid en eenvoudigheid wel eens vergat, welke van echte poëzij, ook in den verhevenen stijl, onafscheidbaar is. In weerwil echter van de vlakjes, welke de poëzij van van der hoop nog ontsieren, verheugt zich Recensent over de uitgaaf van den aangekondigden bundel, en zou gaarne iets tot aanbeveling uitschrijven, indien niet tijds- en plaatsbestek zulks verhinderden, en deze taak in een ander Tijdschrift niet reeds zoo ruimschoots vervuld ware, dat de moeite geheel overtollig zou wezen.






Redevoering over de Vaderlandsliefde, voorgedragen in de Maatschappij: Tot Nut van 't Algemeen, den 4 Jan. 1831, door C. Enklaar. (Ten voordeele van het Vaderland.) Te Nijmegen, bij de Wed. J.C. Vieweg en Zoon. 1831. In gr. 8vo. 24 Bl. f : - 40.

Deze voorlezing of redevoering werd buiten twijfel met veel genoegen aangehoord. Het onderwerp is vooral in dezen tijd belangrijk. Wij beamen ten volle, wat de Heer enklaar in het Dep. Nijmegen heeft gesproken, en verblijden ons met hem over zoo vele blijken van welbegrepene Vaderlandsliefde. Volharde toch ieder in deze loffelijke gezindheid, en make de Regering een verstandig en betamelijk gebruik van zoo gunstige stemming der gemoederen!


Nemisis. Verhalen ontleend uit de Geschiedenis van geheime Misdadigers. Te Groningen, bij W. van Boekeren. 1830. In gr. 8vo. 411 Bl. f 3-60.

Onder dezen titel ontvangt men hier vier zeer uitgewerkte Verhalen, meest alle betrekking hebbende tot lang verholen geblevene misdaden. De opschriften zijn: I. De Jaarmarkt te Leerdam. II. De Heidin. III. De ontmoeting op het Eiland Marken. IV. Frederik L., of treffend voorbeeld van de uitwerkselen van den gewetensangst bij eenen Misdadiger. Zij schijnen, naar hetgeen de Voorrede daaromtrent meldt,

{==367==} {>>pagina-aanduiding<<}
op waarheid gegrond te zijn. Van het eerste, derde en vierde duidt de Schrijver eenigermate de bronnen aan, uit welke hij geput heeft. Sommige dezer opgaven zijn echter zeer onbepaald. Zoo wordt omtrent het laatste Verhaal gezegd, ‘dat het nagenoeg woordelijk overgenomen is uit een dagboek, geschreven op eene voetreis door het westelijk en zuidelijk gedeelte van ons Vaderland.’ Daar nu deze Verhalen zonder den naam des Schrijvers in het licht verschijnen, geeft zoodanige algemeene opgave eigenlijk geenen waarborg voor de waarheid. Wij vonden echter na de lezing geene reden, om de opgaven des Schrijvers in twijfel te trekken. Alleen de Heidin komt ons voor, zoo al geen geheel verdicht, dan toch een zeer opgesierd Verhaal te zijn, gelijk de Schrijver zelf dit dan ook in de Voorrede niet geheel ontkent.
Wat de waarde dezer Verhalen betreft, zij mogen, naar ons oordeel, alle welgeschreven en fraai uitgewerkt genoemd worden. Alle zijn in eene zeer zuivere taal en een' vloeijenden stijl vervat en behagelijk ingekleed. Het eerste en derde voldeden ons het meest; het vierde herinnert te veel aan het derde, en komt bijna op hetzelfde neder. De Heidin is het wijdloopigste, beslaande bijna de helft van het boek. Hoe fraai ook ingekleed, is het misschien wat te veel uitgewerkt. Wie daarin de geheime Misdadiger zijn moet, verklaren wij niet te beseffen. Eigenlijk is dit een gewone Roman, welken men eerder zoeken zoude in eene verzameling van Verhalen, die ronduit als verdicht werden opgegeven, dan in een werk als het onderhavige, 't welk dan toch, blijkens den titel, den schijn van waarheid hebben wil.
Hoe dit zij, de geheel zedelijke strekking van dit boek en de uitmuntende stijl, waarin hetzelve vervat is, maken het regt geschikt tot eene nuttige en onderhoudende lectuur; waarom wij aan dit oorspronkelijk Nederlandsch werk het welverdiend gunstig onthaal toewenschen.


De Dweeper. Een Tafereel naar het leven, door Dr. George Döring. Uit het Hoogduitsch. Te Amsterdam, bij C.L. Schleijer. 1830. In gr. 8vo. 295 Bl. f 3-25.

Welt ook uit dezelfde bron zoet en bitter water? vroegen wij onszelven meermalen, onder het lezen van dezen

{==368==} {>>pagina-aanduiding<<}
roman. Of is georg döring, de Schrijver der Mumie van Rotterdam, eene der jammerlijkste prullen, met welker overzetting in onze taal een Vertaler zich ooit bezondigd heeft, dan niet dezelfde als Dr. george döring, de Autheur van het werk, dat wij thans aankondigen? Wij weten het niet; maar, indien het zoo is, is het een nieuw blijk, dat vele buitenlandsche Schrijvers, die anders blijken geven, dat zij niet ontbloot zijn van bekwaamheid, met blindheid geslagen worden, of moedwillig een hansworstenpak aantrekken, zoodra zij Nederland en deszelfs bewoners voorstellen zullen. Hoe het daarmede ook gelegen zij, dezen roman aarzelen wij niet te rangschikken onder de goede, aangename en nuttige werken van dezen aard. Wij willen kortelijk den inhoud van het verhaal mededeelen.
De Baron von ammer laat zich, op een ongegrond vermoeden, aangehitst door trotsche en baatzuchtige bloedverwanten, scheiden van zijne onschuldige echtgenoote, en weigert zelfs haren zoon als den zijnen te erkennen. Zijne tweede echtgenoote schenkt hem ook eenen zoon. Kort vóór zijnen dood verneemt hij de onschuld van zijne toen reeds gestorvene eerste echtgenoote. Daar hij aan haarzelve het door haar geleden onregt niet meer kan vergoeden, wil hij dit doen aan zijnen en haren zoon, en bepaalt, dat, na zijn overlijden, beide broeders, voor een gelijk aandeel, zijne erfgenamen zullen zijn. De bloedverwanten der tweede vrouw weten echter deze uiterste wilsbeschikking te verdonkeren, en de oudere zoon wordt verjaagd, en onbarmhartig zonder hulp in de wijde wereld gestooten. Bij alle de slinksche streken, welke de moederlijke bloedverwanten aanwenden, om, bij den vroegen dood des vaders, den jongeren zoon alleen in het bezit te stellen van het rijke vaderlijke erfgoed, verwaarloozen zij diens opvoeding. De jongeling valt daardoor in de handen van eenen verfoeijelijken huichelaar, die, als paedagoog, zijnen leerling tot eenen dweeper maakt van de ergste soort, die, geheel nutteloos voor de zamenleving, eene walg heeft van alle wereldsche zaken en bezigheden. De booswicht weet ten laatste den jongen Baron geheel te verwijderen van zijne geboorteplaats, beweegt hem, om te zijnen voordeele van zijne goederen afstand te doen, en zich aan het gewoel der zondige wereld te onttrekken in eene afgelegene streek, waar het verkeer met buitensporige geestdrijvers, gepaard met het aanschouwen van wilde en sombere

{==369==} {>>pagina-aanduiding<<}
natuurtooneelen, het hoofd en hart van den bedrogen jongeling hoe langer hoe meer verbijsteren, en waar hij, door overspanning der hoog opgewondene hartstogten tot halsbrekende ondernemingen verleid, op eene jammerlijke wijze om het leven komt. Intusschen had de onbarmhartig verstooten oudere zoon eenen vaderlijken vriend gevonden, door wien hem eene zorgvuldige opvoeding was ten deel gevallen. Eindelijk geraakt hij zelfs in het bezit van zijns vaders uiterste wilsbeschikking, doet zijn wettig regt gelden, wendt te vergeefs alle mogelijke pogingen aan, om zijnen broeder te redden, geraakt daardoor in dreigend levensgevaar, hetwelk hij evenwel nog ontkomt, en aan het einde rijk en gelukkig wordt.
Wanneer wij bij deze opgave der hoofdzaken nog voegen, dat derzelver verhaal opgetooid en afgewisseld wordt door dat van belangwekkende avonturen en door bevallig geschilderde karakters en natuurtooneelen, dan zullen wij genoeg gezegd hebben tot verzekering, dat de lezing van dit boek aangenaam onderhoud verschaft. Maar wij oordeelen de lezing ook nuttig, vooral omdat de dweeperij hier tot waarschuwing regt levendig wordt voorgesteld; en dat wel de dweeperij geheel op zichzelve, afgezonderd van die kenmerkende leerstukken van bijzondere godsdienstige gezindheden, welke, ofschoon zij soms door dweepers misbruikt worden, door vele verstandige leden van die gezindheden nog op hoogen prijs gesteld worden. Zoo wordt het kwaad zelf aangetast, zonder dat iemand in zijne godsdienstige overtuiging wordt gekwetst.





De Graven van Horst, eene (een) oorspronkelijke Nederlandsche Roman. Door F. Herbig. II Deelen. Te Leeuwarden, bij J.W. Brouwer. 1830. In gr. 8vo. Te zamen 690 Bl. f 6-85.

Wij kunnen dit werk, dat, blijkens het voorberigt, eene eerste proeve is van eene vrouwehand, den liefhebberen van zoodanige lektuur in het algemeen aanprijzen. De Schrijfster, die zegt, dat eene (een) zamenloop van treurige lotgevallen haar den stouten stap deed wagen, om als Romanschrijfster op te treden, weet onderhoudend te verhalen en verschillende karakters te schetsen, die alle, het zij dan meerdere of mindere, belangstelling wekken. De beide hoofdpersonen zijn twee broeders, karel en lodewijk, Graven van horst. Deze jongelingen hadden niet de beste opvoeding ontvangen. De moeder, blind voor de gebreken harer kinderen, willigde met dwaze toegevendheid al hunne grillen en eigenzinnigheden in; terwijl de vader, een driftig en onverstandig man, door gevoelige ligchamelijke bestraffing weder wilde goedmaken, wat de moederlijke zwakheid had bedorven. Zoodanige behandeling was niet geschikt, om de kinderen naar hart en verstand behoorlijk te

{==370==} {>>pagina-aanduiding<<}
vormen. Karel, de oudste zoon, had een' zeer goeden aanleg, maar was door moeder vertroeteld, en dien ten gevolge in zijne kindschheid meestal ongesteld. Hij werd dus traag, vreesachtig en schuw; doch, daar hij niet misdeeld was van schranderheid en overleg, zocht hij met zekere slimheid elke inspanning van ligchaam en geest te vermijden. Lodewijk, daarentegen, onstuimig, driftig van aard, vol moed en werkzaam, achtte geene zwarigheden te groot, had een edel hart, maar handelde dikwerf onbezonnen. Van hoogmoed waren beiden niet misdeeld. De een beminde het geld hartstogtelijk, de ander had eenen afkeer van bekrompene hebzucht. De Baron van zellen, volle broeder van de Gravin van horst, een ongehuwd en achtingwaardig man, leefde geenszins in goede verstandhouding met zijne naaste familie; zoodat de neven reeds volwassen waren, zonder ooit den oom, van wien zij eenmaal zouden kunnen erven, gezien te hebben. Mama en papa spraken echter dikwijls van oom alexander, maar verschilden in hun oordeel over hem. Hierin was men het eens, dat de jonge Graven eindelijk toch kennis met oom moesten maken. Mama noemde hem (bl. 5) eene oude zonderlinge (een' ouden zonderling), die zich noch aan wellevendheid, noch aan het gevoelen der beschaafde wereld stoorde - ieder, dien hij ontmoette, onbewimpeld de waarheid durfde zeggen, daarbij leefde, als een burgerman, en weinig aan adelijk (adellijk) stamboek, of hooge geboorte dacht, enz. Ondanks die gebreken
des Barons, prentte mama hare kinderen in, op ooms vriendschap prijs te stellen, en zich naar zijne luimen te schikken. Papa noemde des broeders milddadigheid verkwisting, en vreesde, dat er voor zijne lieve zoontjes, als oom eens kwam te sterven , niet veel zou overblijven. Hij moedigde hen dus ook aan, om zich in de gunst van oom in te dringen, en diens edelmoedigheid te hunnen voordeele op te wekken. De beide jonkers gaan dan op reis naar Zellenstein, en vinden in oom alxander een' geheel ander' man, dan zij zich voorgesteld hadden. In plaatse van tegen den herfst naar de ouderlijke woning terug te keeren, blijven zij den geheelen winter, en de Baron brengt zijne neven, die als landjonkers weinig gezien hadden, in eene aanzienlijke stad, om hun het leven der zoogenaamde groote wereld te leeren kennen. De verschillende ontmoetingen en wederwaardigheden, welke de beide jongelingen, sedert het verlaten der ouderlijke woning tot aan het verblijf in de Residentie, hadden, maken den inhoud van het eerste Deel uit. In het tweede worden verder hunne lotgevallen verhaald. De dood der moeder doet hen onverwacht naar huis keeren; maar zij kunnen met den vader niet in vrede leven. Deze reist naar Zwitserland, en sterft aldaar. Karel maakt op eene zonderlinge wijze kennis, wordt verliefd, en trouwt; maar zijn huwelijk is niet gelukkig. Lodewijk bereikt ook het toppunt zijner wenschen, en leidt een zeer genoegelijk leven. Bovendien vindt men hier

{==371==} {>>pagina-aanduiding<<}
de verschillende karakters van verscheidene andere personen meer of minder uitvoerig en gelukkig geteekend. De dwaasheden der groote wereld worden ten toon gesteld. De Schrijfster leert ons adellijken kennen, die wij om hunne edele denkwijze moeten hoogachten; maar ook anderen, die met al hunne trotschheid zeer onbeduidende wezens zijn, en geenen adel der ziel weten te waarderen.
Alhoewel ons oordeel over het geheel gunstig is, hebben wij echter eenige aanmerkingen. Daar de Schrijfster, die zich genegen betuigt, om andermaal hare krachten in dit vak te beproeven, zich bescheidene aanmerking en aanwijzing van mispassen wil laten welgevallen, zullen wij het een en ander aanstippen. Het eerste Deel beviel ons beter dan het tweede, waarin te lange uitweidingen voorkomen, die, naar ons oordeel, de aandacht te veel van de hoofdpersonen aftrekken. De karakters zijn tamelijk wel volgehouden; maar wij meenen, dat de Schrijfster het verhaal te lang gerekt heeft, door het invlechten van eene menigte bijzaken. Voorts heerscht er het geheele werk door een hoofdgebrek, namelijk eene overdrevene zucht naar geestigheid. De Schrijfster is te kwistig in het strooijen van bloempjes. Zij maakt te veel jagt op beelden, die wel eens ongelukkig zijn gekozen; b.v. brieven, die zijne ziel tot een Adagio stemden, welke in de oogen van oom en tante klonk (hoe kan een Adagio in de oogen klinken?); - de brug dartelde (schudde of slingerde) onder den vluggen voet. Zoo moet den marsch aller Adamskinderen ondernemen beteekenen te voet weggaan; en wanneer de Schrijfster te kennen wil geven, dat de wagen een wiel verliest, dat in het water rolt, zegt zij, dat een wiel, in het omdraaijen van het rijtuig, er uit rolt en het ruime sop, voor den harden grond verkiest. Vele gezochte uitdrukkingen van dien aard komen er voor. Zoo spreekt zij van eene anti-vlugge partij, die ook een offer aan Terpsichoré wilde brengen. Naar ons oordeel is zij ook wat te mild in het gebruiken der namen van heidensche Goden en Godinnen. Waarom moet b.v. in plaats van
slaap altijd Morpheus genoemd worden? Van iemand, die ernstig aan sterven begon te denken, zegt zij, dat het hem was, als of hij vriend Charon reeds om het hoekje van de deur zag kijken, ten einde hem den wenk te geven, van (om) in zijne boot te stappen. Wij hebben altijd gemeend, dat charon in zijne boot bleef wachten, terwijl mercurius, de doodengeleider, hem de schimmen toevoerde, nadat eene der Schikgodinnen den draad des levens had afgesneden. Niet overal even gelukkig is de Schrijfster in aanhalingen of toespelingen, de Geschiedenis van vroegeren of lateren tijd betreffende. Zij spreekt van den vermaarden horati, die met den buit van de drie door hem verwonnen curiati binnen Rome trad, in plaats van horatius en curiatii. De Deensche Koning canut of knoet wordt hier de Deensche Souverein caneet genoemd.
Het werk zou er bij gewonnen hebben, zoo de Schrijfster

{==372==} {>>pagina-aanduiding<<}
minder moeite had gedaan, om er aardigheden in te brengen. Hierdoor wordt de stijl dikwerf te gekunsteld en te zwellend. Als men de zucht, om iets aardigs te zeggen, te verre drijft, loopt men gevaar van valsch vernuft ten toon te spreiden.
Ook in eenen Roman hinderen ons grove taalfouten; en die zijn hier menigvuldig. Wij willen slechts eenigen doen opmerken: de deur knarde; vier menschen zaten tegen elkander over, welke zich (elkander) zoo vele maanden nieuwsgierig en verlangend hadden te gemoet gezien; lag voor legde of leide komt dikwerf voor; karel lag een bezoek af; de geneesheer lag de verklaring af, terwijl hij den brief op den (de) tafel lag; elk had zijne bijzondere reden, om zich zoo min mogelijk te ontmoeten; ik ben zeer gerust gij er geen misbruik van zult maken, voor: ik ben zeer gerust, dat gij enz.; leverij voor liverei, enz. enz. Tegen de geslachten der naamwoorden is mede dikwerf gezondigd, en de plaatsing der leesteekens zeer onnaauwkeurig. Hierop had bij de correctie der proeven beter acht gegeven moeten worden.
Wij meenden de Schrijfster opmerkzaam op gebreken te moeten maken. Wij wilden haar niet ontmoedigen, maar veeleer aanmoedigen. Zij heeft wel aanleg, maar moet wat spaarzamer in het gebruik van beelden zijn, en dus niet schrijven: ‘De twee dagen(,) die niederheim bij de Freule sleet, hadden slechts den duur van eenige minuten(,) en met siddering hoorde zij elk geluid, hetwelk de tong des tijds haar als een donderslag in de ooren deed dreunen(,) en het afscheids-uur stond in deszelfs spoken gedaante voor haar.’ - ‘De Baron en zijne zusters kromden te vergeefs hunne vingers, om een weinig honig onder het gif (de droefheid) te mengen.’
Wij vonden menige goede aanmerking in het boek, en merkten overal met genoegen op, dat de Schrijfster bevordering van deugd en loffelijke zeden bedoelde. Wij zouden ons echter niet kunnen vereenigen met de stelling, dat er oorlog schijnt te moeten zijn, daar er door alle eeuwen heen oorlog is geweest, om het evenwigt in de groote maatschappij stand te doen houden.
Tot een klein staaltje schrijven wij voor onze Lezers het volgende af: ‘Lodewijk zeide: Wat zijn er toch vele ongelukkigen op deze aarde;(!) wij zijn drie dagen op reis, en nu hebben wij reeds drie wezenlijk beklagenswaardige voorwerpen ontmoet. - Ik beken met u, hernam zijn leermeester, dat de wereld krielt van kruisdragers, welk kruis duizenden van namen heeft,(;) dan wij menschen teekenen gewoonlijk met inkt al het kwade aan, terwijl het goede, dat ons bejegent, met potlood wordt geboekt,(:) hoe veel kwaad hebben wij ons zelf (zelven) te wijten? Doch men schuift zoo gaarne de schuld op den breeden rug van het noodlot, en wij verschuilen ons gewoonlijk achter dien rug, opdat men onze gebreken niet ontdekke.’
Ieder Deel is versierd met een fraai titelplaatje.






{==373==} {>>pagina-aanduiding<<}

Boekbeschouwing.

Handboek der Christelijke Geloofsleer. Door M. Corstius, Predikant bij de Gemeente der Hervormden, te Beerta. II Deelen. Te Groningen, bij J. Oomkens. 1829. In gr. 8vo. Te zamen 880 bl. f 6-90.

De orde, welke in de voorstelling der Christelijke Geloofsleer door corstius is gevolgd, zullen wij eerst mededeelen, vóór dat wij ons met het beoordeelen van dit werk inlaten.
Inleiding. Over den aard en het hooge belang van Godsdienst in 't algemeen, en van de Christelijke in 't bijzonder. Het geloof aan God, en de bronnen, waaruit de kennis van God en deszelfs dienst geput wordt. I. bl. 1-62.
Eerste deel. De Christelijke leer nopens het Goddelijk wezen. Deszelfs betrekking tot deze wereld in 't gemeen en tot ons menschen in 't bijzonder. Onze betrekking tot God en tegenwoordige toestand. - Hoofdst. I. De Christelijke leer aangaande het Goddelijk wezen. Bl. 63-104. Hoofdst. II. De Christelijke leer nopens de betrekking van God, als Schepper en Opperheer, tot de wereld in 't gemeen, en tot ons menschen in 't bijzonder. Bl. 104-205. Dit Hoofdstuk heeft twee Onderdeelen: 1o. De leer van de schepping aller dingen door God, en van de ons bekende voortreffelijkste schepselen, Engelen en menschen. 2o. De leer van Gods voorzienigheid. Hoofdst. III. De Christelijke leer nopens onze tegenwoordige zedelijke gesteldheid en betrekking tot God. Bl. 205-310.
Tweede deel. De Christelijke leer aangaande de verlossing en herstelling der menschen door Jezus Christus. - Hoofdst. I. De Christelijke leer nopens de openbaring van een Goddelijk plan ter verlossing van het menschdom door eenen daartoe bestemden Redder. Bl.

{==374==} {>>pagina-aanduiding<<}
4-111. Die Hoofdstuk heeft wederom twee Afdeelingen: 1o. Gods genadig voornemen tot herstelling der menschen reeds van de vroegste tijden hoe langer hoe duidelijker geopenbaard, en eindelijk door de zending van jezus dadelijk in werking gebragt. 2o. De Christelijke leer nopens den Persoon van jezus christus, zijn leven hier op aarde, en zijnen verschillenden toestand. Hoofdst. II. De Christelijke leer nopens hetgeen jezus ter verlossing der menschen gedaan heeft en nog doet. Bl. 112-204. Hoofdst. III is wederom in twee Afdeelingen gesplitst, en behelst de Christelijke leer nopens den door God bepaalden weg, langs welken wij in de, door christus gestichte, verlossing kunnen deelen. Bl. 204-481. Afd. I. De Christelijke leer nopens geloof en bekeering. Afd. II. De Christelijke leer nopens den oorsprong van geloof en bekeering, en de middelen, verordend, om beide op te wekken, te bewaren en te vermeerderen. Hoofdst. IV. De Christelijke leer nopens het heil, hetwelk, door hare beoefening, hier reeds verkregen wordt, en in een volgend leven volmaakt zal genoten worden.
Deze algemeene opgaaf der verdeeling, die wederom in § § geplitst is, kan genoegzaam aanwijzen, dat alles over het geheel geleidelijk afloopt. Bij de ontwikkeling in § § loopt er wel eens een logisch foutje onder; doch dit in alles bloot te leggen, verbiedt ons de aard en aanleg van dit Tijdschrift. Daarom slechts één voorbeeld, opdat het niet schijne, dat magtspreuk hier dient voor bewijs. In de Inleiding handelt § 8. over de geloofwaardigheid der Schrijvers van het N.V.; § 9. over het Goddelijk gezag der leer van mozes en de Profeten; § 10. over de echtheid en ongeschondenheid der Schriften des Bijbels. Wij zijn van oordeel, dat echtheid en ongeschondenheid eerst moesten gehandhaafd worden, vóór dat men aan de geloofwaardigheid der Schrijvers denken kan, en dan eerst kan het Goddelijk gezag des Bijbels in aanmerking komen. Dit stippen wij slechts aan, en zwijgen van het gebrek aan logica, het-
{==375==} {>>pagina-aanduiding<<}
welk in het betoog op deze plaats meer dan eens zich vertoont. De menschen, voor wie corstius schreef, hebben meer nog, dan geleerden, behoefte aan logische voorstelling.
‘het boek (bl. VI) is bestemd niet voor geleerden, ook niet voor geheel onkundigen, maar voor zulken, die, reeds eenige kennis der Christelijke leer hebbende opgedaan, tot uitbreiding en vermeerdering dier kennis gaarne eenig breeder onderrigt bij de hand willen hebben; vooral ook voor zulken, die, tegen schokkende bedenkingen, hun geloof meer en meer zoeken te zuiveren en te sterken.’ Daarom vindt men hier alleen zulke stukken, als op Gods woord zijn gegrond, met weglating van hetgeen feilbare menschen hebben uitgevonden en nu en dan doorgedrongen. Hetgeen meest bekend is, wordt niet zoo uitvoerig voorgesteld, als hetgeen, naar de behoeften van den tijd, ruimere uiteenzetting vorderde. Hierin legt corstius zijn doel bloot, en wij erkennen gaarne, dat hij overal dit doel heeft in het oog gehouden.
Gaarne zou men hebben gezien, dat hij overal de Christelijke leer bad voorgesteld. Het opschrift van de 11de § der Inleiding geeft tot die verwachting eenigen grond: De leer des Bijbels, bijzonder die des N.V., de eenige en genoegzame bron van hetgeen de Christelijke Godsdienst vordert. Daarenboven doet de zoo dikwerf herhaalde uitdrukking: de christelijke leer nopens enz. niets anders te gemoet zien. Het is in ons oog eene groote fout, welke evenwel egeling, zelfs in zijne vraagboekjes voor onderwijzelingen, gelukkig heeft vermeden, dat men, namelijk, de Christelijke leer voordragende, de plaatsen uit het O. en N.V. gelijkelijk aanhaalt, en dit doet doorgaan voor Christelijke Geloofsleer. Men komt wel eenigzins van de oude verkeerdheid terug, door welke zelfs een bileam aan Christenen leerde de onveranderlijke trouw van God, en dat diens dogmatiek zelfs in Christelijke onderwijsboeken als Christelijk gold. Maar men moest nog verder gaan, en

{==376==} {>>pagina-aanduiding<<}
mozes en de Profeten, die eene andere zending hadden dan jezus en de Apostelen, niet voorstellen als waren zij predikers eener Christelijke leer, tegen alle wijsgeerige behandeling des Bijbels aan, welke eene trapswijze ontwikkeling der leer duidelijk aanwijst, en zelfs tegen de leer des Bijbels aan, welke het helderste licht alleen in het N.V. gebiedt te zoeken. Corstius houdt zich van deze fout niet geheel vrij. Doch deze heeft hij gemeen zelfs met Hoogleeraren, die de uitlegkunde des Bijbels doen vooruitgaan, en de Dogmatiek, als een oud vrouwtje, ellendig doen achteraanstrumpelen. Vanhier de tegenzin in de Dogmatiek, bij wezenlijk knappe kweekelingen, en derzelver linkschheid in het afleggen van een leerstellig examen. Sapienti sat, ook zonder aanhaling van bewijzen.
Corstius toont zich in de uitlegkunde eenigzins thuis te zijn, maar had toch nu en dan juister kunnen zijn in het opgeven van den zin der bewijsplaatsen. De menschen, voor wie hij schreef, schijnen dit te vorderen. Eenige staaltjes mogen aanwijzen, wat hier wordt bedoeld:
Bl. 82 van het Iste Deel wordt joh. V:17 verklaard: ‘mijn Vader werkt tot nu toe, d.i. onophoudelijk, en ik ook.’ Dat onophoudelijk valt niet zoo dadelijk in het oog, als juiste opheldering. Dit is ook geene Exegese. De opmerking, dat het nog Sabbat was, doet deze vertaling en opheldering juister uitvallen: (Ook op dezen Sabbat) werkt mijn Vader tot nu toe door, en dat doe ik ook.
Bl. 92 zegt corstius: ‘en johannes, 1 Br. V:20, noemt den Zoon, nevens den Vader, den waarachtigen God en het eeuwige leven.’ Het is óf de Zoon alleen, óf de Vader. Deze laatste wordt met de meeste waarschijnlijkheid bedoeld. Maar beide? Dat is mis.
Bl. 256: ‘Ik zag toch, zoo schreef die Apostel (Rom. VII:23.) ‘van zijnen vorigen toestand, toen hij nog in het vleesch was, hoezeer ik inwendig in

{==377==} {>>pagina-aanduiding<<}
mijn gemoed door rede en geweten Gods wet goedkeurde, eene andere wet in mijne leden,’ enz. Eene geheel mislukte verklaring, door het ongelukkige ik zag voor ik zie.
Bl. 51 van het IIde Deel wordt 1 tim. III:16 aangevoerd als bewijs, tegen hetwelk niets valt op te merken door de kritiek. Ook het woord verborgenheid is in het N.V. niet hetzelfde als in het systema. Verborgenheden heeten daar meestal, wat verborgen was, maar nu niet meer is. Zoo ook op die plaats. Het ὁς voor θεὸς zal wel den meesten bijval vinden bij hen, die weten, dat de piae fraudes tegen het Arianisme in de superorthodoxe Kerk, van welke meest alle afschriften afkomstig zijn, fraudes blijven, waaraan wij niet gebonden zijn. Deze, om het minste maar te zeggen, onzekere plaats had corstius óf niet moeten gebezigd, óf in derzelver bewijskracht voldoende gehandhaafd hebben. Dit geven wij op tot bewijs, dat de Criticus en Exegeticus in dit boek niet altijd met den Theologus hand aan hand gaan. Op andere plaatsen is dit wel beter, maar het moest overal plaats hebben. Transeat!
Na hetgeen corstius, Iste D. bl. 59, met grond heeft aangemerkt tegen alle menschelijke opstellen, hetzij geloofsartikelen, of formulieren van eenigheid, had hij zich moeten onthouden hebben, vooral van dezulke aan te halen, wier meening door geene bijbelplaats te verdedigen, door corstius zelven verkeerd is voorgedragen. B.v. bl. 420, uit het Doopsformulier voor de kleine kinderen, worden de woorden: ‘aangezien zij ook zonder hun weten der verdoemenis in Adam’ (dat is: de veroordeeling in Adam) ‘deelachtig zijn, en zoo ook wederom in Christus tot genade aangenomen worden’ enz. in geheel anderen zin voorgedragen, t.w. ‘en, gelijk zij, zonder hun weten - der zonde van Adam deelachtig, en daarom strafwaardig zijn, alzoo ook’ enz. Strafwaardig is een kind vóór het gebruik der rede nooit, - ook niet volgens den Bijbel. Kinderen kunnen wel deelen in straf,

{==378==} {>>pagina-aanduiding<<}
in het vonnis des doods, zonder die straf te verdienen of strafwaardig te zijn. Als men formulieren afkeurt als verbindende tot geloof, moet men ze dáár niet volgen, waar zij zachtere verklaring behoeven, om iets te mogen zeggen; veel minder mag men het denkbeeld nog harder uitdrukken, dan door die formulieren zelve bedoeld is.
Het kan van ons niet worden gevergd, dat wij in bijzonderheden verder gezet nagaan, wat corstius in de beide deelen ons levert. Het een of ander stuk uit te kippen, is wel gemakkelijker, maar leert het geheel minder kennen. Uitvoerige behandeling is meer de taak van de Godgeleerde Bijdragen, in welke twee onderscheidene Recensenten (IIde D. bl. 396-414 en IVde D. bl. 159-181) van dit Handboek verslag geven, van hetwelk de slotsom is: dat de voordragt duidelijk en gemakkelijk, alsmede zeer gepast is, en voor het onderwerp, en voor hen, ten behoeve van wie corstius dit werk schreef; dat voorts het scholastieke in termen zorgvuldig is vermeden; dat overal blijken voorkomen van echte liberaliteit, en dat de keus der bewijsplaatsen menigmaal gelukkig is; nu en dan is de keus dier bewijsplaatsen niet naauwkeurig genoeg, en de voordragt wat te breed uitgeloopen. Dit vonnis is naar waarheid geveld, en bij het overnemen van hetzelve schromen wij toch niet, dit Handboek hun ten ernstigste aan te bevelen, wien corstius het in de eerste plaats aanbiedt.





Nagelatene Redevoeringen van Theodorus Adrianus Clarisse, Theol. Doct. en Prof. te Groningen. Te Groningen, bij W. van Boekeren, 1829. In gr. 8vo. XIV en 234 bl. f 2-40.

Het is eene kostelijke nalatenschap van den zoo vroeg gestorven Groningschen Hoogleeraar clarisse, welke het Publiek hierbij uit de hand zijns geleerden Vaders ontvangt. Wij mogen vertrouwen, dat velen onzer Le-
{==379==} {>>pagina-aanduiding<<}
zers zich dezelve reeds hebben ten nutte gemaakt. Hen, die dit nog niet gedaan hebben, willen wij daartoe opwekken door ons eenvoudig verslag.
Deze bundel nagelatene Redevoeringen prijkt met het welgelijkend Afbeeldsel van den voortreffelijken Schrijver, en wordt geopend met een Voorberigt van 's Mans waardigen Vader, dat wij niet dan met aandoening konden lezen. Veel wordt daarin tot lof van den Zalige gezegd, maar geen woord te veel. Wij hebben hem, reeds als jongeling, gekend en hooggeschat. Nog dikwijls treuren wij in stilte om het gemis van onzen Vriend, en staren met weemoed op zijne beeldtenis, naast die van borger en anderen in ons boekvertrek opgehangen.
De eerste Redevoering handelt over invloed der invoering van het Christendom op de verbeterde beoefening der Natuurkunde. De Redenaar doet het onderscheid opmerken, hetwelk er bestaat tusschen de wijze van Natuurbeschouwing bij hen, die eene Goddelijke openbaring ontvingen, en zulken, die dit voorregt moesten missen. Het viel hier gemakkelijk, uit den aard der zaak zelve te redeneren, en daaruit reeds af te leiden, dat de laatsten in hunne bespiegelingen der schepping bij de eersten te kort schieten moeten; maar de Redenaar verkoos liever eenen geschiedkundigen weg te bewandelen, dan zich te verliezen in afgetrokken betoog. Hij wijst daarom in de eerste plaats eenigzins uitvoeriger aan, hoe de voornaamste volken zich de Natuur meenden te moeten voorstellen, en hoe daarin de voornaamste grond lag hunner achterlijkheid in de natuurkundige wetenschappen: terwijl hij daarna opmerkzaam maakt op het verschil, hetwelk in dit opzigt de gewijde Schriften, die de Goddelijke openbaring behelzen, van die gevoelens onderscheidt; en hoe het Christendom uit dien hoofde op de Natuurbeschouwing, en dus ook op de natuurkundige wetenschappen, den voordeeligsten invloed noodzakelijk heeft moeten uitoefenen. Men verwarde den Schepper met het schepsel. Dit was het groote beletsel,

{==380==} {>>pagina-aanduiding<<}
dat den beoefenaren der Natuurkunde voornamelijk in den weg stond, doch hetwelk bij de invoering van het Christendom werd weggenomen.
In de tweede Redevoering worden de verdiensten van den Christelijken Natuurbeschouwer nieuwentijdt naar waarde in het licht gesteld. Na eene treffende inleiding over den invloed der Natuurbeschouwing op het menschelijk gemoed, inzonderheid ter opwekking van het godsdienstig gevoel, worden de voornaamste levensbijzonderheden van onzen beroemden landgenoot aangestipt. De Redenaar bepaalt zich vervolgens tot het hoofdwerk van nieuwentijdt, zijne uitnemende Wereldbeschouwing. De aanleiding tot dit geschrift, voornamelijk in de heillooze strekking van het stelsel van spinoza gelegen, wordt met vereischte naauwkeurigheid vermeld. De gebreken van het werk, aan den leeftijd en de omstandigheden des Schrijvers te wijten, worden niet verzwegen of ontkend. Maar aan den anderen kant wordt de veelzijdige kennis des mans, in zijn geschrift blijkbaar, de orde, waarin hij alles behandelt en doet zamenstemmen ter bereiking van zijn oogmerk, om het planmatige in geheel de schepping aan te wijzen, de bescheiden toon des Schrijvers eindelijk naar verdienste gehuldigd en zoo beknopt als bondig gestaafd. Wie zou, na het lezen dezer Verhandeling, niet instemmen met den wensch des Stellers: ‘dat iemand eens, op het voetspoor der Duitschers, al het overtollige uit dit werk wegnemen, en, met de noodige kennis uitgerust, al het min naauwkeurige, of hetgeen door latere proefnemingen ongegrond bevonden is, verbeteren en besnoeijen mogt!’
De derde Redevoering, even als de beide vorige, gehouden bij het Natuur- en Scheikundig Genootschap te Groningen, wijst den voordeeligen invloed der Natuurkennis op de beoefening der Dichtkunst aan. Een keurig opstel, zoo wat inhoud als vorm betreft, waardig om bovenal door Dichters gelezen en behartigd te worden, al ware het slechts om vele jeugdige beoefenaars der Poëzij te behoeden voor de verderfelijke, meer en meer

{==381==} {>>pagina-aanduiding<<}
veld winnende dwaling, die den vloed van zoetluidende, maar zinledige rijmen dagelijks helpt vergrooten: dat kennis en wetenschap voor den Dichter overtollig of zelfs wel schadelijk zoude zijn.
De vierde Redevoering, uitgesproken in het Groningsch Departement der Maatschappij Tot Nut van 't Algemeen, handelt over den Smaak in betrekking tot de zedelijke Beschaving. Zij toont eerst aan, wat men door smaak heeft te verstaan, waaromtrent dezelve verkeert, en in welk opzigt die onderscheiden is van wansmaak en smakeloosheid; en ontvouwt ten tweede, welken gunstigen invloed de ontwikkeling van eenen goeden smaak bij ons heeft op de zedelijke beschaving. De inleiding bevat eene lofspraak op socrates, die den smaak der Atheners met de zielskracht der Spartanen zocht te verbinden, en aldus zijne volksgenooten tot eene vereeniging van het schoone en goede wilde nopen, welke met de behoeften en den aanleg des menschen het meest overeenkwam. ‘De ondervinding toonde de wijsheid zijner onderneming, en zijne zedeleer blijft tot op het tegenwoordige oogenblik eene rijke bron van onderwijs voor elk, wien het om wezenlijke verbetering en volmaking te doen is. Ja, ik schroom niet te verklaren, dat dezelve alleen voor de oneindige voortreffelijkheid der Goddelijke leere des Christendoms moet onderdoen, en ook nu nog zeer veel kan bijdragen, om ons de Christelijke openbaring beter te doen waarderen, duidelijker te doen verstaan, en er meer nut van in te oogsten.’ - Clarisse behoorde niet onder die Mannen, die den roem des Evangeliums op de puinhoopen der Grieksche en Romeinsche grootheid meenen te moeten vestigen. Hij hechtte zijn zegel aan de stelling, door onzen van lennep zoo meesterlijk betoogd, dat de Wijsbegeerte der Grieken voorbereiding was tot het Christendom.
De vijfde Redevoering, te zelfder plaatse voorgedragen, handelt over een zeer gepast en belangrijk onderwerp: de betrekkelijke waarde, namelijk, van een werkda-
{==382==} {>>pagina-aanduiding<<}
dig en bezig leven, in vergelijking gebragt met eene bloot beschouwelijke levenswijze. De lezing van dit stuk is zeer geschikt, om hen, die in den kring van het bedrijvige leven geplaatst zijn, en wel eens klagten aanheffen over hunne verdrietelijke en geestelooze bezigheden, met hun lot te verzoenen, en oplettend te maken op de voordeelen, die hun stand, de stand van het bezige bedrijf, boven andere in waarheid vooruit heeft.
Des menschen leven, de droom eener schaduw; ziedaar het onderwerp der zesde Redevoering, waarin deze uitspraak van den Griekschen Lierdichter pindarus op eene treffende wijze wordt ontwikkeld en gestaafd. De mensch is eene schaduw - en zijn leven is de droom dier schaduw. Doch liever, dan eene dorre schets van dit voortreffelijk opstel mede te deelen, willen wij het volgende tot eene proeve afschrijven: ‘Of, streeft gij naar de hoogste wijsheid, die der deugd? Een edel doel voorzeker! Jammer maar, dat gij u ook hier bedrogen zult vinden. Het is waar, gij zult u verdienstelijk maken omtrent Vaderland en Maatschappij; gij zult de tranen der geredden op uwe handen zien vallen, en in stilte de edelste aller vreugden kunnen smaken; men zal u juichend verheffen, of in de eenzaamheid voor u tot God bidden: maar of gij voor u zelve voldaan zult wezen, dit is eene geheel andere vraag. Neen, zoo vele onbedwingbare driften, zoo vele steeds herhaalde overijlingen, zoo vele, zelfs met de jaren in kracht toenemende, zwakheden zullen u telkens herinneren, dat uw leven, hoe schoon het ook schijnen moge, niets is dan een droom, een spel der verbeelding; gelijk aan die veelkleurige luchtblazen, die zich in het licht der zonne met pracht verheffen, doch weldra in het niet verdwijnen en geen spoor van hun (haar) aanwezen achterlaten.’
‘Doch neen, dit moest ik niet zeggen. Het menschelijk leven is wel de droom eener schaduw; maar juist deze zelfde vergelijking toont, dat het meer,

{==383==} {>>pagina-aanduiding<<}
oneindig meer dan een niets is. Er zijn onvolmaaktheden in verhevener wezens, waarvoor zij niet vatbaar zouden zijn, waren zij minder verheven. Aldus is het met den droom eens menschen. Hoe onbestemd ook in zich zelve, is hij evenwel van gewigtige beteekenis, als wij dien in betrekking beschouwen tot het leven. Welk eenen hoogen dunk geeft hij ons niet van de krachten onzes geestes, die, ofschoon afgescheiden van de werking der buitenwereld, ofschoon oog en oor gesloten blijft, evenwel niet ophoudt te werken, denkbeelden te vormen en als nieuwe voorwerpen in ons binnenste te scheppen! Al ontvlieden ons in den droom de voorwerpen onzer ons waardige verlangens, al mislukken ons in den droom vaak onze loffelijke voornemens; het getuigt toch voor ons, dat verhevene wenschen, en de kiem van edele daden, in onzen boezem verborgen liggen: terwijl wij, door het min goede in ons hart, dat de droom ook niet zelden aan ons zelven ontdekt, gewaarschuwd worden, om het gezag der rede geen enkel oogenblik te laten verzwakken, maar dáár steeds op den troon te handhaven, waar zij, uit alle neigingen en driften een schoon geheel vormende, naar welgevallen beteugelt en aanspoort. Heeft een droom in het leven deze beteekenis, geene mindere heeft de droom des levens zelf, als wij het oog vestigen op het ware leven van den mensch, dat geheel zijn aanleg noodzakelijk maakt. Reeds dit, dat, terwijl alle overige schepselen worden wat zij kunnen, de mensch hier eene schaduw blijft van hetgeen hij zijn kan en moet; dit, benevens de reeks van zoovele andere gronden, vergewist ons, dat er een tijd moet zijn, wanneer het rijk der schaduwen zal ophouden, en wij, als uit eene duistere gevangenis verlost, de reine, volkomene Menschheid zullen kunnen aanschouwen. En is dat zoo, hebben wij waarlijk grond om te verwachten, dat, als wij uit dezen levensdroom ontwaken, een ander eigenlijk leven voor

{==384==} {>>pagina-aanduiding<<}
ons zal aanvangen, dan verkrijgt alles eene geheel andere gedaante. Dan verheugen wij ons, dat wij reeds hier de zaden mogten zien ontkiemen, die hierna tot wasdom zullen komen’ ..... Maar genoeg! wij mogen niet meer afschrijven. Wie het tot hiertoe verzuimd heeft, schaffe zich dit zaakrijk boekdeel aan, en leze en herleze bovenal deze Redevoering, om ernstig te leeren nadenken over die gewigtige vraag, van wier duidelijke beantwoording onze rust, onze werkzaamheid, onze gelukzaligheid afhangt: ‘wie is de mensch, en wat is het leven der menschen?’
De zevende Redevoering, die den bundel besluit, diende tot een tweede Verslag aangaande de verrigtingen van het Genootschap tot zedelijke verbetering der Gevangenen, en werd in Maart 1828 voor de Groningsche Afdeeling van hetzelve uitgesproken. Men vindt achter dit Verslag, behalve eenige korte Aanteekeningen, eene Redevoering van Mr. h. de ranitz, twee jaren vroeger bij die zelfde gelegenheid gehouden. Het genoemde Verslag is, namelijk, het eenige stuk in dezen bundel, door den waardigen Steller zelv' ter uitgave bestemd, waartoe hij zich door herhaald aanzoek had laten overhalen, op voorwaarde, dat de vermelde Redevoering van den Heer de ranitz tevens met de zijne, ter aanprijzing van de belangrijke zaak, waarover beide handelen, zoude gedrukt worden. Zij komt hier thans als Bijlage voor, en verdient ten volle de plaats, welke zij, op verzoek van den Vader des vroeggestorven Schrijvers, in deze verzameling bekleedt.
Wij leggen de pen neder met vernieuwd en verdubbeld smartgevoel over het gemis des edelen Mans, in den bloei zijns levens weggerukt, onverwachts op de schoonste loopbaan gestuit. Wat heeft het Vaderland, de Geleerde Wereld, de Kerk van Christus in hem verloren! Wat mogt men zich van zijne voortreffelijke gaven en uitgebreide kundigheden nog beloven! .... Maar God riep hem op. Hij was rijp voor hooger werkkring, en het zaad, door hem gestrooid, draagt reeds schoone vruchten.






{==385==} {>>pagina-aanduiding<<}

Verhandeling over het afwisselend algemeen Ziektekarakter en de daarop gebouwde wijziging in de geneeskundige behandeling. Door F.S. Alexander, Med. en Chir. Doctor. Bekroond door de Provinciale Commissie van Geneeskundïg Onderzoek en Toevoorzigt in Gelderland. Te Arnhem, bij C.A. Thieme. In gr. 8vo. VIII en 115 bl. f 1-10.

Bovengenoemde Verhandeling is een antwoord op eene prijsvraag, voorgesteld door de Geldersche Commissie van Geneeskundig Onderzoek en Toevoorzigt, van den volgenden inhoud: Daar sedert eenigen tijd vele voorname Geneeskundigen in de behandeling der koortsen aan de ontstekingwerende boven de prikkelende geneeswijze de voorkeur geven, en deze woorkeur door blijkbare nadeelen der prikkelende behandeling zoo wel, als door de uitspraak der grootste kunstoefenaren op onderscheidene tijden, schijnt gebillijkt te worden; terwijl echter, van den anderen kant, zoo als uit de geschiedenis der kunst kan blijken, telkens de ontstekingwerende geneeswijze door de prikkelende is verdrongen, - vraagt de Commissie: 1o. Is de ontstekingwerende antiphlogistische) geneeswijze in koortsen, het zij gedurende het geheele beloop der ziekte, of in een bepaald tijdperk van dezelve, alléén de ware, gegrond op den aard der kwaal? 2o. Zoo ja; moet men dus de afwijking van die geneeswijze als geneeskundige dwalingen en misgrepen aanmerken? 3o. Hoe verklaart men dan de gunstige gevolgen, welke vele Geneeskundigen van de prikkelende en zoogenaamde versterkende geneeswijze zeggen gezien te hebben? 4o. Laten zich dezelve ook verklaren uit het verschil in het doorgaand karakter der ziekten, door de Geneeskundigen waargenomen, zoodat, naarmate van het verschillend doorgaand karakter, nu eens deze, dan gene geneeswijze de voorkeur verdient? 5o. Welke verdient dan nu in het algemeen gevolgd te worden, naar het thans plaats hebbend doorgaand karakter?

{==386==} {>>pagina-aanduiding<<}

Dezelfde vraag, het eerst in 1822 met eenige verandering (*) voorgesteld, had alstoen twee antwoorden bekomen, welke der bekrooning onwaardig gekeurd werden. Op de tweede uitschrijving ontving de Commissie slechts één antwoord, hetwelk zij, als aan haar verlangen voldoende, bekroonde.
Op eene inleiding, handelende over het afwisselende der geneeswijzen en het wisselvallige der kunst, door voorbeelden uit de Geschiedenis aangetoond, volgt de eigenlijke beantwoording van de vijf hoofdpunten der vraag, welke wij kortelijk zullen opgeven.
Bij de behandeling van wetenschappelijke onderwerpen komt het vooral en in de eerste plaats op goede bepalingen aan. Niet moeijelijk was het, zulk eene bepaling, van hetgeen men door eene antiphlogistische geneeswijze te verstaan hebbe, te geven. Moeijelijker was de definitie van koorts. De geleerde Schrijver, die van von hildenbrandt volgende, beschouwt de koorts als in eene verhoogde werking der levenskrachten bestaande, met die stoornissen in het gestel, welke daarvan het gevolg zijn. Later noemt hij dezelve eene eigenaardige werking van het gestel, die vooral in het bloedvaten-stelsel zigtbaar is, waarbij hij tevens zenuwen en watervaten eene belangrijke medewerking toekent (bladz. 13 en 16). Men kan niet ontkennen, dat deze bepaling iets onbepaalds en onbevredigends heeft. Dit ligt ten deele in den aard der zaak; evenwel vreemd is het, dat de Schrijver niet gepoogd heeft, dit wijsgeerig te ontwikkelen. Dan, wij gaan verder. Is de aard der koorts eene verhoogde werking der levenskrachten, zoo behoort, zegt de Schrijver, bl. 16, de behandeling ontstekingwerend te zijn, die de alleen ware is, en die behoort aangewend te worden in alle doorgaande ontstekingachtige koortsen. Wie ontdekt hier niet een' sprong

{==387==} {>>pagina-aanduiding<<}
in de redenering? Men zou verwacht hebben: in alle koortsen, of in alle ware koortsen, in alle koortsen zonder complicatie, of iets dergelijks. Nu integendeel wijkt de Schrijver al dadelijk van zijne bepaling af, door koortsen te stellen, waarin niet de ontstekingwerende, d.i. verzwakkende geneeswijze, maar eene andere behoort aangewend te worden. Nog duidelijker zien wij dit later, waar gesproken wordt van koortsen met zwakte, waarin eene tegenovergestelde geneeswijze te pas komt, welke, zoo die zwakte zich aanstonds aankondigt, van het begin af gevolgd, en waarmede tot het einde toe volgehouden moet worden. Hoe maken wij het nu met de definitie, dat de aard der koorts niet in eene verhoogde levenswerking bestaat? Hebben wij hier te doen met koortsen, die geen koortsen zijn, of is de aard der koorts niet in eene verhoogde werking der levenskrachten gelegen? Een van beiden moet waar zijn. Wat de Schrijver ons op de eene plaats geeft, dat neemt hij op de andere weêr terug, en, terwijl wij meenden het begrip van koorts gevat te hebben, ontvlugt het als een schaduwbeeld aan onze handen.
Bij de behandeling van het tweede punt ontmoeten wij nieuwe zwarigheden. Want aldaar komen de koortsen met verhoogde werking der levenskrachten als eene zeldzaamheid voor, en beweert de Schrijver, dat afwijking van de ontstekingwerende geneeswijze geene dwaling is ook bij het begin der koortsen, waar de aard derzelve aanstonds passif of asthenisch is (bl. 38), ja dat in dezelve deze geneeswijze te willen aanwenden, de grootste dwaling zoude zijn.
Alzoo is dan ook het derde punt beantwoord, en de Schrijver gaat over tot het vierde, alwaar hij, met de opstellers der vraag, het verschil van geneeswijze der koortsen uit derzelver verschillend karakter verklaart. Om dat verschillend karakter der ziekten te betoogen, haalt de geleerde Schrijver de getuigenissen van onderscheidene Geneesheeren aan, onder de vroegeren dat van ramazzini, willis, sydenham, onder de lateren dat van pringle, stoll, hufeland.

{==388==} {>>pagina-aanduiding<<}

Aan het vijfde punt genaderd, stelt hij, dat, na een ontstekingachtig staand karakter der ziekten, thans meer doorgaande het gastrische heerschend is geworden. Over de oorzaken van zulk een staand karakter der ziekten sprekende, noemt de Schrijver vooreerst de lucht, vervolgens de hemelligchamen, de veranderingen op en onder onzen aardbol, de groote gebeurtenissen der beroeringen in de natuur, zedelijke indrukken, enz. welker invloed echter meer als met den vinger aangeduid, dan wel, gelijk men dit verwachten zou, betoogd, of in eene geleidelijke orde uiteengezet wordt. Door den invloed van dergelijke omstandigheden ondergaan de ziekten in derzelver wezen eene wijziging. Hetgeen nu zulk eene verandering, zoo lezen wij, werkt, wordt heerschende aard der ziekten genoemd. Zoo wij deze zinsnede wèl begrijpen, noemt de Schrijver heerschenden aard der ziekten het uitwerksel of gewrocht van gemelde verandering of wijziging in het wezen en bestaan derzelven. Hoe het zij, men had met regt mogen verwachten, dat vooreerst dit begrip juister omschreven en scherper bepaald ware geworden, dat in de tweede plaats de zaak zelve met bondige bewijsgronden gestaafd, en ten derde de meerdere of mindere uitgestrektheid der heerschappij van zoodanig staand karakter ware aangewezen. Het voldoet niet te zeggen, dat sydenham, stoll, lentin, sprengel en anderen dit gevoelen koesteren; men verlangt een oordeelkundig overzigt van daadzaken, hiertoe betrekkelijk, en in dit verlangen wordt men grootendeels te leur gesteld. Men verlangt een betoog, dat hetzelfde staand karakter gedurende eene reeks van jaren in onderscheidene gewesten geheerscht heeft, ontleend uit de overeenkomst van de waarnemingen van onderscheidene Geneesheeren bij verschillende volken. Dit betoog hebben wij vergeefs gezocht. Immers, dat forestus in de 16de Eeuw rotkoortsen met blutsvlekken waarnam, bewijst niets, zoo hetzelfde niet door andere waarnemers
buiten ons vaderland is waargenomen. Dat ramazzini in 1591, willis in 1658, en sydenham 8 jaren later ont-
{==389==} {>>pagina-aanduiding<<}
stekingkoortsen behandelden, de eerste in Italië, de beide laatsten in Londen, doet even weinig af voor het groote punt in quaestie. Van gelijke waarde zijn de aanhalingen uit pringle in de eerste helft der 18de Eeuw, en uit stoll dertig jaren later. Dat pringle als Veldarts onder zijne troepen vooral rheumatisch-inflammatoire ziekten, dat stoll in Weenen daarentegen veel gastrische ongesteldheden gezien heeft, laat zich even gemakkelijk uit plaatselijke en tijdelijke omstandigheden, als uit een algemeen ziektekarakter verklaren. Is het verschil van behandeling een gevolg van verschil van ziekten geweest, hoe moet men dan het gelijktijdig gebruik van latingen door den eenen en prikkels door den anderen Geneesheer, niet alleen in verschillende streken, maar in dezelfde plaats, opvatten; waarvan sydenham en morton een merkwaardig voorbeeld opleveren? Is het Brownianisme een gevolg geweest van een heerschend zenuwachtig karakter der ziekten, van waar heeft het dan eerst zoo laat fortuin gemaakt, en allerminst in Engeland? Van waar die menigte slagtoffers van hetzelve, en die kwade gevolgen, die men hetzelve wijt? Is de praktijk van broussais het uitvloeisel van een dergelijk heerschend ontstekingachtig ziektekarakter, hoe zal men dan daarmede de ongunstige uitkomsten overeenbrengen, welke de tabellen van Val de Grace opleveren? Als men de jaarboeken der Geschiedenis opslaat, zou men eerder geneigd zijn, deze omwentelingen aan den onrustzieken geest der menschen, aan de natuurlijke overhelling tot uitersten, aan modezucht, aan nieuwe ontdekkingen, theoriën, meeningen, enz. dan aan de ervaring toe te eigenen. Men bedenke eens, welke
wijzigingen de natuur- en ziektekunde van den mensch sedert hoffmann ondergaan had; men lette op het heerschzuchtig karakter van cullen, wien het gezag van boerhaave hinderen moest, - op de leefwijze en den onstuimigen aard van zijnen discipel; men overwege den even heerschzuchtigen als onstuimigen aard van broussais; men beschouwe hem als doortrokken van de

{==390==} {>>pagina-aanduiding<<}
nieuwe leerstellingen van bichat; men vestige de aandacht op zijne betrekking tot pinel en diens school en gezag in Frankrijk, - en men zal niet angstig behoeven om te zien naar eene verklaring van de praktijk en het leerstelsel dezer twee wijdberuchte hervormers, of zijne toevlugt te nemen tot een doorgaand ziektekarakter, om zich het een en ander duidelijk te maken. De geneeskundige ervaring wordt op losse schroeven gezet, als men zonder voldingende daadzaken hare slotsommen a priori gaat vaststellen, of een dusdanig heerschend stationair ziektekarakter aanneemt als de sleutel op alle leerstellingen en algemeene geneeswijzen, welke gedurig als eene zekere mode elkaâr vervangen. Wij willen daarom de mogelijkheid van zoodanig karakter niet tegenspreken; ja, wat meer is, wij willen zelfs de waarschijnlijkheid van hetzelve niet geheel verwerpen: het is ons eenig doelwit, aan te toonen, dat er vooralsnog geene voldoende redenen bestaan, om aan eene algemeen heerschende en over vele gewesten zich uitstrekkende ziektegesteldheid, als eene op duchtige gronden steunende daadzaak, volkomen geloof te slaan. Wel is waar, de getuigenissen en daadzaken, welke de Schrijver bijeenbrengt, om het laatst geheerscht hebbend ontstekingachtig ziektekarakter te bevestigen, zijn in geenen deele verwerpelijk, en wij erkennen volmondig, dat dit gedeelte der Prijsverhandeling met de meeste vlijt en zorg is uitgewerkt; edoch tegenover deze bewijsredenen staan vele andere, die wij bezwaarlijk met dezelve kunnen rijmen, zoo als bij voorbeeld het menigvuldig gebruik van heete, maar meer nog van verdoovende geneesmiddelen en vergiften, welke gedurende dien tijd vooral in zwang geraakt zijn, en aan welke niemand, der zake kundig, den naam van antiphlogistische zal geven. Daarenboven wie verzekert ons, dat de antiphlogistische geneesmiddelen, ook al waren zij nog meer onbepaald in
zwang, dan zij toen geweest zijn, tot een stellig bewijs verstrekken, dat de keus van dezelve meer aan eene wezenlijke en gevoelde behoefte, dan wel aan eene overdrijving,

{==391==} {>>pagina-aanduiding<<}
aan opgevatte denkbeelden, of eene temperatuur-verandering in den geest en de gemoederen der Geneesheeren, moet worden toegekend? Het tegendeel daarvan is ons althans nog niet klaar gebleken.
Ondertusschen, hoezeer Recensent ook in meer dan één punt van de gevoelens van den geleerden Schrijver afwijkt, zoo durft hij desniettemin de lezing en overweging dezer Verhandeling allen vaderlandsche kunstoefenaars aanbevelen, en eindigt met zijnen wensch naar meerdere lettervruchten van den bekwamen, werkzamen en kundigen alexander, die, door zijne tegenwoordige betrekking tot het Rijks-Hospitaal te Utrecht, overvloedige gelegenheid heeft, om zoo wel het algemeen karakter der aldaar heerschende ziekten, als de vooren nadeelen eener antiphlogistische behandeling, gade te slaan.


De Verovering van Granada beschreven door Washington Irving naar het Handschrift van Antonio Agapida. Il Deelen. Uit het Engelsch. Te Haarlem, bij de Wed. A. Loosjes, Pz. 1830. XIV en 347, VI en 356 bl. f 6-60.

De Heer washington irving, zoo door zijn Leven van columbus, als door andere welgeschrevene werken, gunstig als Schrijver bekend, geeft ons in deze twee Deelen eene Geschiedenis van den Oorlog, door de Spaansche Monarchen ferdinand en isabella tegen de Mooren van Granada gevoerd, en welke met de geheele verovering van dat bloeijend Rijk een einde nam. Deze Geschiedenis loopt van het laatst van den jare 1481 tot aan het begin van 1492, en omvat dus een tijdperk van ruim tien jaren. Zij is belangrijk om den hardnekkigen wederstand, dien de Moorsche Vorsten, schoon door onderlinge tweedragt verzwakt, en reeds in den aanvang door zware nederlagen en het verlies van groote en sterke steden ontmoedigd, niet nalieten, nog

{==392==} {>>pagina-aanduiding<<}
tot het uiterste aan hunne overmagtige aanvallers tegen te stellen. Het werk bevat daardoor eene aaneenschakeling van grootere en kleinere gevechten, strooptogten, krijgslisten en belegeringen, waarin niet alleen de heldenmoed, maar ook de krijgskunde, zoo der Spanjaarden als der Mooren, meestal schitterend uitblinkt. Zij verdient alzoo, ook uit het oogpunt der krijgskundige geschiedenis, de opmerking van hen, wien dat vak van wetenschap ter harte gaat. Zoo vindt men hier niet alleen het gebruik van eene ontzaggelijke belegeringsartillerij, maar zelfs het aanleggen van mijnen, en eindelijk nog het gebruik van buskruid tot het opbersten daarvan, van welk laatste wij niet wisten, dat zulk een vroeg blijk bestond, gelijk dit dan, ook op bl. 91 van het tweede Deel, als het eerst bekende voorbeeld daarvan wordt opgegeven.
Of echter de vorm, waarin deze gebeurtenissen voorgedragen worden, wel de beste zij, zouden wij grootelijks bewijfelen. Wanneer wij de Grieksche en Romeinsche Geschiedschrijvers vergelijken met de Kronijken der Middeleeuwen, en deze laatste weder met de nieuweren, als hume, gibbon, von muller, archenholtz, kan de toenadering tot den Kronijkvorm waarlijk als geene wenschelijke zaak beschouwd worden. En dit echter is hier opzettelijk geschied. Op den titel reeds lezen wij: ‘naar het Handschrift van antonio agapida.’ Deze agapida schijnt een kloostermonnik geweest te zijn, en eene Geschiedenis van den Moorschen Krijg te hebben nagelaten, welke in de Bibliotheek van het Escuriaal bewaard wordt. De Heer washington irving zegt zelf, in het begin zijner Voorrede: ‘Ofschoon de volgende Kronijk den naam van den Eerwaardigen Pater agapida op haren titel aan het hoofd voert, is zij meer eigenlijk een weefsel, welks schering de overgebleven stukken van des Paters werk uitmaken.’ Hij heeft dezelve dan ook uit andere Spaansche en Arabische kronijken, welke meestal onder de bladzijden worden aangehaald, aange-
{==393==} {>>pagina-aanduiding<<}
vuld en uitgebreid. Doch dit had kunnen geschieden, zonder den Kronijkvorm zoo sterk te doen uitkomen. Reeds de opschriften der Hoofdstukken doen dezen in het oog vallen, b.v.: ‘Hoe grootsch en plegtiglijk de Graaf van Cabra ten hove ontvangen werd.’ - ‘Hoe de Graaf van Cabra op eene tweede gevangenneming van eenen Koning uitging, en hoe hij daarbij voer.’ Dit herinnert onwillekeurig aan de Kapittels van een' Ridderroman of Kloosterkronijk. Ook de bewerking dier Hoofdstukken, die meestal zeer kort zijn, en door geene andere opmerkingen, dan die van den dweepzieken en naar Heidensch bloed dorstenden Pater
zelven, afgewisseld worden, vermindert dezen indruk niet, maar doet het werk, overeenkomstig des Schrijvers wil, dan ook het voorkomen hebben van eene Kronijk, welke zich alleen door eenen fraaijen stijl (dien wij daarin geenszins miskennen), door mindere langdradigheid, en door het weglaten van overtolligheden, van andere dergelijke onderscheidt.
Naar het oordeel van Rec. is dit de wijze niet, waarop de Geschiedenis in onzen tijd behoort geschreven te worden. Sommigen moge deze vorm behagen, misschien omdat alles hier Verhaal is, en men nergens door eenigen oudheid-, geschied- of oordeelkundigen uitstap wordt opgehouden; naar ons begrip is juist hierdoor alles weggelaten, waardoor de Geschiedenis regt nuttig en bruikbaar wordt, en den naam verdient van eene Leerschool voor Vorsten en Volken.
De Vertaling is in zeer goede handen gevallen. Nergens heerscht stijfheid. Alles is in eene sierlijke en krachtige taal, die slechts zeldzaam de navolging uit het Engelsch verraadt, overgebragt. Het uiterlijke verdient allen lof.





Laurens de Medicis en zijn Tijd. Uit het Engelsch van W. Roscoe, Esq., door Steenbergen van Goor. Te Leeuwarden, bij Steenbergen van Goor. 1831. In gr. 8vo. XX en 404 bl. f 3-60.


{==394==} {>>pagina-aanduiding<<}

De laatste helft der XVde Eeuw is voorzeker een der belangrijkste tijdperken voor de geschiedenis van den menschelijken geest. Italië was het bevoorregte land, waarin Kunsten en Wetenschappen zouden herleven. Reeds in de 14de Eeuw hadden dante, petrarcha en boccaccio aldaar meesterstukken van Dichtkunst en Prozastijl geleverd; doch hun voorbeeld had niet onmiddellijk die gevolgen, welke men er zich van had mogen voorstellen. Eerst in de volgende Eeuw ontstond, door een' zamenloop van vele allergunstigste omstandigheden, in Italië eene vurige zucht tot beoefening der Grieksche en Latijnsche Letterkunde. Geestelijken en Leeken, Vorsten zelfs, wedijverden als om strijd in het opsporen van de overgeblevene Handschriften, het stichten van Boekerijen en geleerde inrigtingen, het uitgeven en verklaren der beroemdste oude Schrijvers; en dit met een zoo gelukkig gevolg, dat al spoedig de duisternis der barbaarsche Middeleeuwen vervangen werd door het glansrijk morgenrood van beschaving en verlichting.
Onder de voornaamsten, wier weldadige bemoeijingen in dit opzigt aanspraak hebben op de dankbaarheid van het nageslacht, mogen cosmus en laurens de medicis in de eerste plaats genoemd worden. Tot een der aanzienlijkste geslachten van Florence behoorende, en daarbij door den koophandel onmetelijke rijkdommen verzameld hebbende, stonden zij, als de eersten onder hunne medeburgers, aan het hoofd van dat Gemeenebest. Cosmus en zijn Zoon pieter de medicis begunstigden, bij al den slommer der staatzaken, met allen ijver de ontluikende Letteren. Doch bijzonder was het openbaar en bijzonder leven van laurens (den Zoon van pieter) zulk eene aaneenschakeling van welgeslaagde pogingen ter bevordering van Kunsten en Wetenschappen, dat men hetzelve beschouwen kan als onmiddellijk verbonden met de geschiedenis van de herleving der Letteren.
Deze Staatsman en Letterheld is het, welken de En-
{==395==} {>>pagina-aanduiding<<}
gelsche Geschiedschrijver roscoe, ook door andere werken, inzonderheid door zijnen leo den X, te regt beroemd, ons in dit boek heeft voor oogen gesteld. Alleruitmuntendst is in ons oog deze arbeid uitgevallen. Het openbaar leven van laurens de medicis, op zichzelve reeds hoogstbelangrijk, wordt in eenen edelen en ongemeen vloeijenden stijl en tevens op eene echt kritische wijze behandeld. Telkens, waar het te pas komt, vlecht de Schrijver de letterkundige loopbaan van zijnen held, zelf als Dichter, maar vooral als vurig beminnaar der Grieksche en Latijnsche Letteren bekend, in zijn verhaal in, en verbindt dit tevens zoo uitmuntend met de geheele Letterkunde van dien tijd, dat men te gelijk met deze Levensgeschiedenis de Geschiedenis van de toenmalige studie der Ouden erlangt. Hoogstbelangrijk zijn dan ook des Schrijvers berigten omtrent de voornaamste Letterhelden uit dit tijdvak, poggio, fr. filelfo, pulci, politianus, ficinus en eene menigte anderen, waardoor dit werk bijzonder nuttig wordt voor hen, die, bij de beoefening der klassieke Schrijvers, tevens de beginselen en den voortgang van derzelver studie in Italië wenschen gade te slaan. Dit voortreffelijk werk, ofschoon niet nieuw, als zijnde reeds in 1794 zoo niet uitgegeven, dan toch opgesteld, verdiende ten volle de overbrenging in onze moedertaal. De kundige steenbergen van goor heeft zich van deze taak naar gewoonte, dat is uitmuntend, gekweten. Alleen zouden wij gissen, dat hij, vooral bij het laatste gedeelte, de Hoogduitsche vertaling wat te veel voor zich gehad heeft. Ten minste meenden wij hier en daar eenige Germanismen te zien doorschemeren. Ook had de correctie wel zuiverder mogen zijn, vooral ten aanzien der jaartallen. Hoe
dit zij, bij het uitstekend werk, waarmede onze Letterkunde weder verrijkt is, en bij den in 't algemeen zoo wèl geslaagden arbeid des Vertalers, mogen wij bij geene kleinigheden stilstaan. Wij wenschen het boek, ondanks de zeker niet gunstige

{==396==} {>>pagina-aanduiding<<}
tijdsomstandigheden voor soortgelijke werken, een ruim vertier, en bevelen het met volle ruimte allen aan, die belang stellen in Letterkunde en Geschiedenis.





Konstantinopel en Turkije; door C. Macfarlane. II Deelen. Uit het Engelsch vertaald. Met Platen. Te Amsterdam, bij G.J.A. Beijerinck. 1830. In gr. 8vo. XII en 378, X en 364 bl. f 7-65.

Tegenover den titel van dit werk vindt men nog eenen anderen, waarbij hetzelve wordt voorgedragen, als ‘een vervolg op r. walsh, Reis naar Konstantinopel.’ Het gunstig onthaal, aan laatstgemelde Reis te beurt gevallen, moedigde den Vertaler daarvan aan, om ook die van den Heer macfarlane in onze moedertaal over te brengen. En niet geheel zonder reden. In de eerstgenoemde toch vindt men eene beschrijving van het Europesche, in deze van het Aziatische Turkije; terwijl beider Schrijvers, over Konstantinopel breedvoerig zijnde, wederkeerig dienen kunnen tot aanvulling of bevestiging van elkanders berigten.
De Heer macfarlane, die, gelijk uit het slot van zijn werk blijkt, reeds eenige jaren door Europa gereisd had, bezocht in 1827 en 1828 het Turksche Rijk. In Augustus van het eerstgemelde jaar kwam hij te Smyrna, vertoefde daar eenen geruimen tijd, deed eenige uitstappen naar de naburige eilanden en dorpen, reisde toen over Bergamo (het oude Pergamus) naar Magnesië, en keerde over Sardes naar Smyrna terug. Van daar begaf hij zich in Mei 1828 te scheep naar Konstantinopel, waar hij tot in October verbleef, wanneer hij ter zee de t'huisreis aannam.
Het eerste Deel van dit werk bevat een zeer uitgebreid berigt omtrent Smyrna, en wel voornamelijk met betrekking tot de zeer gemengde bevolking dier stad, de zeden en gewoonten der Turken, Grieken, Joden,

{==397==} {>>pagina-aanduiding<<}
Franken enz., en den staat der zamenleving aldaar. Hierin is ongetwijfeld veel belangrijks; doch misschien is het wat te lang gerekt, en hier en daar te veel met kleinigheden opgevuld. Ons kwam dit althans zoo voor, en in zeker opzigt verheugden wij ons, toen de Schrijver weder op reis ging. Omtrent het eiland Scio, de stad Erythrea, het meer afgelegen Bergamo en Magnesië vindt men in dit Deel inderdaad belangrijke berigten.
Het tweede Deel behelst het vervolg van dezen uitstap. De Schrijver geleidt ons door de bouwvallen van Sardes, weleer de hoofdstad van Lydië en de zetel van cresus. Wij vergezelden hem daar met belangstelling en vermaak. Doch het verwonderde ons eenigzins, hem weder naar Smyrna, en van daar, zonder verder in Klein-Azië door te dringen, naar Konstantinopel te zien vertrekken. Niet dat wij dit in den Schrijver berispen; hij was meester, om zijne reis korter of langer uit te strekken; maar wijl de Vertaler in zijn Voorberigt spreekt van het groot gedeelte van Klein-Azië, 't welk in deze Reis beschreven wordt. Wanneer men op eene goede kaart den kring naziet, waarin de opgemelde plaatsen gelegen zijn, zoude men onwillekeurig aan eene drukfeil denken, en meenen, dat hier klein gedeelte moest gelezen worden, indien men zich niet op aannemelijke gronden overtuigd hield, dat dit de bedoeling des Vertalers niet geweest is.
Hoe dit zij, wij landen met den Schrijver te Konstantinopel, en hetgeen hij van daar mededeelt, is in ons oog verreweg het belangrijkste van dit werk. Niet dat wij hier eene omstandige beschrijving van openbare en bijzondere gebouwen, oude overblijfsels, gedenkteekenen, inrigtingen of iets dergelijks te wachten hebben. Integendeel, zoo weinig vindt men hieromtrent, dat de Schrijver zelf in het laatste Hoofdstuk erkent, dat hij, ‘alvorens Konstantinopel te verlaten, toch een enkel woord van de stad en hare omstreken zeggen moet,’ (bl. 316.) Hij zegt er dan ook iets van, doch geheel uit de hoogte, te weten van den trans des torens van Galata, die hem een uitmuntend Panorama der geheele stad opleverde; terwijl hij voor het overige de schraalheid zijner berigten omtrent het plaatselijke vrij kunstig verbergt, door eene vergelijking te maken tusschen de ligging van Napels en Konstantinopel. Doch daarentegen vinden wij in dit Deel hoogstopmerkelijke berigten omtrent den thans regerenden

{==398==} {>>pagina-aanduiding<<}
Sultan mahmoud, zijne geschiedenis en karakter, de vernietiging der Janitsaren, de hervorming der krijgsmagt, de geregelde benden van alle wapenen, welke de Sultan oprigt, of althans tracht op te rigten. Dit en nog zeer veel, 't welk daarmede in verband staat, maakt den hoofdinhoud van dit tweede Deel uit, en is inderdaad even aangenaam als leerzaam. Wij herinneren ons niet, ergens hieromtrent zulke volledige en grondige berigten te hebben aangetroffen.
Vraagt men nu, waarom de Schrijver, zich zoo zeer met het geschiedkundige bezig houdende, het plaatselijke zoo zeer heeft veronachtzaamd, dan is de oplossing gelegen in den wankelen staat zijner gezondheid. Reeds toen hij Smyrna verliet, was hij zeer ongesteld. Voor eene poos herstelde hij; maar hij stortte te Konstantinopel weder in, moest zijne verdere plannen laten varen, en vertrok nog niet geheel hersteld zijnde (bl. 345). Dit levert voor den Schrijver eene alles afdoende verschooning op, doch, hoezeer buiten zijne schuld, het vermindert de waarde van zijn werk.
Hetgeen ons in deze Reis bij aanhoudendheid hinderde, is de verregaande partijdigheid des Schrijvers, waarover de Vertaler zelf hem meer dan eens berispt en teregtgewezen heeft. Wij laten in het midden, of de hevige beschuldigingen, welke de Schrijver tegen fabvier en anderen inbrengt, al dan niet van grond ontbloot zijn; maar hetgeen in het Bijvoegsel A, (IIde D. bl. 354 en volg.) 't welk eene uit de Fransche vertaling ontleende verdediging van dien Officier inhoudt, gezegd wordt, is letterlijk op den Schrijver toepasselijk: ‘De Vaderlandsliefde der Engelschen heeft hare slechte zijde. Vreemde verdiensten worden door hen niet naar waarde geschat, maar onregtvaaadig belasterd. Het schijnt, dat alle deugden, alle talenten uit hun eiland afkomstig zijn, en men zoude zeggen, dat de bekwaamheid en de roem van anderen een roof zijn aan Engeland gepleegd.’ - Bijzonder tegen de Russen en Franschen straalt alomme zijne partijdigheid door. Zelfs de Ministers en Ambassadeurs van sommige Europesche Mogendheden worden hier en daar op eene zoo jammerlijke wijze ten toon gesteld, dat men inderdaad moeite heeft den Schrijver te gelooven. Wij bedoelen hier bijzonder hetgeen op bl. 254 en verv. van het tweede Deel voorkomt omtrent zekeren Baron van -, Afgezant van eene der kleine Noordsche Mogendheden; zoo ook het op bl. 150 voorkomende. Wij herinneren ons niet, dat de Schrij-
{==399==} {>>pagina-aanduiding<<}
ver éénen vreemdeling prijst, behalve den Nederlandschen Ambassadeur, den Baron van zuylen, en deszelfs Gemalin. Aan dezen wordt op bl. 100 en 151 onbekrompen lof gegeven. ‘Het allerlaatst,’ zegt de Schrijver, ‘noem ik den uitmuntenden Afgezant van het Hof der Nederlanden en Mevrouw zijne Echtgenoot, die even uitmuntend en beminnelijk in den omgang is als hij. In hun
gezelschap vond ik mij gelukkig; maar ik kon toch niet elken avond in hetzelfde huis doorbrengen.’ - In den mond van eenen Engelschman, en wel van eenen Engelschman als de Heer macfarlane, is dit eene ongehoorde lofspraak!
Over het algemeen erkennen wij, dat dit werk veel belangrijks inhoudt, doch twijfelen, of de wensch des Vertalers zal vervuld worden, ‘dat hetzelve naast de Reis van walsh eene plaats zal vinden onder die boeken, aan welke men eene blijvende waarde toekent.’ - Aan hem heeft het intusschen niet ontbroken.
De Vertaling is blijkbaar in zeer bekwame handen gevallen.


Verhandeling over het staatkundig belang der openbare Opvoeding, door D'Herbigny. Te Brussel, bij Brest van Kempen. 1830. In gr. 8vo. IV en 76 bl.

Dit werkje is opgedragen aan Z.M. den Koning. De bekwame Schrijver betoogt de noodzakelijkheid van het toezigt der Hooge Regering op het openbaar onderwijs; de verderfelijkheid der door de Unionisten verlangde vrijheid van onderwijs, als alleen strekkende, om het onderrigt der jeugd met der tijd den Jezuiten in handen te spelen; de ongeschiktheid der Jezuiten-orde tot het onderwijs, vooreerst om de verderfelijke stellingen dier orde, en ten tweede, omdat de bekwaamste Jezuiten op eene andere wijze in de belangen der broederschap worden gebezigd, zoodat zelfs, gedurende tien jaren, alleen de leden van weinig verwachting gebezigd worden tot het werk der opvoeding. Alles wordt met historisch, letter- en redeneerkundig bewijs gestaafd. Naar ons inzien wil de Schrijver te veel magt en te grooten invloed aan het Gouvernement laten: echter is dit altijd beter, dan het tegenovergesteld uiterste. Indien wij nog met België vereenigd waren, zou Recensent eene gemotiveerde beoordeeling van deze, in dat geval zeer belangrijke, Verhan-
{==400==} {>>pagina-aanduiding<<}
deling gegeven hebben. Thans bestaat daartoe geene reden meer, en daarom zal dit weinige genoeg zijn. Het boekje, schoon op het oog bevallig gedrukt, is niet vrij van spel- en taalfouten, welligt door dat het te Brussel is uitgegeven. Overigens is het ook nog tegenwoordig de lezing waardig, van leerrijken inhoud en goede strekking.


Wat zal er van het Regtswezen in ons Vaderland moeten worden? Te Groningen, bij J. Oomkens. 1831. In gr. 8vo. 47 Bl. f : - 50.

De hoofdzakelijke inhoud van dit klein, maar welgeschreven stukje komt op het volgende neder. Het Regtswezen in ons Vaderland kan in den tegenwoordigen staat niet alleen niet op den duur, maar zelfs niet lang meer blijven. De reeds aangenomene nieuwe Wetgeving dient echter herzien en gewijzigd te worden, wijl er te veel in is, 't welk als 't ware aan de Belgen is toegegeven. Het is hierom noodig, dat de Fransche Wetgeving eenigen tijd, echter zoo kort mogelijk, voortdure, ten einde wel met spoed, maar zonder overijling, de noodige veranderingen in de Nationale Wetgeving daar te stellen. Bij de beantwoording der vraag, waarin deze veranderingen zouden moeten bestaan, zet de Schrijver de volgende punten vooruit: 1o. dat, al ware het, dat de Natie bedrogen werd in den algemeenen wensch, om zoodanig van België gescheiden te worden, dat er geene andere betrekking dan die van nabuur overblijft, het oude Vaderland dan toch wel zijne geheel eigene huishouding, zijne eigene en bijzondere Wetten en Instellingen zal bekomen; 2o. dat de Grondwet wijzigingen ondergaan moet, en 3o. dat men het stelsel van bezuiniging met kracht en hartelijk omhelzen zal. Hierop voortbouwende, zegt hij, dat, vermits de Fransche Regterlijke Instellingen het grootste bezwaar zijn, het volgende plan, naar zijn oordeel, op de minst kostbare wijze, aan de meest dringende behoefte voldoen zoude: ‘dat, behalve de Hooge Raad, in het Rijk werd daargesteld één Hof van appel, namelijk alléén voor de vonnissen der Regtbanken van eersten aanleg in burgerlijke zaken, of dat ééne Kamer van den Hoogen Raad zelven met die appellen belast werd, even als eene andere Kamer met het werk der Cassatiën. Bij dit plan zouden

{==401==} {>>pagina-aanduiding<<}
de Provinciale Hoven, zitting houdende in de hoofdplaatsen der Provinciën, kunnen blijven, en belast zijn met het lijfstraffelijke over de geheele Provincie en met het burgerlijke in eersten aanleg, alsmede met de appellen van de uitspraken der Kantons-regters in het hun aangewezen district, gelijkelijk als de overige Regtbanken van eersten aanleg. Hierdoor zoude de eerste en tweede aanleg volkomen gescheiden zijn; maar daarenboven zoude het plan groote bezuinigingen opleveren, doordien die Provinciale Hoven slechts een gering getal leden zouden behoeven te hebben.’
Dit plan wordt vervolgens nader en in bijzonderheden ontwikkeld, welke voornamelijk daarop nederkomen, om de Wetboeken op de Burgerlijke en Lijfstraffelijke Regtspleging te herzien en te arresteren, en dan met de drie overige nog eenigen tijd te wachten. Op die wijze (en met behulp eener transitoire Wet) rekent de Schrijver, dat men met 1832 in het bezit van nieuwe en betere Regterlijke Instellingen en Regtsbedeeling zijn zoude.
Wij zullen dit plan, 't welk helder en krachtig is voorgedragen, niet opzettelijk ten toets brengen. Veel goeds is er voorzeker in; behartiging verdient het in allen gevalle; maar er is ook het een en ander in, waarmede wij niet zoo gereedelijk zouden instemmen. Het bestek van dit Tijdschrift verbiedt ons eene breedvoerige ontwikkeling van ons bijzonder gevoelen, en wij onthouden ons liever daarvan geheel, dan zulks onvolledig te doen. - Wij bevelen hetzelve aan de overweging van allen, die tot de Regterlijke Magt behooren, of tot de Regtsbedeeling in betrekking staan, en er prijs op stellen, om eindelijk uit een Land, 't welk op zoo vele groote herinneringen van vrijheid en zelfstandigheid bogen kan, eene uitheemsche en opgedrongene Wetgeving verbannen te zien. Want, gelijk de Schrijver even juist als krachtvol opmerkt, ‘nog leven wil onder eene Wetgeving, ons door overheersching en geweld opgedrongen, geschrein eene vreemde taal, en strijdig in vele opzigten met onze zeden en gewoonten. Nog gehoorzamen wij aan Wetten, welke de Grondwet reeds vele jaren gebood, dat door andere zouden vervangen worden; nog hebben wij in zekeren zin niet geheel opgehouden Franschen te zijn. Immers het gedenkstuk van de diepste vernedering, welke immer het Vaderland onderging, wordt nog bij ons staande gehouden en gehuldigd.’



{==402==} {>>pagina-aanduiding<<}

Merkwaardigste Levensbijzonderheden van Lord Byron; ontleend uit het oorspronkelijke Engelsche Werk van Thomas Moore. Te Dordrecht, bij Blussé en van Braam. 1830. In gr. 8vo. XII en 368 bl. (Met gesteendrukt Portret van Lord Byron.) f 3-60.

Waar is de naam van Lord byron niet bekend, en in sommige opzigten berucht, in andere beroemd? Levensbijzonderheden van hem zullen dus in Engeland niet alleen, maar overal welkom zijn, met dat onderscheid, dat 's mans landgenooten alles meer tot in het kleine en minder belangrijke, wij en andere vreemdelingen slechts het voorname en belangwekkende zullen wenschen te weten. De bekende Schrijver van het oorspronkelijke, thomas moore, zelf een vriend van byron, was in de gelegenheid, echte berigten mede te deelen, en doet dit dan ook zeer breedvoerig; de Vertaler heeft die voor ons Nederlanders te groote wijdloopigheid, blijkens het Voorberigt, aanmerkelijk besnoeid: en nog was het boek ons lang genoeg. Hoe komt dat? Afkeer van den held der geschiedenis, als mensch beschouwd, mag er wel de reden van zijn. Ja! Lord byron had eenige edelmoedigheid, die echter grootendeels uit zekeren ongezelligen trots, en niet uit een open en liefderijk hart opwelde. Het gebrek aan voor zijn karakter geschikte leiding in zijne jeugd, en een zamenloop van omstandigheden, strekken tot gedeeltelijke verontschuldiging zijner veelvuldige verkeerdheden. Zelfs het eigenaardige van zijn talent, de hevigheid van zijne hartstogten, en geheel het grondweefsel van zijne ziel, dat hij van de Voorzienigheid en niet van zichzelven ontvangen had, maken hem meer verschoonlijk, dan elk ander, met een ander karakter, een' anderen aanleg en andere ontwikkeling, bij dezelfde stemming en handelwijze in de eigene omstandigheden zou zijn geweest. Maar dat alles kan ons slechts nopen, om den beklagenswaardigen man niet streng te veroordeelen, en hem zelfs ons medelijden te schenken; maar onmogelijk kunnen wij hem hoogachten; hij staat ons tegen; hij stoot ons terug. Wij ontvangen wel karakter en aanleg van God, en alzoo de meerdere vatbaarheid voor en neiging tot deze of gene
deugden en ondeugden, wetenschappen en kunsten, studiën en daden. Maar bij dat alles bezitten wij rede en geweten, en het is onze pligt, de

{==403==} {>>pagina-aanduiding<<}
kiem van het goede en schoone in ons te ontwikkelen, die van het kwade en onbevallige in ons te verstikken. Er is wel nimmer een groot Dichter zonder hevige hartstogten, en hij is oneindig vatbaarder voor alle verleiding en afdwaling, dan de dagelijksche mensch: doch daarentegen bezit hij ook fijner gevoel en vuriger liefde voor alwat edel en groot is, kiescheren smaak en verhevener vlugt des geestes, dan deze. Met zulk een tegengift doordrongen, met zulk eene hoogere zielskracht gewapend, kan hij zich uit het stof verheffen, en niet alleenlijk zich doen bewonderen, maar ook doen zegenen en beminnen. - Lord byron geloofde aan deugd noch toekomstige vergelding, verklaarde zich onvatbaar voor blijvende liefde, en verachtte het menschdom en zichzelven. Geen wonder, dat hij, schoon soms uitgelaten dartel en vrolijk, althans voor het oog der wereld, echter doorgaans droefgeestig en vol van wrevel was. Een Engelschman alleen kan zulk een zonderling schepsel zijn. Hij zegt in zijn dagboek onder anderen (bl. 254 van het aangekondigde werk): ‘Met genoegen ben ik gehecht aan mijn fragment. Het is inderdaad geen wonder, dat ik er een schreef; mijne ziel zelve is een fragment.’ Hij huwde, bij voorkeur, eene allezins voortreffelijke Dame, maar die hij niet beminde, ten einde geen gevaar te hebben om jaloersch te worden. Hij bleef dan ook niet lang met haar verbonden. Zonder voorafgaande oneenigheden, verliet zij hem. Hij was met schulden beladen, en wilde geen geld voor zijne gedichten ontvangen, maar gaf zijn wettig honorair aan andere hulpbehoevende geleerden ten geschenke. Inmiddels volgde te zijnen huize, in het eerste jaar van zijn huwelijk, executie op executie; hij had eene lieve vrouw, en weldra eene dochter, die hij beminde. Desniettegenstaande gaf hij weg, wat hem toekwam, en verkocht voor schulden
alwat los en vast was. Dit is immers geene manier van handelen?
Dat alles neemt niet weg, dat men in zijne brieven en zijn dagboek soms aardige zetten vindt, schoon altijd scherp en echt Engelsch; b.v. uit zijn dagboek, bl. 117 van het werk: ‘Eergisteren avond zag ik op Exeter Change de tijgers hun avondeten gebruiken..... Daar was een Nijlpaard, dat in zijn aangezigt het op Lord L. geleek: en de beerin had juist de stem en de manieren van mijn knecht; maar de tijger snapte te veel,’ enz. Volgens bl. 254 zeide op een gastmaal Mevrouw de staël van byron: c'est un démon.

{==404==} {>>pagina-aanduiding<<}
‘Waar genoeg, zegt de Lord; doch niettemin te voorbarig; want het is onmogelijk, dat zij zulks zou hebben kunnen ontdekken’ Bl. 257 vinden wij: ‘Murray (de uitgever zijner werken) heeft van zijnen broeder, boekverkooper te Edinburg, eenen brief ontvangen, waarin deze hem schrijft, “dat hij wel gelukkig is, dat hij zulk eenen dichter heeft;” even alsof ik een trekpaard ware, of een ezel, of iets anders, dat aan murray toebehoort.’ Maar het meeste beviel ons, mogelijk om individuéle en louter subjective redenen, bl. 286: ‘Laat mij eens ver(be)zinnen - wat heb ik gezien. De eenige persoon, die indruk op mij maakte, was Lady C.L., oudste dochter van Lady S * * *. Zij zegt, dat zij niet lief is. Ik weet het niet: maar - mijns bedunkens - is alles lief, wat bevalt. Ondertusschen bespeurt men bij haar eene heldere en krachtige schittering van geest en innerlijk leven: en zij bloost: en in hare manieren heeft zij zoo veel van de (mij zoo behagelijke en geliefde) schuwheid der antelope, dat ik haar meer waarnam, dan iemand anders van hare kunne in het gansche gezelschap; en dat ik alsdan slechts op iets of iemand anders het oog vestigde, wanneer ik meende te bespeuren, dat mijn bespiedende en vorschende blik haar verlegenheid veroorzaakte. Zoo schijnt er dan wel zekere overeenstemming - eene harmonie, eene sympathie - tusschen ons beiden te bestaan.’
Maar genoeg van het eene en het andere. Waarom wordt byron, toen hij op de Akademie was, altijd een schooljongen genoemd? Er staat immers in het Engelsch a scholar, hier te vertalen door een student; en niet a schoolboy, hetwelk een' schooljongen beteekent. - Druk, papier en portret verdienen allen lof.


Carmen Elegiacum dicatum Collegio Spei Nauticae Amstelodamensi. In stipem Turri Speykanae. Amstelodami apud G.J.A. Beijerinck. 1831. 8vo. pp. 20. f : - 30.

Een Latijnsch gedichtje is, helaas! tegenwoordig reeds eene zeldzaamheid geworden, en wat zullen wij dan zeggen van een van omtrent vierdehalf honderd regels, vol vaderlandsch gevoel, vuur, kracht, en blijken van kunde en bekwaamheid? De inhoud is eene regtmatige klagt tegen de Belgen, in tegenoverstelling van onzen moed en belang. Het

{==405==} {>>pagina-aanduiding<<}
kwaad, door hen aangeregt, wordt in een even waar als afschuwelijk tafereel ons hier medegedeeld. Er is veel blijk van geleerdheid, vernuft en smaak in. Wij hebben ons inzonderheid verwonderd, hoe de Dichter de blaauwe kielen, Jakobijnsche mutsen, de potter, de celles, de stassart, de brouckere, gendebien, sylvanus (van de weijer), la fayette, om niet van danton, marat, damiens, balthasar gerards, clement, ravaillac en anderen te spreken, in goede Latijnsche verzen heeft kunnen brengen. Er heerscht in het geheele gedicht eene groote gemakkelijkheid, zoodat men wel zien kan, dat de Dichter niet alleen de Latijnsche taal, maar de Latijnsche lier meester is. Wij willen in een Nederduitsch tijdschrift geene Latijnsche proeven bijbrengen; maar inzonderheid troffen ons de fraai geschilderde voorspoed en bloei van België onder onzen Koning, hunne snorkerij, het te vergeefs vragen om eenen Koning bij de Franschen, de moed onzer krijgslieden, de edele zelfopoffering van van speyk, enz. Wij, opgevoed in eenen tijd, toen de leerlingen van burman den tweeden en j. schrader zelve handen aan de Latijnsche lier sloegen, weten, hoe de beoefening dier poëzij smaak, verheffing, gevoel en tact geven kan en moet, om de fijne en onnavolgbare schoonheden van eenen virgilius, horatius of propertius te waarderen. De geleerdheid van eenen wyttenbach, bake, van heusde en anderen moet den geest stevigheid bijzetten; maar het is ons nog onverklaarbaar, hoe uit de school van eenen van lennep, wassenbergh, bosscha, peerlkamp geene jongelingen voortspruiten, die, op het voorbeeld van zoo vele leerlingen van burman en schrader, hunne krachten in dit
aangenaam en nuttig deel der Letteren beproeven De Dichter van dit Carmen is een geoefend man. Zijne kennis is zoo uitgebreid, dat min voorkomende en gewone woorden, misschien wel eens te veel door hem op enkele plaatsen opgenomen, bij de eerste lezing het dadelijk begrip min gemakkelijk maken; hetgeen onze goedkeuring niet wegdraagt, daar het een eerste vereischte van alle taal, spraak en schrift is, door den redelijk geoefenden dadelijk begrepen te worden, en dit althans in eene zoo zelden meer voorkomende soort van letterwerk het geval inzonderheid zijn moet, om den zwakken niet af te schrikken. Men kan hierbij zien, dat de Dichter

{==406==} {>>pagina-aanduiding<<}
niet alleen de oude, maar ook latere Latijnsche Dichters met bijzondere vlijt beoefend heeft. Wij danken hem voor dit geschenk aan het Vaderland, wenschen het Collegie Zeemanshoop geluk met de opdragt, hopen dat ook deze bijdrage voor de kosten tot den Vuurtoren voor van speyk, al is zij dan ook te dezen van weinig belang, weldadige gevolgen zal hebben, en noodigen de Schrijvers van de geleerde Bibliotheca Critica nova uit, om meer bepaald voor Latijnsche lezers de waarde van dit Carmen te ontwikkelen, en bij die gelegenheid de meerdere beoefening van dit vak van Letterkunde aan te bevelen en op te wakkeren; terwijl wij erkentelijk betuigen, dit gedicht met een driedubbel genoegen te hebben gelezen: vooreerst, wegens inhoud en doel; ten tweede, wegens de voortreffelijkheid van het stuk zelve, en, ten derde, wegens het blijk, dat er nog zoo verdienstelijke Latijnsche Dichters onder onzen landaard schuilen.





Kusjens, (Naar het Latijn van Janus Secundus, door Mr. A.W. Engelen.) Te Groningen, bij W. van Boekeren. 1830. In 12mo. XIV en 71 bl. f 1 - :

De Nederlandsche jeugd ontvangt hier van den Heer Mr. engelen eene hoogst bevallige navolging der Basia van janus secundus, met eene voorrede, een beknopt levensbericht (engelen volgt de spelling van bilderdijk) van janus secundus, en eenige korte aanteekeningen tot opheldering, alles in den vorm van een' almanak, verguld op snede, en in eene sluif rondgezonden. Tot heden toe ontbrak ons zulk eene navolging, en dit was te meer jammer, daar vreemde volken den Nederlandschen Dichter der Basia in hunne moedertaal lazen, en wij Nederlanders, die de natuurlijkste aanspraak daarop hadden, van dat genoegen verstoken waren. De verdienstelijke Vertaler heeft allezins eer bij zijne vertolking ingelegd. Zij is niet te vrij, en tevens niet te slaafs. Tot proeve diene het zevende Vusjen:

Honderdmalen honderd kusjens, 
Duizendmalen honderd kusjens, 
Duizendmalen duizend kusjens, 
Zoo veel duizendmalen duizend, 

{==407==} {>>pagina-aanduiding<<}

Als er starren aan den hemel, 
Droppen zijn in 't golvend meer, 
Zoude ik van uw purpren wangen, 
Van uw lieve, vochte lipjens, 
Van uw vriendlijk sprekende oogjens 
Onophoudlijk rooven willen, 
Dafné, Godlijk schoone maagd! 
Maar wanneer ik vol verrukking 
Vastkleef aan die rozenwangen, 
Vastkleef aan die purpren lipjens 
En die vriendlijk sprekende oogjens, 
'k Mag dan (ach!) die rozenwangen 
En die lipjens niet aanschouwen, 
Noch die vriendlijk sprekende oogjens, 
Noch dat lachjen, dat zoo zoet, 
Even als de God der dagen 
Zaamgepakte donderwolken 
Wegdrijft van den blaauwen hemel, 
Als hij weêr zijn gloênde rossen 
Door het heldre luchtruim ment - 
Zoo ook, door het zoetst vermogen, 
Al de tranen van mijn wangen, 
Al de zorgen uit mijn boezem, 
Al mijn zuchten henenjaagt.... 
Ach! hoe zijn mijn minnende oogen 
Dus in tweestrijd met mijn lippen!.. 
Zoude ik ooit dan 't Hoofd der Goden 
Als mijn medeminnnaar dulden, 
Daar mijn oog ook zelfs mijn lippen 
Niet als medeminnaars duldt? 


Zie! dat is regt luimig en teeder, een model van een minnelied! - Nu nog het elfde Kusjen:

Men zegt mij, dat ik soms te dartle kusjens geve, 
Waardoor de statige ernst der grijzen wordt gekrenkt. 
Maar als ik zwijmende op uw lieve lipjens kleve, 
Mijn schoone, vraag ik dan, wat ieder van mij denkt? 
Neen! door uw kusjens gansch verhemeld en verengeld, 
Weet 'k zelf naauw, wie ik ben, in die volzaalge stond. 


(Liever: Ken ik mijzelven naauw in dien volzaalgen stond.)

Haar lelieblanken arm rondom mijn hals gestrengeld, 
Drukt Dafné, daar ze lacht, een kusjen op mijn mond, 

{==408==} {>>pagina-aanduiding<<}

Zoo zoet, zoo dartel, als ooit Cytheree voordezen (NB) 
Aan fieren Mavors schonk; en ijlings vat zij 't woord: 
‘Wat zoudt gij 't oordeel dier gestrenge Heeren vreezen? 
't Is voor mijn rechtbank slechts, dat deze zaak behoort.’ 


Deze zijn twee van de zedigste Kusjes. Het vijfde, het tiende, het twaalfde, het dertiende, het veertiende, het zestiende en het zeventiende Kusje b.v. zijn nog iets darteler; maar altijd kiesch en bevallig. Hetgeen Recensent echter in deze minnedichtjes hindert, (en dit is de schuld niet van den Vertaler, die integendeel een' gazen sluijer over het schoone naakt van het oorspronkelijke geworpen heeft) is alleen, dat de liefde hier bij uitsluiting steeds van de zinnelijke zijde bezongen wordt. Men vindt er bijna niets van die harmonie der zielen, bijna niets van dat kwijnende en teedere, dat roerend verhevene, hetwelk telkens door het onmisbare schalksche en wulpsche in het minnedicht moet heenstralen, om de eentoonigheid af te breken, en het esthetisch welgevallen, dat zoowel met den zedelijken als met den zinnelijken schoonheidszin zamensmelt, te wekken niet alleen, maar ook te boeijen. De Amores van ovidius en de meeste Minnedichtjes van catullus b.v. vervelen bij eene herhaalde lezing; maar de Heroïdes van ovidius en zeer vele Elegiën van tibullus behagen altijd, omdat er hooge en edele gevoelens in ademen. Zóó onafscheidelijk is het verband van zedelijkheid en fraaije kunsten. Of wie zal niet meerdere schoonheid vinden in plaatsen als deze, bij tibullus, aan Delia:

Te spectem, suprema mihi cum venerit hora; 
Te teneam moriens deficiente manu &c. 


benevens een aantal dergelijke, dan in het Aestus erat, mediamque dies exegerat horam &c. bij ovidius, van Corinna sprekende? De liefde van secundus voor zijne Dafné schijnt dan ook grootendeels eene verslingering op haar vergankelijk schoon te zijn geweest, zonder dat achting en stille bewondering van hare deugden en begaafdheden van geest (waar niet eens van gerept wordt) die natuurlijke en zoo al vergeeflijke, toch altijd slechts alledaagsche neiging veradelden. Hij had te voren zekere Julia, eene jonge Dame van aanzienlijken huize te Mechelen, bemind en bezongen; doch

{==409==} {>>pagina-aanduiding<<}
deze liet zich door hare ouders overhalen, om aan een' ander', een reeds bejaard man, hare hand te schenken; en de begaafde Hagenaar secundus, die, behalve in de behandeling der Latijnsche poëzij, ook in schilder- en graveerkunst uitmuntte, en in hooge gunst bij Keizer karel V stond, verzette zijn verdriet in Spanje door een aantal minnarijen, waaraan wij vele zijner gedichten, onder anderen ook de Kusjes, verschuldigd zijn. Het is inderdaad te bejammeren, dat de Dichter op den 24 September 1536, het 25ste jaar zijns ouderdoms nog niet bereikt hebbende, denkelijk aan de gevolgen zijner ligtzinnigheid, overleed. Hij werd te St. Amant, niet ver van Doornik, waar hij gestorven was, begraven. Op zijn graf werd een gedenkteeken geplaatst, welks opschrift zijne dichterlijke en andere begaafdheden vermeldde. Dat gedenkteeken, in het jaar 1566 door de woede der beeldstormers deerlijk gehavend zijnde, werd later weder hersteld, en met een nieuw opschrift voorzien.
Terwijl hij zich verheugt over de aanwinst onzer Letterkunde door het verdienstelijk werkje van den Heer engelen, wenscht Recensent aan hetzelve een druk vertier: en waarom niet? Er zal niets uit geleerd worden, dat niet vooraf reeds noodwendig geweten wordt. De Chansons van béranger zijn in aller handen, en dáár vindt men vrij wat meer en détail. Recensent wil met zijne aanmerkingen eenvoudig zeggen, dat de hier bezongen hartstogt eigenlijk geene liefde is, die ten grondslag van een gelukkig huwelijk strekken kan, en hij hoopt door den smaakvollen Vertaler niet gehouden te worden voor een wrevelig Reeensent. (*)





Het Recht van Bruiloftsavondkout, eene Fransche Legende, uit het oorspronkelijke vertaald door Mr. J. van Lennep. Te Amsterdam, bij P. Meijer Warnars. 1830. In gr. 8vo. II en 84 bl. f 1-90.

Onder de hatelijke voorregten der aanzienlijken in de Mid-
{==410==} {>>pagina-aanduiding<<}
deleeuwen behoorde onder anderen, dat de Heer van menige Heerlijkheid, en dat zoo wel een geestelijk, als een wereldlijk Heer, het regt had, althans het zich toeëigende, om, vóór de voltrekking des huwelijks, het gezelschap der bruid, gedurende zekeren tijd, voor zich alleen te vorderen; welk regt in het Fransch droit de nopcage (Recensent meent ook wel gelezen te hebben droit de jambage) geheeten werd, en door den Heer van lennep, uit eerbied voor de goede zeden, het recht van bruiloftsavondkout wordt vertolkt. Het hier aangekondigde, met een fraai vignet versierde werkje, is eene gemakkelijke, bevallige, en buiten twijfel (want Recensent is met het oorspronkelijke niet bekend) dat oorspronkelijke niet weinig verfraaijende navolging van de Fransche Legende Le Droit de Nopcage, te vinden in l'Historial du Jongleur, zijnde het tweede deel eener verzameling van Verhalen, Kronijken en Vertellingen, waarvan het eerste genoemd wordt Les Contes du Gay-Scavoir. Daar van alle Legende, hetzij door mondelinge overlevering, hetzij door opzettelijke te boek stelling, de stof gegeven is, en dus de verdienste des Dichters zich altijd tot den vorm, de bewerking en wijze van voorstelling, bepaalt, zoo bezit deze vertaling geheel of grootendeels de verdienste der oorspronkelijkheid, en men herkent er dan ook met genoegen de manier en den stijl van den Heer van lennep in. Sam robersaar van Beauvais zou huwen met klaartje, dochter van den huisman albert pieterszoon. Nu schreven zich de Baron van Montguisard en de Abt van Klarebron gelijke regten toe in de landstreek, waar klaartje
woonde. Beiden zoeken haar dus voor een uur, tot uitoefening van hun regt van bruiloftsavondkout, aan haren bruidegom te ontvoeren; doch deze weet met zijne bruid en hare familie, gedurende den twist der wederzijdsche onderhoorigen, naar Beauvais te ontkomen, waar men volkomene veiligheid genoot, alzoo Beauvais zich tot eene gemeente gevormd had, en daardoor onschendbaar was. Tot opheldering zijn een aantal aanteekeningen achter het werkje gevoegd, waaruit men het regt der vrije gemeenten, en dat der Edelen, als ook de zeden der Middeleeuwen toereikend leert kennen.
Tot aanbeveling diene dit weinige. Montalbaan, Schildknaap van den Baron, was klaartje komen opeischen; maar, eer hij haar had kunnen medevoeren, kwam

{==411==} {>>pagina-aanduiding<<}
ook de Steêvoogd van den Abt. Beide Heeren waren van gewapend gevolg verzeld. De Steêvoogd deed insgelijks zijnen eisch. Nu raken de twee Heeren aan 't kijven:

montalbaan. 
 
Heer Steevoogd! weinig is 't mijn zaak 
Om over leen en recht te praten. 
Den Ambtman gun ik deze taak. 
Ik zal dus 't redeneeren laten, 
En ken alleen mijn Heers gebod, 
Om Klaartje, indien gij 't wilt gehengen, 
't Zij dood of levend, naar het slot 
Van Montguisard met mij te brengen. 
 
de steevoogd. 
 
Geenszins, heer Schildknaap! slechts met mij 
Zal Klaartje gaan, en naar de Abdij. 
Zoudt gij op nieuw ons recht belagen? 
Is 't niet genoeg, om alle dagen 
In onze bosschen 't wild te jagen? 
Zoodat wij in de gansche streek 
Geen hertevel meer kunnen vinden, 
Om 't kleinste misboek in te binden. 
Is 't niet genoeg, om uit de beek 
Van Klarebron uw visch te halen? 
Zoodat men snoek meer vindt noch alen; 
Hoewel een monnik zonder visch 
Een voren zonder water is. 
Heer Schildknaap, neen! de druiventrossen 
Zijn lang genoeg door Satans vossen 
Uit 's Heeren wijngaard afgesneên. 


En hij kwam voor den Abt een meisje halen, tot vervulling van het regt van bruiloftsavondkout! Ziedaar de druiventros, dien men door geenen vos des Satans, d.i. door een wereldlijk Edelman, uit den wijngaard des Heeren wilde laten wegrooven!





De Heldendood van Reinier Claaszoon. Door P J. de Bosson. Te Dordrecht, bij J. van Houtrijve, Jr. 1831. In gr. 8vo. VI en 33 bl. f 1-20.


{==412==} {>>pagina-aanduiding<<}

Juist van pas besloot de Heer de bosson dezen verdienstelijken heldenzang uit te geven, nu aller monden en harten nog vol zijn van lof en bewondering des onvergetelijken van speyk. Hier en daar, schoon nergens iets is overgenomen, herinnerden wij ons wel enkele plaatsen uit De Overwintering van Nova Zembla; en ook de opeenstapeling van het koppelwoord en heeft de Heer de bosson met tollens gemeen, b.v. bl. 19. Voor dat en, en, en mag hij voortaan zich wel wachten. Wijders bespeurden wij soms eenige onnaauwkeurigheden en ongelijkheden in taal en spelling. De dubbele t is hinderlijk, en het rijm van zijn op klein (bl. 16) zeker niet fraai. Intusschen verdient het vers, over het geheel, zeer veel aanbeveling, en zal bij de Natie welkom zijn. De Dichter (en dit was hier moeijelijk) heeft zich voor het navolgen van helmers, hetwelk anders bij dat onderwerp gansch onwillekeurig geschieden kon, wèl weten te wachten, zoodat hij alleen de stof, maar niet de voorstelling met helmers gemeen heeft. De toespraak van claassens aan de scheepsgezellen is bij helmers korter en krachtiger; het antwoord der manschap insgelijks. De bosson heeft zeker veel moeite aan die plaats besteed, om, zonder zijnen voorganger uit te schrijven, nagenoeg hetzelfde te zeggen. Recensent zou wel durven wedden, dat de bosson nog stouter, en zeker vrijer, in zijn dichten zou zijn te werk gegaan, indien helmers niet vóór hem dat eigen onderwerp, al is het dan ook meer in het voorbijgaan, bezongen had. Zoo iets is altijd hinderlijk in de behandeling van een historisch, zelfs van een natuurkundig onderwerp. Al maakt
men slechts een vers op de Lente, dan werkt het tegen, als een couplet uit bilderdijk of tollens ons te binnen schiet. Somwijlen had men gelijksoortigen inval. Ware men van het bestaan der vroegere verzen onkundig, dan ging men zijnen eigenen gang; maar nu ziet men zich gestuit; met denkbeeld, inkleeding en versificatie raakt men verlegen, en smijt welligt zijne eigene gelukkige vinding weg, omdat een ander denzelfden inval reeds gehad heeft, en men het verwijt van letterdieverij ontgaan wil. Dit alles geldt echter alleen van min of meer kunst- en planmatig opgestelde gedichten. Verzen, die waarlijk en geheel uit het hart stroomen, echte oden en elegién, laten iemand nimmer verlegen, en brengen hem nergens in twijfel.

{==413==} {>>pagina-aanduiding<<}
Bij het oogenblik der vervaardiging is men zoo geheel zichzelf, en denkt zoo weinig aan het oordeel van anderen, dat men zijn overweldigend gevoel zich lucht laat zoeken, gelijk het wil. Die inblazing is echter, in hare hoogere zuiverheid, alleen eigen aan de Lyrische poëzij: in de Epische, de Didactische en de Dramatische werken verstand en hart te gelijk, en zelfs het verstand in zoo verre nog meer, dat hetzelve het plan ontwerpt, en den weg baant, waarin het gevoel zal gedwongen worden zich uit te storten. Maar wij mogen hier niet breeder over uitweiden. Gaarne zouden wij iets tot proeve uit het aangekondigde dichtstuk mededeelen; doch, daar wij vertrouwen reeds genoeg tot lof er van te hebben gezegd, zullen wij liever de pen hier nederleggen.


De Avondklok; of Opwekkingen tot Geloof en Godzaligheid. Door Georg Geszner, Predikant en Hoogleeraar te Zurich. Uit het Hoogduitsch. Te Amsterdam, bij ten Brink en de Vries. In gr. 8vo. VI, 290 bl. f 3 - :

Dit boek moet, naar des Schrijvers aankondiging, een stichtelijk werk zijn, en heeft ten doel de opwekking en bevordering van Christelijke kennis, gezindheid en gevoelens. Tot den naam Avondklok vinden wij in het werk zelve geene andere aanleiding, dan eene soort van gedicht, bij wijze van inleiding vooraan geplaatst, hetwelk, naar het ons voorkomt, in ongebonden stijl eene betere houding zou hebben, dewijl deszelfs vlugt niet hoog genoeg is, om op den naam gedicht aanspraak te kunnen maken, b.v.:

Bij 't nedrige Friedland - 
- had eens de ridder van Friedheim zijn slot, 
Een man om zijn inborst geprezen, 
Wiens handel en wandel de waarde der deugd 
In al haren luister bewezen. 
Bij aanzien en voorspoed, gematigd en vroom, 
Tevreden en dankbaar te gader, 
Genoot hij als landheer het wenschelijkst lot, 
Het reinste genoegen als vader. 


Het werk zelf bestaat uit de volgende vertoogen: I. Dagelijksch gebed. II. De voorbidding van Jezus voor de zijnen. III. De zorg van Jezus voor de zijnen leert ons voor de onzen

{==414==} {>>pagina-aanduiding<<}
te zorgen. IV. Ons doel is bij Christus te zijn. V. Over het slot van het gebed van Jezus, Joan. XVII:26. VI. Het Evangelie van Christus eene kracht Gods om zalig te maken. VII. Godsdienstige gezindheid en menschenliefde zijn de weg ter verkrijging van hoogere gunstbewijzen. VIII. Het hoogste voor den mensch ligt in het Christendom. IX. De beste en beproefdste middelen ter bevordering van het ware Christendom. X. Het geluk van een vroom gezin. XI. Kinderlijke onderwerping aan Gods wil. XII. De zegepralende vreugde van het geloof van den Christen. XIII. Hun, die God lief hebben, moeten alle dingen medewerken ten goede. XIV. Over het Christelijk gebed. XV. Onderwerping en troost in lijden en ondoorgrondelijke beproevingen. XVI. De schoonste deelneming. XVII. Het zoeken van den Heer. XVIII. De wijsheid Gods in het onderwijs der menschen. XIX. De levende hoop van den Christen in lijden en dood. XX. Over het levend geloof. XXI. Over het gebed des Heeren. XXII. De kinderdoop. XXIII. De hoop op eenen zegenrijken zaaitijd. XXIV. Over de eer, die wij menschen schuldig zijn, in tegenstelling van die, welke God alleen toekomt. XXV. Over de eer, die wij de menschen schuldig zijn. XXVI. De vatbaarheid voor het genot der levende hoop. XXVII. Het doel aller Christelijke zamenkomsten. XXVIII. Waarschuwing tegen het vooroordeel, alsof bij God aanneming des persoons
ware. XXIX. De verlossing van den vromen uit de verzoeking. XXX. Overdenkingen op het Kersfeest.
Deze vertoogen zijn zoo ingerigt, dat gedeeltelijk de aan het hoofd genoemde onderwerpen in eene redekunstige rangschikking der deelen behandeld worden. Zoo wordt onder anderen de kinderdoop voorgesteld als 1. treffend voor het Christenhart, 2. heilig voor kinderen, 3. verpligtend voor ouders, en 4. belangrijk voor allen, die er bij tegenwoordig zijn. In andere hier voorkomende stukken geschiedt de voorstelling van het onderwerp meer occasioneel, verbonden aan de behandeling van eene of andere bijbelplaats. Onder deze laatste soort trok onze aandacht tot zich het stuk: De wijsheid Gods in het onderwijs der menschen, in hetwelk een zeer doelmatig gebruik is gemaakt van Hand. X. Beide soorten van behandeling doen ons gissen, dat wij hier vertoogen ontvangen, die oorspronkelijk als leerredenen hebben gediend, gedeeltelijk zoo als zij hier voorkomen, en gedeeltelijk tot derzelver tegenwoordige bestemming, wat den vorm betreft, omgewerkt. Uit het voorberigt blijkt, dat gesz-
{==415==} {>>pagina-aanduiding<<}
ner niet de vervaardiger is van alle hier geplaatste stukken, maar dat hij ook van den arbeid van sommigen zijner vrienden gebruik heeft gemaakt tot zamenstelling van deze verzameling. Andere schrijvers worden echter niet genoemd, uitgenomen lavater aan het hoofd van het stuk: Over het gebed des Heeren. De inhoud van dezen bundel getuigt van het geloof der schrijvers aan de kenmerkende leerstukken van het Christendom, die hier doorgaans op eene hartelijke en tevens verstandige wijze tot stichting der lezers worden aangewend. Hier en daar echter vinden wij bewijzen aangevoerd, die, hoewel dan ook de beweerde zaken zelve waar en nuttig zijn, tot derzelver staving niets bijdragen. Wie zal het, bij voorbeeld, den schrijver niet toestemmen, dat het des Christens verpligting is, om voor de genen, die hem dierbaar zijn, te bidden? Maar geheel strijdig met een regt verstand der
Heilige Schrift is het, wanneer tot aandrang van deze verpligting, bladz. 9 van dit werk, gezegd wordt: ‘Ik meen, dat dit eene voorname reden is, waarom de schriften des Nieuwen Verbonds zoo gaarne de uitdrukking bezigen, dat de Christenen, en gewis de edelste en beste het allerzekerst, gekocht zijn tot Priesteren Gods, een uitverkoren geslacht, een koninklijk Priesterdom, een heilig volk, een volk des eigendoms, omdat zij juist als Voorbidders voor hunne broeders tot God zouden gaan.’ Wij vinden de aanhaling van deze in het Oude Verbond gebezigde benamingen, aan de Christenen gegeven, 1 Petr. II:9. Aldaar en overal, waar ook op andere plaatsen afzonderlijke gedeelten van deze benamingen van den Christen gebezigd worden, duiden dezelve wel in het algemeen de verpligting aan van de Christenen, om God door geheel hun gedrag te verheerlijken; maar nergens begunstigt het verband de meening, dat in het bijzonder de verpligting bedoeld wordt, om voor elkander te bidden. In het stuk: Het zoeken van Jezus, hinderde ons de zinspeling op het zoeken van den Heer door de vrouwen, toen zij zijn lijk zochten. Het zeggen van den Engel, toen zij bij zijn graf kwamen, tot die vrouwen: vreest niet! is toch waarlijk ook al geen bewijs, dat de Christenen ook nu nog, bij welke het zoeken van Jezus daarin bestaat, dat zij ‘hun oog openen voor zijn licht, verlangen naar de rust, die hij schenkt, dorsten naar de kracht, die uit zijne volheid ontspringt, en hijgen naar de zekerheid zijner liefde,’ niet behoeven te vreezen. Indien

{==416==} {>>pagina-aanduiding<<}
de Ascetici van onzen tijd hellenbroek en anderen slechts afkeuren om hunne verouderde taal en stijl, en zij veroorloven zich even zulke gezochte woordspelingen en onnatuurlijke vergeestelijkingen, dan handelen zij onedelmoedig; en dan is het te voorzien, dat ook zij reeds verworpen en vergeten zullen worden, wanneer nog menigeen der oude stichtelijke schrijvers, door hunnen hartelijken toon van godsvrucht, door hunne onmiskenbare strekking tot bevordering van ware Christelijke godzaligheid, en door het wijze van hunne besturing in de onderscheidene gevallen des levens, nog een groot en duurzaam nut zullen stichten. Wij maken deze aanmerking minder om het thans aangekondigde werk, in hetwelk het berispte slechts eene zeldzame uitzondering is op het geheel, hetwelk doorgaans ook aan het gezond verstand nuttig voedsel verschaft; maar omdat de meening zoo geheel zeldzaam niet is, dat, wanneer stichting het hoofddoel van eenen redenaar of schrijver is, men het met het juiste der bijbelverklaring en der redeneringen zoo naauw niet behoeft te nemen. Het gevolg daarvan is, dat het den toehoorder of lezer wel eens gaat gelijk den man, die bij cicero klaagt: nescio quo modo, dum lego assentior: cum posui librum, et coepi cogitare, assensio omnis illa elabitur. Wil men wezenlijk en blijvend nut stichten door stichtelijke redevoeringen en geschriften; wil men in staat zijn, om de beschuldiging der ligtzinnigheid af te weren tegen de ware godsdienstigheid, alsof dezelve dwaasheid ware, dan zorge men toch, dat men alle zijne voorstellingen van godsdienstige waarheden en pligten steeds kan verantwoorden, als woorden van waarheid en gezond verstand.






Parabelen van Agnes Franz. Uit het Hoogduitsch door m.c.b. Met eene Voorrede van P. Moens. Te Haarlem, bij de Wed. A. Loosjes, Pz. 1830. In kl. 8vo. XII, 180 bl. f 1-50.

Wat een uithangbord voor eene landelijke herberg is, dat is, zegt p. moens, hare Voorrede voor dit boekje. Zij noodigt namelijk allen, die, na het beoefenen van ernstige en gewigtige bezigheden, naar eenige verlustiging voor verstand en hart verlangen, om dit bevallig geschreven werkje in handen te nemen, en zij durft zich vleijen, dat die allen voldoening

{==417==} {>>pagina-aanduiding<<}
zullen vinden. Met deze lofspraak kan Rec. slechts ten deele zich vereenigen. Hij erkent, dat het een lief boekje is; dat menige lezeres (voor jonkvrouwelijke landgenooten inzonderheid werd het vertaald) in de eenvoudige natuurtafereeltjes smaak zal vinden, en dat het geheel ook de heilzame strekking heeft, om veredelde gezindheid te bevorderen: onder het lezen teekende hij hier en daar echter iets aan, dat hem minder beviel. Op een fraai titelplaatje is de hemelsche Waarheid gesluijerd afgebeeld, in de eene hand een' geopenden Bijbel hebbende en met de andere een' helderen spiegel aan de wereld voorhoudende. Hieruit ziet men, wat de Schrijfster eigenlijk bedoelde - zij wilde in vertellingen en gelijkenissen meer of min belangrijke leeringen en waarschuwingen voorstellen. In het eerste stukje, het zusterlijke verbond ten opschrift hebbende, wordt gezegd, dat de Goden eene hunner hemelsche dochteren, de Waarheid, naar de valleijen der aarde zonden; en in de daarop volgende Parabel geeft jehovah aan zijne Engelen bevel, om naar beneden te gaan, als geleiders der menschen. Men moest liever het gewijde en ongewijde niet zoo vermengen. En dan dat poëtiseren.... het kan gevaarlijk worden! Het opschrift der eerste Parabel is: De wieken des levens. ‘Drie Engelen beschouwden den slapenden adam, en merkten op, dat hem de glinsterende vleugels, het teeken der vrijheid, ontbraken,’ enz. De vergelijking is ook weleens zeer gezocht en ongelukkig uitgevallen. A. franz heeft b.v. de noodzakelijkheid der opvoeding van het menschelijk geslacht willen voorstellen onder het beeld van eene
boomkweekerij, bl. 91; maar zij laat den tuinman in den herfst de boomen enten! In een boekje, dat landelijk heeten zal, is dit zeker eene grove fout. De geheele redenering over dat enten verraadt onkunde: ‘Ziet, lieve kinderen! deze enten, hoe klein zij ook zijn, deelen hare veredelende kracht langzamerhand aan het geheele stammetje (?) mede. Is des tuinmans werk wel gelukt, en hebben de eerste uitspruitsels gevat (?), dan zal de wilde kruin des booms langzamerhand besnoeid worden, opdat de edele takken volkomene kracht verkrijgen,’ enz. Eer men het stammetje ent, wordt immers de kruin afgesneden. Voorts is het onwaar, dat de vruchten van elken ongeënten boom onbruikbaar blijven; en hiermede vervalt dus de geheele volgende redenering - dat het geheele menschelijk geslacht te vergelijken is bij eenen boom, met tallooze takken, die zijne

{==418==} {>>pagina-aanduiding<<}
wilde doornen van den wortel, of van adam af, tot de tegenwoordige of toekoménde uitspruitsels voortplant, en dat edele enten van den levensboom ons ingeënt moeten worden, daar die niet alleen met ons, maar met alle eeuwen in verbinding staat, en den ouden stam van het menschelijk geslacht, van den wortel af tot den (de) kruin toe, veredelt. Het moge goed gemeend zijn, Rec. ziet de hemelsche Waarheid liever in eenvoudig gewaad en ongesluijerd, dan onder den sluijer van zoodanig poëtisch proza. - Niet de St. Jans-beziënstruik, maar wel de aalbessenboom is overal in ons land bekend. - Op het eiland Lesbos, niet in Lesbie, bl. 57, leefde sappho. - Nogtans is er ook veel schoons in dit boekje. Hiervan het volgende tot proeve; Kaleidoskoop is de Parabel getiteld: ‘Hoe wonderbaar! zelfs het geringste moet zich hier tot liefelijke beelden vormen en ronden; want het zeldzame glas kaatst alles in veelvoudigen glans terug. - Het is het beeld van een opgeruimd gemoed. Gelijk dit, deelt het elk voorwerp, dat het in zich opneemt, zijne eigendommelijke (eigene tooverkracht mede, en weet zelfs aan het nietsbeduidende eene bevallige zijde te vertoonen.’
De vertaling is over het geheel vloeijend en, zoo het schijnt, vrij naauwkeurig. - Weeke bast (bl. 97) moet zijn zachte bast. - Men bindt takken van boomen, maar verbindt menschen, die gewond zijn.





Pauline Selbach, of de Gevolgen der IJverzucht. Door Rosalie Müller. Uit het Hoogduitsch vertaald door D. Bomhoff, Hz. II Deelen. Te Kampen, bij K. van Hulst. 1830. In gr. 8vo. Te zamen 408 bl. f 3-90.

Bij het aankondigen van oorspronkelijke stukken moge het nuttig zijn, tot aanmoediging van eerstbeginnende schrijvers, het goede, dat er in is, voordeelig te doen uitkomen, en zoo te doen blijken, dat derzelver autheur eenen goeden aanleg bezit; maar bij eene beoordeeling, die hoogstwaarschijnlijk niet onder het oog van den schrijver of de schrijfster zal komen, is dit het geval niet; daar is eeniglijk de vraag, of het vertaalde werk, als een meesterstuk in zijne soort, ook verdient door de vertaling buiten deszelfs eigenlijken werkkring bekend te worden. Zulk een meesterstuk is, naar ons oordeel, deze roman niet. Wij willen niet ont-
{==419==} {>>pagina-aanduiding<<}
kennen, dat het doel en de heerschende geest in dit verhaal zedelijk goed is; dat de karakters en de aaneenschakeling der gebeurtenissen natuurlijk zijn, en dat uit de schets, door eene meesterhand, niet een levendig en treffend tafereel zou te maken zijn: maar hier is alles zoo flaauw, zoo wijdloopig voorgesteld, dat het voorname doel van eenen roman, in zoo ver hij de behandeling van eene zedelijke waarheid behelst, om namelijk dezelve meer levendig en onderhoudend voor te stellen, dan dit geschieden kan in een doorloopend en gestreng betoog, in het geheel niet bereikt wordt. Integendeel, wij gelooven, dat zelfs de meest verwende romanlezer met nog minder verveling een, in deelen en onderdeelen gesplitst, betoog over de IJverzucht zal lezen, dan dezen roman. Het lust ons niet, eene schets mede te deelen van het verhaal, hetwelk, als 't ware, bedolven ligt onder eenen vloed van langdradige uitweidingen, en ons deed denken aan de soep, waarin de stukjes vleesch, even als de matrozen van Aeneas, waren rari nantes in gurgite vasto. Wij ergeren ons, zoo dikwijls onze vertalers, (immers de uitgevers kunnen hier, met den besten wil, niet altijd uit eigene oogen zien) door het overbrengen van onbeduidende voortbrengselen van vreemden bodem, aan de smaalzucht der buitenlanders op onzen letterkundigen smaak
voedsel geven, en hopen, dat ons lezend publiek dergelijke speculatiën op deszelfs leeslust niet meer zal aanmoedigen, dan zij verdienen.


Wondertooneelen uit den ouden tijd; geschetst in eene reeks van geschiedkundige daadzaken. Door G. Querner. Uit het Hoogduitsch. Te Amsterdam, bij J.C. van Kesteren. 1830. In gr. 8vo. XII, 340 bl. f 3 - :

Wat de schrijver met deze Wondertooneelen bedoelt, blijkt niet duidelijk uit het Voorberigt. Hij klaagt, dat onze leeftijd wegens den verbazenden overvloed van boeken niet weet, naar welk hij het eerst grijpen moet, maar altijd als de vlinder van de eene bloem naar de andere aangetrokken wordt; terwijl bijna geen schrift (geschrift), ten zij het het bijzonder belang, of de nieuwsgierigheid van het publiek opwekke, meer opgang maakt. Waartoe dan het getal der boeken al weder vermeerderd? De Schrijver zegt, dat menigeen, en ook hij zelf in vroegere jaren, met (door) het lezen van de ongehoorde menigte, dagelijks uitkomende, vlugschriften zijnen smaak bedorven heeft, en hij vaart voorts uit tegen plaatsvullende en tijdroovende artikels in de meeste tijdschriften. Deze uitspraak zou, naar Recensents oordeel, op ettelijke plaatsen in het onderhavige boek toepasselijk gemaakt kunnen worden.

{==420==} {>>pagina-aanduiding<<}
Querner zelf meent echter, dat de kleinodiën (kleinooden) van den voortijd - zij mogen dan echt of onecht zijn - te voorschijn te zoeken, geen doelloos, schoon vaak een ondankbaar, werk zijn zal.
Veel raars, doch zeker ook veel onwaars, wordt in dit boek gevonden. Of de Schrijver wél gedaan hebbe, dat alles uit oude kronijken en zeldzame boeken, op bibliotheken bewaard, over te nemen, is eene andere vraag. Eenige bijzonderheden hadden voor altijd onder het oude puin verborgen mogen blijven. Bloedige oorlogen en woeste wreedheden maken een groot gedeelte van den inhoud uit. Ook worden eenige merkwaardige dingen verhaald. Meerendeels zijn het kleine en niet zamenhangende stukjes. De smaak verschilt, en dus zal dit boek welligt ook zijne lezers vinden. Op het titelblad is een niet onaardig plaatje. Hier en daar bemerkt men, dat het eene vertaling uit het Hoogduitsch is.


Spiegel van Menschelijke Hartstogten. In Verhalen, door C. Spindler, W. Hauff en anderen. Uit het Hoogduitsch. IIde Deel. Te Amsterdam, bij C.L. Schleijer. 1830. In gr. 8vo. IV, 234 bl. f 3-30.

Gaven wij van het eerste deel van dit verhaal een aanprijzend verslag, het thans aangekondigde verdient denzelfden lof. Het bevat vier verhalen, waarvan twee romantische tafereelen zijn uit de geschiedenis der Middeleeuwen. Het eerde, Herrad van Landsperg, heeft wel wat van eene kloosterlegende, maar is, als schildering naar het leven van de karakters en denkwijze van den tijd, waarin het geplaatst wordt, der lezing waardig. Van die zijde prijst zich ook aan het verhaal Koning Enzius, in hetwelk de vurige en ijverzuchtige hartstogt van des Konings gemalin, Donna Luzia, treffend afsteekt bij de teedere getrouwheid van zijne dochter Albina. Van eenen anderen aard is: De moord uit bijgeloof, eene geschiedenis uit de Fransche lijfstraffelijke regtspleging. Dit verhaal houdt de nieuwsgierigheid van den lezer tot het einde toe gespannen, en, ofschoon verdicht, levert het, door de natuurlijke zamenstelling van deszelfs verschillende deelen, eene overtuigende proeve op van het ingewikkelde en ondoorgrondelijke, hetwelk de regtspleging in lijfstraffelijke zaken dikwijls moeijelijk maakt. Het laatste verhaal: Mijne lotgevallen in den Spaanschen veldtogt, is eene schildering der woede, met welke van wederzijden de oorlog tusschen Napoleon en de Spanjaarden gevoerd is. De tooneelen van bloedstorting worden evenwel aangenaam afgewisseld door eenen liefdehandel, tusschen eenen officier in Fransche dienst en een Spaansch meisje, die, hoezeer ook onder zulke ongunstige voorteekenen aangevangen, op een gelukkig huwelijk der gelieven uitloopt. - Ook dit deel heeft ons aangename tijdkorting verschaft.

No. VIII. bl. 366. reg. 10 v. o. staat Nemisis, lees Nemesis.






{==421==} {>>pagina-aanduiding<<}

Boekbeschouwing.

Geschiedenis van het Patronaatregt, anders genoemd Kollatieregt, in verband met het Christelijk Kerkbestuur sinds de vroegste tijden tot op den tegenwoordigen tijd; door A. Ypeij, Doctor en Hoogleeraar der Godgeleerdheid te Groningen. II Deelen. Te Breda, bij Broese en Comp. In gr. 8vo. Behalve het Voorberigt 624 bl., Aanteekeningen 190 bl., Bijvoegsels 10 bl. f 7 - :

Onder de achtingwaardigste handhavers van oud-vaderlandsche geleerdheid bekleedt voorzeker de Groningsche Hoogleeraar a. ypeij eene voorname plaats. Hij behoort onder de weinige overgeblevene veteranen uit dat geleerd geslacht, hetwelk in de XVIIIde eeuw onze Hoogescholen versierde, en door het daaropvolgende wel in vernuft en schranderheid, maar misschien minder in veelomvattende kennis en grondige wetenschap, wordt op zijde gestreefd. Nog in vergevorderde jaren toont de waardige man zich gezind, om mede te werken tot instandhouding van den Nederlandschen roem door de uitgave van doorwrochte geschriften, wier zamenstelling velerlei moeijelijke navorschingen en eene vorharding, schier alleen aan jeugdige jaren eigen, vooronderstellen. Gelijk het aanzienlijk deel, hetwelk hij laatstelijk had aan de vervaardiging van de Geschiedenis der Nederlandsche Hervormde Kerk, zoo ook levert dit tegenwoordig werk hiervan een onwedersprekelijk bewijs.
Hetzelve handelt over de Geschiedenis van het Patronaatregt, anders genoemd Kollatieregt; een onderwerp, belangrijk voor de kennis van de Kerkelijke Geschiedenis in het algemeen, en meer bijzonder voor die onzer Nederlandsche, vooral bij de thans vrij algemeen plaatsgrijpende overdrevene verwaarloozing van de studie van het Kanonieke regt.

{==422==} {>>pagina-aanduiding<<}

De Schrijver geeft van het Patronaatregt de volgende beschrijving, die men wel den lof der kortheid, maar niet dien die naauwkeurigheid, zal betwisten: ‘Het is een regt, (bl. 8.) aan zekeren wereldlijken persoon toebehoorende, die een godsdiensthuis gebouwd, en dat met goederen begiftigd heeft, waaruit al de, tot den openbaren Godsdienst benoodigde, kosten kunnen worden goedgemaakt; een regt, dat, na het overlijden van deszelfs bezitter, aan zijne erfgenamen, of anders, bij verkoop, aan een' vreemden, met de vaste grondgoederen, waaraan het verknocht is en blijft, wettig overgebragt wordt. Hetzelve bestaat in eene volkomen vrije magt, om voor dat godsdienstgebouw geestelijken te verkiezen, te benoemen en aan het Kerkbestuur voor te stellen, of, gelijk men het van ouds her noemde, te presenteren, ten einde dat bestuur naar de bekwaamheid en de geschiktheid van de gepresenteerden onderzoek doe, en, dat naar wensch uitgevallen zijnde, zonder eenigen wederstand hen tot de heilige bediening aanstelle, hen kerkelijk ordene, en hun het regt op de daarmede verbondene jaarlijksche inkomsten toewijze, welke mede uit de goederen, aan het godsdienstgebouw door deszelfs stichter geschonken, voortvloeijen. Dit laatste werd voorheen de inkleeding genoemd.’
Na eene inleiding, waarin het een en ander over de definitie van dat regt, over de Schrijvers, die hetzelve behandeld hebben, en over het belangrijke van het onderwerp voorkomt, volgen vier afdeelingen, behelzende de geschiedenis van het Patronaatregt, I. van de vroegste tijden, tot aan Constantin den Grooten; II. van Constantin tot Karel den Grooten; III. van Karel den Grooten tot de Kerkhervorming in de zestiende eeuw; en IV. sedert de Kerkhervorming tot den tegenwoordigen tijd. In deze vier afdeelingen vindt men tevens eene doorloopende geschiedenis van het Christelijk kerkbestuur, zoowel van de verschillende kerkelijke waardigheden, bedieningen en titels, als van de zeden, die in de onderscheidene tijdperken de kerkelijken eigen waren. De Schrijver

{==423==} {>>pagina-aanduiding<<}
tracht te bewijzen, dat de eerste sporen van het Patronaatregt zich reeds vóór de tijden van Constantin den Grooten vertoonen; dat deze Keizer dit regt voor een bijzonder eigendomsregt erkende, hetwelk deszelfs bezitters niet mogt ontnomen of betwist worden; dat het in al de volgende eeuwen nimmer, welke middelen wereldlijke of kerkelijke magten aanwendden, is krachteloos geworden, en na de Hervorming zijne oorspronkelijke waarde niet heeft verloren, ja dat het niet kan vergaan, daar ‘geene van menschen gemaakte, maar uit de natuur zelve herkomende, wetten dit regt hebben verleend, en het zijnen grondslag heeft in een der heiligste regten van de natuur, in het eigendomsregt, dat ouder is dan alle maatschappelijke orde’!
Op dit betoog volgen breede aanteekeningen tot staving of nadere omschrijving der geschiedenis zelve, waarin men de belezenheid en de naauwkeurigheid des Hoogleeraars moet bewonderen. Alles wordt uit de bronnen zelve geput, met zorgvuldige raadpleging van meest al de vroegere Schrijvers of Uitleggers, welke zich met dit onderwerp bezig hielden. Slechts enkele weinige dezer laatsten hebben wij niet aangetroffen. B.v.f. hallier, de sacris electionibus et ordinationibus ex antiquo et novo ecclesiae usu. Paris 1636 et Romae 1749. 3 Vol. Over de kerkelijke wetten van Constantin de, door het Fransche Instituut van Wetenschappen bekroonde, Prijsverhandeling van j. naudet, des changemens opérés dans toutes les parties de l'administration de l'empire Romain sous les règnes de Diolétien, de Constantin et de leurs successeurs jusqu'à Julien. Paris 1817, 2 Vol. En nog: Das allgemeine kanonische Recht der Protestantischen Kirche in Deutschland aus seinen ächten Quellen zusammengestellt und erläutert von h. stephani. Tübingen 1825.
Het streven naar volledigheid in de geschiedkundige voorstelling van het Patronaatregt heeft echter den Hoogleeraar tot eene uitvoerigheid verleid, die de lezing van zijn werk minder aangenaam maakt, en zelfs eenige moei-
{==424==} {>>pagina-aanduiding<<}
jelijkheid doet ontstaan, om den gang van zijn gehouden betoog geregeld te volgen. Wij treffen vele uitweidingen aan, uit den ganschen omvang der Kerkelijke Geschiedenis ontleend, b.v. over de uiterlijke gedaante der oudste kerkgebouwen, - over hunne bouworde, - over het karakter van Constantin den Grooten, zijne staatkunde en bekeering, - over den oorsprong van het Pauselijk gezag, - over de scheiding tusschen de Oostersche en Westersche Kerk, - over de veroveringen van Karel den Grooten, - en (in de aanteekeningen) over den oorsprong van de woorden dorp, heide, kermis, grietman, enz. enz.; uitweidingen, die verscheidene bladzijden vullen, en, ofschoon veel wetenswaardigs behelzende, echter tot de kennis van het Patronaatregt soms weinig, soms niets afdoen.
De Hoogleeraar is, zoo als onzen Lezers reeds zal gebleken zijn, een warm voorstander van het Patronaatregt ook in onze tijden. Hij drukt zich met kracht uit tegen de pogingen, in latere dagen, in Nederland vooral, aangewend, om aan de Heeren van Ambachtsheerlijkheden of Dorpen dit voorregt te betwisten. Zijne verdediging van hetzelve rust niet zoo zeer op grond van den heilzamen invloed, dien men van de duurzame uitoefening van het Patronaatregt voor den welstand en den bloei der onderscheidene daaraan onderworpene Gemeenten verwachten kan, dan wel op het bloot historisch bewijs van eigendomsregt. Het is met dit gedeelte van des Hoogleeraars betoog, dat Recensent zich geenszins vereenigen kan. Het komt hem voor, dat de godsdienstige omwenteling, in de XVIde eeuw voorgevallen, de toepassing van dit historisch bewijs aanmerkelijk verzwakt, ten opzigte van het Patronaatregt bij Hervormde Gemeenten. Er ontstond in het kerkelijke eene geheel nieuwe orde van zaken. Kerkgebouwen en geestelijke goederen ondergingen eene bestemming, geheel afwijkende van het oogmerk der Roomsche Stichters of Begiftigers. Hier ontstond het geval, hetwelk onder de oorzaken van vernietiging van het Patronaatregt wordt opge-
{==425==} {>>pagina-aanduiding<<}
teld (*), interitus Ecclesiae of haeresis. Het ambt, dat de tegenwoordige Predikanten bij hunne Gemeenten bekleeden, kan bezwaarlijk gelijk gesteld worden met dat van zulke Roomsche Biechtvaders, of Kapellanen, die de Heeren en Edellieden vroeger in hunne dienst, of tot gerijf hunner Vazallen, bij zich onderhielden. Dan, gesteld zijnde, dat de Godsdienstverandering in de VIde eeuw geene algeheele vernietiging van de vroeger bestaande betrekking tusschen Patronen en Kerken heeft te weeg gebragt; zoo is het zeker, dat dit regt voornamelijk
gegrond was op het genot van zekere goederen of inkomsten, door den Patroon of deszelfs Voorzaten aan de Kerken geschonken: en nu twijfelen wij zeer, of eenige Nederlandsche Kerk, aan het Kollatieregt onderworpen, het vrije bezit van de goederen, waaruit oorspronkelijk het Patronaatregt is voortgevloeid, kan gezegd worden alsnog te genieten, te meer daar er, gelijk de Schrijver niet onduidelijk te kennen geeft, veeleer sporen te vinden zijn van ontvreemding of verduistering dier goederen ook door de Ambachtsheeren zelve. Men raadplege slechts de voorzieningen, vervat in de Publicatie van de Staten van Holland van 20 Dec. 1625, overgenomen bl. 555. Volgens de definitie van den Schrijver, bl. 8, ontstaat het Patronaatregt ‘uit de gifte van goederen, waaruit al de, tot den openbaren Godsdienst benoodigde, kosten kunnen worden goedgemaakt:’ alzoo is desgelijks den 14 Mei 1619 bij de Dordrechtsche Synode bepaald: ‘dat de Patronen de dienaars der kerken van zoodanig een onderhoud zouden hebben te voorzien, als behoorlijk was,’ (bij ypeij bl. 534.) De Schrijver had zijnen Lezers eene gewigtige dienst bewezen met eene beantwoording van de bij sommigen opgerezen twijfeling, of daar, waar de Patronen of Collatoren geen' den minsten onderstand aan de Gemeenten verleenen, en waar zelfs geene Pastoriegoederen aanwezig zijn, het Patronaatregt niet van zelve als vervallen moet be-
{==426==} {>>pagina-aanduiding<<}
schouwd worden; en of de Gemeenteleden niet in de regten van de Patronen op vele plaatsen zijn opgetreden, naardien zij zelve den opbouw of het herstel der kerk bekostigden, en, hetzij door hunne wekelijksche toelagen, hetzij op andere wijze, de instandhouding van de openlijke eerdienst, dikwerf zonder eenige hulp van de zijde der Patronen, hebben weten te bevorderen. Recensent is het geenszins eens met th. beza, die het Patronaatregt noemt een giftdrank,
gemengd en geklensd in de keuken van den Satan; doch ongaarne zag hij den geachten Schrijver wat eenzijdig vooringenomen met een regt, dat vooral ook behoorde onderzocht te worden met opzigt tot het belang der Gemeenten zelve, daar de regtsgrond in vele gevallen, en op vele zoogenoemde collatieplaatsen, in ons Vaderland, aan eene zeer bezwaarlijke bewijsvoering onderhevig blijft.
De bruikbaarheid van een werk, hetwelk zoo vele belangrijke geschied- en letterkundige bijzonderheden behelst, ware door het bijvoegen van een Register grootelijks vermeerderd geworden. Op de correctie valt juist niet te roemen; het zal wel eene kleine schrijfvergissing zijn, dat de inhoud van het Besluit der Staten van Holland van den 10 van Lentemaand 1654 tweemaal wordt opgegeven; vergelijk bl. 551 en bl. 575. Woorden, zoo als allerbaarblijkelijkst, zindoelen, braak van de banden der natuur, furie van geestdrift enz., hopen wij niet, dat, op het gezag van den geachten taalkenner, het burgerregt onder ons zullen verkrijgen.





W. Goede's Manier van Katechiseren, door hemzelven beschreven, en met een aantal uitgewerkte Katechisatiën verrijkt. Eene Handleiding voor jonge Leeraars en Onderwijzers in de Godsdienst, van allerlei Kerkgenootschappen. Te Arnhem, bij C.A. Thieme. In gr. 8vo. IX, 27 en 336 bl. f 3-75.

De Eerw. goede had vóór vele jaren reeds beloofd,

{==427==} {>>pagina-aanduiding<<}
zijne eigene Levensgeschiedenis en zijne manier van Katechiseren in het licht te zullen geven. De Levensgeschiedenis moet nog komen; het werk over het Katechiseren wordt hiermede aangeboden.
De korte Inleiding loopt voornamelijk over de lotgevallen van den Schrijver. Het ware echter niet noodig geweest, dat alles, tot in kleinigheden toe, te vermelden, b.v. die vele geschenken in geld, zilverwerk, kostbare huissieradien (sieraden), wijnen, de keurigste versnaperingen. Trouwens, aan den Kerkeraad der Remonstrantsche Gemeente te Rotterdam, aan die Gemeente zelve, en inzonderheid aan zijne Onderwijzelingen in de Godsdienst, derzelver Naastbestaanden en Vrienden, heeft de Schrijver het boek eerbiedig, dankbaar en liefderijk opgedragen. Daarom werden die bijzonderheden hier genoemd. Op bl. IX. der Inl. schrijft de Heer goede: ‘Ik herinner mij hierbij nog eens blijmoedig mijne vorige betrekkingen en werkzaamheden, vooral in het katechetisch vak, wat steeds het door mij meest geliefkoosde was, en waarin men ook zeide, dat ik voldeed, ja zelfs (het zijn niet mijne woorden) uitmuntte.’ Van zoodanig' man derhalve, die vele jaren met lust het godsdienstig onderwijs bij eene groote Gemeente behartigde, mag men iets goeds verwachten. De Schrijver geeft eerst een beknopt berigt van zijne manier van Katechiseren, bl. 1-27, en dan laat hij voorts eene menigte uitgewerkte Katechisatiën volgen, die nog 336 bladz. beslaan.
Dat het godsdienstig onderwijs der jeugd eene zaak van de hoogste aangelegenheid is, lijdt geene tegenspraak. Dat niet ieder onderwijzer even gelukkig slaagt, en dat men in zoo moeijelijk werk, daar men zoo velerlei voorwerpen van zoo verschillende vatbaarheid en ontwikkeling voor zich heeft, al doende moet leeren, is insgelijks waar. Recensent, die ook reeds eene lange reeks van jaren in dit vak werkzaam was, weet bij eigene ondervinding te spreken. Dat Studenten onder het oog van Hoogleeraren zich oefenen in het houden van Katechisatiën

{==428==} {>>pagina-aanduiding<<}
met kinderen, is buiten twijfel zeer nuttig; zulke oefeningen, schrijft goede, doen meer nut, dan alle professorale voorlezingen. (!) Maar niet ieder had het geluk, op zoodanige wijze tot Katechiseren opgeleid te worden. In allen gevalle is het van belang, dat ambtgenooten elkander hunne opmerkingen mededeelen. Jongere Leeraren vooral kunnen nut trekken uit de ondervinding der oudere broeders. De Schrijver heeft dus wèl gedaan, dat hij iets over zijne manier van Katechiseren in het licht gaf. Rec. wil hiermede echter niet zeggen, dat alles, wat in dit boek voorkomt, navolging verdient. Naar gelang van omstandigheden moet men anders handelen. Wat goede te Rotterdam deed, is niet overal uitvoerbaar. Ondervinding moet in dezen onze leermeesteres zijn. Wat van de zoogenoemde kerkkaartjes, kaartjesdag, openbaar examen en daarmede in verband staande prijsuitdeeling, als ook van de boeten op de Kathechisatiën wordt gezegd, zou geheel niet in den smaak van Rec. vallen, die zoodanige hulpmiddelen niet noodig vond, om zijne leerlingen vlijtig te doen opkomen, en die er geene nuttigheid, maar wel nadeelen in meent te zien.
De Eerw. goede is niet voor het gebruik van leerboekjes, maar voor het beantwoorden van schriftelijke vragen. Rec. meent, dat hier een middelweg bewandeld moet worden. Zijn de leerlingen in staat, zelve antwoorden te maken, zoo late men het hun doen; maar kunnen zij dit niet (en dit is met velen het geval), zoo is het beter, dat zij uit eenig boekje telkens eene les leeren, waarover men dan verder met hen kan spreken. Op dit mondeling onderwijs komt toch steeds zeer veel aan. In het maken van schriftelijke antwoorden wordt menigeen te veel door anderen geholpen, en pronkt dus weleens met vreemde vederen. Dikwijls, schoon niet altijd, zal de onderwijzer het kunnen opmerken. Hierom is het gebruiken van eenig leerboekje niet zoo geheel af te keuren.
De Schrijver heeft waarlijk veel moeite gedaan, om

{==429==} {>>pagina-aanduiding<<}
zoo vele uitgewerkte geheele Katechisatiën en stukken uit dezelve, in vragen en antwoorden, op papier te brengen. Doch, waartoe deze zoo groote uitvoerigheid? De Eerw. goede is van oordeel, dat jonge en nog niet geheel bedrevene Onderwijzers in de Godsdienst, hier en daar, er wel iets goeds uit zullen kunnen leeren. Rec. stemt dit ten volle toe. Ook voor Ouders, die zelve hunne kinderen tot eenige godsdienstige kennis en zedelijk begrip willen opleiden, meent de Schrijver, zou zijn werkje misschien van eenige vrucht kunnen zijn. Buiten twijfel kan het dit. Hiertoe waren echter, naar het oordeel van Rec., niet zoo vele voorbeelden of modellen noodig geweest. Als men met lust het Katechiferen behartigt, leert gewoonlijk eigene ondervinding, hoe men overeenkomstig vatbaarheid en behoefte van verschillende personen het onderwijs moet inrigten. Men kan zich niet altijd aan denzelfden vorm houden. De aanwijzingen, door den Schrijver aan het hoofd van elke uitgewerkte Katechisatie geplaatst, bevatten soms belangrijke wenken. Jonge Leeraars vooral kunnen er nut uit trekken. Dat de uitgewerkte stukken overal even goed uitgevallen zouden zijn, zal wel niemand verwachten. Hier en daar heerscht zekere onaangename langwijligheid. Men moet, ja, somwijlen uitvoerig zijn, en dikwerf ook herhalen; maar alles heeft zijne grenzen. Eenige vragen luiden te algemeen of te onbedaald. Op elke vraag moet slechts één antwoord mogelijk zijn, zoodat de leerling ten eerste begrijpt, wat hij al of niet behoort te zeggen. Ook zijn sommige bepalingen niet volkomen juist. Zoo wordt b.v. eerst gezegd, dat het zien, hooren, ruiken, smaken en voelen, zamengenomen, de
zinnen zijn, en een weinig verder worden de zinnen datgene genoemd, waardoor wij iets buiten ons waarnemen of leeren kennen. Op bl. 22 wordt gevraagd: Waaraan kan men het allereerst eenen geest kennen? en het antwoord is: Daaraan, dat hij niet gedeeld kan worden. De Onderwijzer zegt: Juist; maar is deze

{==430==} {>>pagina-aanduiding<<}
bepaling wel zoo juist? Als bewijs, dat goede daden een kwaad gevolg kunnen hebben, wordt, als voorbeeld, het geval ondersteld, dat allen naar de kerk zijn, en er intusschen brand ontstaat. Is het, zonder nadere bepaling, waar, dat God kwade daden der menschen altijd verhindert, als ze met zijne oogmerken strijdig zijn? Eene wet wordt omschreven door datgene, wat wij doen moeten of wat ons bevolen wordt, en Godsdienst door den aard en de wijze van God te vereeren. Ook zou men aanmerking kunnen maken op het gezegde bl. 68: ‘Ik weet inderdaad geene wet van God, welke ons de rede zelve niet reeds als zoodanig heeft voorgeschreven.’ Wat bedoelt goede hiermede? Rec. katechiseert niet alzoo over de rede, ofschoon hij deze gave Gods op hoogen prijs stelt. Is tot de regte gehoorzaamheid zoo volstrekt noodig, dat men de voortreffelijkheid der wetten van God duidelijk inziet? Leert de Bijbel dit? Zou de Schrijver het kunnen bewijzen, dat de Israëliten het volk waren, dat slechts door uitwendige gebruiken God vereerde? Waren er niet steeds godvruchtigen in den lande, ook ten dage van het grootste bederf? Blijkt uit Matth. XIX:27, dat de Leerlingen van Jezus zoo baatzuchtige gehoorzaamheid toonden? Zij werden over hunne vraag immers niet berispt door hunnen Heer; zie vs. 28 en 29. Wat is uitwendige hoogachting? Kan deze wel anders, dan inwendig zijn? Op bl. 145 staat: Hoe oud worden de meeste menschen? Zestig tot zeventig jaren. Wanneer sterven de meeste? In het dertigste tot (het) vijftigste jaar. Hoe moet men dit verstaan?
Zoo de Heer goede zijne Levensgeschiedenis nog in het licht geven wil, zou Rec. hem raden, dat hij voor te groote uitvoerigheid zich wachte; en vooral niet te zeer over bijzonderheden, als de verzwakking in zijne buiksspieren, uitweide, ten einde de lachspieren des lezers niet daarover in beweging geraken. Daar zijn oude lieden, die gaarne van hunne historia morbi schijnen te keuvelen. Rec. kent den gewezen Rotterdamschen Pre-
{==431==} {>>pagina-aanduiding<<}
dikant niet, die het gezegende Kampen in Overijssel tot zijn verblijf verkoos, waar hij, bijkans 25 jaren te voren, 7 jaren lang, het predikambt bij de Evangelisch-Lutersche gemeente had waargenomen, zijne gade had verkregen, dus vele familie, vrienden en bekenden had, en, wegens de goedkoopte der plaats, zeer wel, zonder ziel en ligchaam verterende zorg en werk, van zijn Emeritus-traktement leven kon.







Lijkrede, uitgesproken den 25 Oct. 1829. door P. Immink, Predikant te Ootmarsum, ter viering der nagedachtenis van deszelfs innig betreurde Echtgenoot, Aleida van Laer, in den Heere ontslapen op den 5den dag der genoemde maand. Te Deventer, bij A.J. van den Sigtenhorst. 1830. In gr. 8vo. VI en 39 bl. f : - 50.

De Eerw. immink had eene moeijelijke taak op zich genomen. Eene lijkrede wordt zoo ligt eene lofrede. Voor den diepbedroefden echtgenoot was het behoefte, van den kansel over zijn verlies te spreken, en alzoo leniging voor eigene smart te zoeken. Blijkens het voorberigt, voldeed hij hiermede tevens aan een verzoek van zijne kinderen, en gaf de lijkrede ter perse, in de hoop, dat zij elken toekomstigen verjaardag van het verscheiden der geliefde moeder dit opstel in handen zouden nemen, ten einde het lezen tot navolging van het voorbeeldig gedrag der dierbare ontslapene moge opwekken. Gepast is de keuze van den tekst. Job I:21b: De Heere heeft gegeven, en de Heere heeft genomen; de naam des Heeren zij geloofd! - Wij achten het onvoegzaam, aanmerkingen te maken, en het zal wel niet noodig zijn, eene dorre schets van de preek mede te deelen; dezelve heeft en behoudt waarde voor den prediker zelven, voor zijne kinderen en aanverwanten, als ook voor zijne gemeente. Moge het doel der uitgave bij allen bereikt worden, en immink zelf in ruime mate den weldadi-
{==432==} {>>pagina-aanduiding<<}
gen invloed van het Evangelie ondervinden, dat hij tot troost en bemoediging van treurenden predikt! (*)


Gedenkboek, of verzameling van stukken, betrekkelijk den uittogt der Studenten van Groningen en Franeker, ten strijde voor het Vaderland, in het jaar 1830. ὠς ὀυδὲν γλυκιον της πατρίδος Te Groningen, bij J. Oomkens. 1831. In gr. 8vo. 80 Bl. f : - 75.

De titel wijst den inhoud aan. Men vindt hier zoodanige stukken en berigten, welke voor vergetelheid bewaard verdienen te blijven; als, den brief, door den afgaanden Rector Magnificus, den Hoogl. nienhuis, geschreven aan de Studenten van de Hoogeschool te Groningen; beantwoording der vraag: wat behooren Ouders, volgens pligt niet alleen, maar ook volgens het welbegrepen belang van zichzelve en hunne kinderen, in deze dagen omtrent hunne Zonen te doen? bijzonder gerigt aan de Ouders van Studenten aan de Groningsche Hoogeschool, door Prof. van oordt; een stukje door eenen Student aan zijne Medestudenten; voorts het antwoord van wege Z.M. den Koning op het aanbod der Studenten, enz.; verder eene korte, maar belangrijke leerrede, door den Hoogl. de groot des avonds vóór het vertrek der Studenten uitgesproken, over 1 Petr. II:16; toespraak van den Hoogl. hendriksz, alsmede van den Student van der kooi, bij het uittrekken; en eindelijk vermelding van eenige bijzonderheden, de Studenten en hunne ontvangst hier en elders betreffende, tot dat zij de plaats hunner bestemming bereikten. Ook worden de namen der Heeren Studenten opgegeven, die, benevens de beide Hoogleer-
{==433==} {>>pagina-aanduiding<<}
aren van oordt en vrolik, uittrokken, om als vrijwillige Flankeurs te dienen bij de 8ste Afdeeling Infanterie.
Dank hebbe de Heer oomkens voor de keurige uitvoering. Op de achterzijde van het omslag ziet men eene afbeelding van het Vaandel, waarop boven staat: Aan Gruno's Muzenzonen, en onder: Gaat, overwini en keert gelukkig. Moge dit laatste spoedig gebeuren! Wij kunnen dit Gedenkboek aanprijzen, en wij deelen uit de leerrede van Prof. de groot het volgende mede: ‘Vóór vijftien jaren op eens door vreemde magt van hunne boeijen ontslagen, meenden zij (de Belgen) in het eerst de oude ketenen nog te hooren rinkelen; eindelijk merkten zij hunne vrijheid, en spatteden zij, nooit aan vrijheid gewend (gewoon), spoedig uit tot baldadige losheid. Hoe toch zouden zij weten, wat vrijheid is? De Bijbel wordt hun onthouden; eene geschiedenis van vrije vaderen hebben zij niet; der wetenschappen licht begon nu naauwelijks bij hen te dagen (aan te breken). In middeleeuwsch bijgeloof verward en in middeleeuwsche duisternis omtastende, is vrijheid hun niet dan een klank, in welker naam zij tot schending van eens anders vrijheid, tot lastering, moord en plundering konden worden opgeroepen. Zóó zijn zij uit slavernij tot losbandigheid afgedwaald, en misbruiken zij, even als de Joden, de vrijheid tot een deksel der boosheid. En och, dat zij het eenigste volk van Europa waren, 't welk zoo jammerlijk bedrogen wordt! Maar (wij zeggen het niet uit volkstrots, neen, uit volkomene overtuiging) bijna overal in Europa zoekt of de onbeperkte alleenheersching de volken tot nietige slaven te vernederen, of de overdreven vrijheidszin hen tot eene overspanning en bedwelming op te winden, die, als eene ijlende koorts, alle kracht verteert; terwijl genoegzaam alleen in ons oud Vaderland bij de vrijheid der instellingen die vrijheid des geestes gevonden wordt, die ons een vreedzaam genot van dezelve verschaft. En dat hebben wij te danken aan het gezond verstand
onzer

{==434==} {>>pagina-aanduiding<<}
natie, aan de verlichting, die tot in alle standen is doorgedrongen, aan den godsdienstigen zin, die ons volk nog bezielt, aan hen, Medebeoefenaars der wetenschappen! die ons zijn voorgegaan, en geene inspanning hebben gespaard, om, met Gods hulp, de zon der godsdienstige verlichting al hooger over Nederland te doen opgaan.’ Wij zijn van hetzelfde gevoelen als de Hoogleeraar, en kunnen ons geenszins vereenigen met de zoodanigen onzer landgenooten, die, om welke reden dan ook, de verspreiding van licht onder alle standen der maatschappij afkeuren. Van ware volksverlichting, die met godsdienstige veredeling gepaard gaat, heeft men geen kwaad te vreezen. Miskenne dan niemand den geest en de behoefte des tegenwoordigen tijds!





Geneeskundige Waarnemingen, door E.J. Thomassen à Thuessink, Ridder van den Nederlandschen Leeuw, Hoogleeraar in de Geneeskundige Faculteit te Groningen, enz. enz. Te Groningen, bij R.J. Schierbeek. 1831. In gr. 8vo. 256 Bl. f 2-20.

Het verstrekt ons tot genoegen, wederom een werk te mogen aankondigen van dezen werkzamen, in het vak der praktische Geneeskunde met regt beroemden, landgenoot. Hoezeer de Hoogleeraar thomassen à thuessink, uit hoofde van vergevorderde jaren en eene zwakke ligchaamsgesteldheid, weinig meer in staat is, zich met de werkdadige uitoefening der Geneeskunde te bemoeijen, gaat hij evenwel met ijver voort, zijnen vaderlandschen kunstgenooten de vruchten zijner rijpe ondervinding en uitgebreide belezenheid aan te bieden, waartoe de aanteekeningen en verzamelingen van vroegeren tijd hem steeds ruime bouwstoffen verschaffen. Wij haasten ons, omtrent de voor ons liggende waarnemingen over de plaatsvervangende middelen van den koortsbast in de tusschenpoozende koortsen, welke door

{==435==} {>>pagina-aanduiding<<}
den Schrijver aan twee zijner voormalige toehoorders en vrienden, de Hoogleeraren numan en schroeder van der kolk, zijn opgedragen, een kort verslag te geven, ten einde onze lezers wat nader met den hoofdinhoud bekend te maken.
Ofschoon de Heer thuessink reeds in het tweede Deel zijner Geneeskundige Waarnemingen breedvoerig heeft gehandeld over de tusschenpoozende koortsen, welke wij als endemisch kunnen beschouwen, en die in den omtrek der stad Groningen, door lage en moerassige landen omringd, zoo wel als aan onze lage zeestranden, vooral in het najaar, zoo zeer heerschende zijn, en hij ook nu onlangs, in zijne korte beschrijving van de zoo noodlottige epidemie van 1826 en 1827, daarvan wederom heeft gesproken, oordeelde hij het echter niet geheel onnut, om nog eens tot dezelve terug te keeren, en eenen arbeid te hervatten, dien hij reeds in 1810 en 1811 had begonnen, maar waarin hij toen door eene zware ziekte gestoord werd, zoodat dezelve sedert moest blijven liggen.
Er heerschte toen, verscheidene jaren na elkander, maar vooral in 1808 en 1809, niet alleen in ons Vaderland, maar zelfs in het Noorden van Duitschland, bij ongewoon nat en veranderlijk weder, een ongewoon groot getal van intermitterende koortsen, welke wel niet zoo zeer van kwaadaardige toevallen vergezeld waren, maar echter door gastrische en rheumatische complicatiën hardnekkig werden, en niet zelden voor de gewone geneeswijzen weigerden te wijken.
Intusschen was men in geene geringe verlegenheid, daar de koortsbast, onder de Fransche overheersching, zoo schaarsch, zoodanig vervalscht en tot zulk een' hoogen prijs was gerezen, dat men dezelve naauwelijks in een Hospitaal, ten minste niet dan in hoogen nood, en na het aanwenden van alle andere middelen, durfde voorschrijven. De Hoogleeraar trachtte dan, zoo veel mogelijk, de bestaande complicatiën weg te nemen, en beproefde de koorts zelve te verdrijven, door zoodanige

{==436==} {>>pagina-aanduiding<<}
middelen, die voor en na, als succedanea corticis, of plaatsvervangende middelen, waren aangeprezen.
Hierbij dient onder het oog te worden gehouden, dat men, in dien tijd, nog niet bekend was met de proeven der Fransche Geneesheeren, welke ons overtuigend het beginsel van den koortsbast, waarin de koortsverdrijvende kracht gelegen is, hebben leeren kennen, en ons genoegzaam getoond hebben, dat alle deze middelen bij het gebruik van den koortsbast, daar zij deze beginselen, de chinine en cinchonine, niet bevatten, niet te vergelijken zijn.
Hij acht het intusschen niet geheel onnut, hier niet alleen zijne proeven, met deze verschillende geneeswijzen genomen, op te geven, maar tevens ook, zoo kort mogelijk, daarbij te voegen, hetgeen anderen daarvan gezien en ondervonden hebben.
Hieruit zal men het doel en de strekking van het werkje reeds leeren kennen. Wij gaan tot den inhoud over.
Vooraf gaat eene naauwkeurige aanwijzing der weêrsgesteldheid, welke in 1808 tot 1809 te Groningen heeft plaats gehad. Vervolgens worden negenendertig gevallen van behandelde tusschenpoozende koortsen, zoo alledaagsche, anderendaagsche, derdendaagsche enz., van verschillende complicatiën, anomaliën en gevolgen, of secondaire ziekten vergezeld, en de onderscheidene geneeswijzen, dien overeenkomstig aangewend, medegedeeld. Onder de anomaliën behoorden de gevaarlijke febres soporosae, of zoodanige koortsen, die met slaapzucht verbonden waren; de febres cardialgicae, welke met geweldige brakingen gepaard gingen, zoodat de overige toevallen daardoor, als 't ware, geheel verdwenen; na het acces hield het braken op; voorts koortsen, waarbij het laatste tijdperk, namelijk van het zweeten, ontbrak, hetwelk altijd een ongunstig teeken was, vermits daarna niet zelden eene zuchtige opzwelling volgde. Tot de gevolgen der koortsen, in de bedoelde epidemie waargenomen, moesten gebragt worden: de waterzucht, hetzij met of zonder verstoppingen in den onderbuik,

{==437==} {>>pagina-aanduiding<<}
eene scorbutieke gesteldheid der vochten, eenmaal vergezeld van den morbus maculosus haemorrhagicus, en eens van bloedbraking. Ook moesten onder de moeijelijke en lastige toevallen van deze koortsen geteld worden: buikloopen, die somwijlen wel heilzaam en verligtende, maar meestal schadelijk en verzwakkende waren; terwijl eindelijk de longtering, zenuwziekten, als epilepsie, en de geestverrukking of manie, als zeer ongunstige gevolgen, uit deze koortsen voortvloeiden en overbleven.
Ten aanzien der hoofdmiddelen, welke, hetzij wegens bijzondere aanwijzingen, of als plaatsvervangende middelen van den koortsbast, werden aangewend, vinden wij hier gehandeld over den phosphorus, met aanduiding der omstandigheden, waaronder dit krachtig opwekkend geneesmiddel vooral te pas komt, over de dierlijke lijm (colla), de pillen van den Rotterdamschen Geneesheer eickma, ter beproeving ontvangen, die als specifiek waren aangeprezen, waarvan de zamenstelling niet algemeen bekend schijnt te wezen, doch welke, volgens de verzekering van dezen Geneesheer, geen arsenicum of ander schadelijk geneesmiddel bevatten. Verder worden, als plaatsvervangende middelen van den koortsbast, in aanmerking en overweging genomen: de verschillende bittere middelen (amara), de spiesglansbereidingen (antimonialia), de zamentrekkende geneesmiddelen (adstringentia), als de cortex salicis alba vulgaris (waarbij over de salicine wordt gesproken), de c. mahagony, liriodendron tulipiferae, pruni avium, padi, spinosae, angusturae, de artemisia maritima, de rad. gei urbani vel caryophyllatae, enz. enz.; voorts de koffij, de bedarende middelen, of sedativa, als het heulsap of opium, de bittere amandelen, het blaauwzuur-ijzer (ferrum cyanicum), de belladonna, de braaknoot (nux vomica), het salpeterzure bismuth (nitras bismuthi), en
nog andere zelfstandigheden, als het zwavelzuur-ijzer (sulphas ferri), de spinnewebben (tela araneorum), het rattenkruid (arsenicum), omtrent welks gebruik de Hoogleeraar thuessink zijne huivering te kennen geeft,

{==438==} {>>pagina-aanduiding<<}
de peper; terwijl eindelijk nog de werking van uitwendige middelen, namelijk over het binden der ledematen en het aderlaten in het tijdperk der koude, wordt gehandeld.
Het werkje wordt besloten met nadere aanmerkingen omtrent de kina-loogzouten, waarover reeds door den Schrijver in het derde Deel zijner Geneeskundige Waarnemingen is gehandeld. Hier wordt gewag gemaakt van de ontdekking eener nieuwe alcaloïde, door den Duitschen Scheikundige sertürner, te Hameln, welke uit de afgekookte kina of het residuum kan worden toebereid, en waaraan door dezen den naam van chinoidine wordt gegeven.
Wij moeten ons met de opgave van den zakelijken inhoud van dit geschrift vergenoegen, daar het niet wel vatbaar is, om in bijzonderheden te worden overwogen, zonder dat wij voor dit Tijdschrift te uitvoerig zouden worden. Hetzelve is voor den praktischen Geneesheer, inzonderheid voor jonge kunstoefenaren, allerbelangrijkst, daar men hier in een kort bestek zeer vele zaken vindt bijeengebragt, welke bij de behandeling der tusschenpoozende koortsen - ziekten aan ons land zoo eigen, en die zich elken dag aanbieden - in aanmerking komen, en waarvan de kennis onontbeerlijk is. Wij betuigen den Hoogleeraar dus, in naam van het vaderlandsch geneeskundig publiek, onzen welmeenenden dank voor dezen nieuwen arbeid, welke evenmin, als zijne vroegere schriften, onvruchtbaar kan blijven in heilzame gevolgen voor de lijdende menschheid, waartoe wij wenschen, dat ook deze waarnemingen in veler handen komen.
De dagbladen hebben ons aangekondigd, dat het Z.M. den Koning gunstig heeft behaagd, aan den Heer thuessink eene eervolle rust van de akademische werkzaamheden te verleenen. Hij geniete die lang, en, zoo veel mogelijk, in gezondheid. Voor zoo veel deze het hem moge veroorloven, storte hij nog, uit zijne rijke voorraadschuur, veel van het tot dus ver bewaarde zaad, onder zijne landgenooten, uit. Hij kan hetzelve, onder

{==439==} {>>pagina-aanduiding<<}
's Hemels zegen, nog zien opkomen en heilzame vruchten voortbrengen. Voorts zij de bewustheid, van naar vermogen ten nutte zijner medemenschen te hebben geleefd, de aangename belooning voor de onvermoeide pogingen, welke hij daartoe heeft aangewend. De erkentenis van hen, die de waarheid huldigen, dat de schriften van thuessink, sedert meer dan eene halve eeuw, aan de bevordering der Geneeskunde, inzonderheid aan de verspreiding van gezonde praktische denkbeelden in ons land, ongemeen veel hebben toegebragt, zal altijd zijne kroon en welverdiende lofspraak blijven.





Bijdragen tot bevordering van de kennis aangaande den aard, de verschijnselen, de voorkoming, en de behandeling van de het westelijk gedeelte van Europa bedreigende Cholera. Bijeenverzameld en uitgegeven door F. van der Breggen, C.Z., Med. Dr. en Hoogleraar aan het Athenaeum illustre te Amsterdam. Iste Stuk. Te Amsterdam, bij de Gebroeders Diederichs. 1831. In gr. 8vo. XVI, 179 Bl. f 1-40.


De Reis der Cholera morbus uit Azië naar Europa als een overtuigend bewijs van derzelver besmettelijkheid aangenomen, en de voorbehoedmiddelen door de Regering aangewend tot stuiting van den verderen voortgang dezer vreeselijke kwaal gebillijkt, door F.J. Behrend, Med. Dr. Uit het Hoogduitsch. Te Amsterdam, bij J.C. van Kesteren. 1831. In gr. 8vo. 35 Bl. f : - 50.

De zoogenoemde Cholera morbus, welke sedert de laatste maanden meer en meer over ons werelddeel zich uitbreidt, trekt thans de algemeene aandacht zoozeer tot zich, dat het geen wonder is, dat het aantal schriften over dezelve dagelijks aangroeit. Uit dien hoofde haasten wij ons, het publiek met twee brochures bekend te

{==440==} {>>pagina-aanduiding<<}
maken, welke geschikt zijn, om althans aan de eerste aandrift der weetgierigheid te voldoen.
Het eerste is van de hand van den werkzamen Amsterdamschen Hoogleeraar van der breggen, die met hetzelve een' aanvang maakt, om zijne landgenooten bij stukken te leveren, wat er van tijd tot tijd elders over dit belangrijk onderwerp uitkomt.
Wij vinden hier 1o. eene door het Gouvernement van Oostenrijk gegevene aanwijzing, hoe bij deze epidemische ziekte te handelen. In dezelve houdt men de ziekte voor besmettelijk, (en och of men dit overal gedaan had: hinc illae lacrymae!) geeft hare kenteekenen op, spreekt over de voorbehoedings- en gezondheidsregelen, die men behoort op te volgen, alsmede over de behandeling.
2o. Eene Geneeskundige Verhandeling over de Cholera, behelzende: a. Een geschiedkundig overzigt. (Waaromtrent een stuk van onzen landgenoot vos, Med. Dr. in Bengalen, geplaatst onder de Verhandelingen van het Bataviasch Genootschap, verdient geraadpleegd te worden. Het voert ten opschrift: Begin, voortgang, toevallen en genezing der Cholera morbus, zoo als zij zich sedert het jaar 1817 in Bengalen vertoonde, door jac. rein. vos, enz. en is geschreven in 1821; het jaartal der uitgaaf staat niet vermeld. Men heeft hier het verhaal van een' ooggetuige, die de Epidemie bij hare geboorte heeft gadegeslagen.) b. Eene beschrijving der ziekte. c. Onderzoek naar de oorzaken. d. Wijze van behandeling. e. Voorbehoedmiddelen.
3o. Over de onderscheidene vormen der Cholera en het gevondene bij lijkopeningen.
4o. Over de verschillende oorzaken, het wezen en den aard der Cholera, door geschiedkundige mededeelingen aangaande den oorsprong en de verspreiding der laatste Epidemie.
5o. Over de behandeling van den sporadischen en epidemischen braakloop.
6o. Bedenkingen, zoo wel over de Cholera in hare hevige graden, als over de epidemische.

{==441==} {>>pagina-aanduiding<<}

Onze Lezers zien uit dezen korten inhoud, wat zij in dezen eersten bundel te wachten hebben. Tot gemakkelijk overzigt zoude het verkieslijk geweest zijn, als de Hoogleeraar alles bij uittreksels onder bijzondere rubrieken gebragt had, daar men nu gedurige herhalingen aantreft, en verpligt is, het gansche werk door te snuffelen, om betreffende het een of ander punt bijzondere aanwijzing te krijgen. Intusschien wenschen wij hem lust, tijd en krachten, tot verdere mededeeling zijner bijdragen.
No. II heeft, blijkens het opschrift, alleen betrekking op het vraagstuk der besmettelijkheid en de daaruit voortvloeijende voorbehoedmiddelen, en is niet als No. I eene verzameling van verspreide stukken, maar eene vertaling uit het Hoogduitsch. Het bewijs voor contagium ontleent de Heer behrend uit den loop der ziekte door alle streken, onder alle klimaten, jaargetijden en luchtsgesteldheid, langs de groote handel-routes, onafhankelijk van tellurische of cosmische invloeden; waaruit de Schrijver de noodzakelijkheid en het hoog belang afleidt eener goede geneeskundige staatsregeling. Dat ook in ons Vaderland een waakzaam Bestuur voortga, eene ziekte van deszelfs bodem te weren, welke bijna overal de helft, ja meer dan de helft der lijders geveld heeft, en dat geene handelsbelangen en sophistische redeneringen de belangen der menschheid en de redeneringen van het gezond verstand overstemmen!
Als wij, na al het gelezene over de bewuste Epidemie, de hoofdpunten andermaal opvatten, dan kunnen wij den wensch niet terughouden, dat een oordeelkundig onderzoek de nog duistere gedeelten van dit gewigtig onderwerp opheldere.
In de eerste plaats is het van het hoogste belang, uit te vorschen, waarin het wezen der Cholera Epidemica Orientalis gelegen zij; in hoeverre zij overeenkome met onze gewone sporadische Cholera; of zij den naam eener zenuw- of krampziekte verdiene, dan wel meer in het vaatgestel hare zitplaats hebbe, en aan welke behande-
{==442==} {>>pagina-aanduiding<<}
ling boven anderen de voorkeur toekome. 't Is te bejammeren, dat de ruwe empirische praktijk der hedendaagsche Engelsche Artsen veeleer aanleiding gegeven heeft tot allerlei verwarde denkbeelden, dan tot eenig klaar begrip der ziekte. Immers, wat begrip kan men hechten aan eene kwaal, die door aderlatingen, calomel, opium, pepermuntolie en brandewijn bestreden is geworden? Hoe kan men vooronderstellen, dat eene Epidemie bekend zou zijn, welke door den een' met een' sporadischen braakloop, door den ander' met eene zenuwkoorts, door een' derden met eene ziekte van het aderlijk vaatgestel wordt gelijk gesteld, en waarin men beurtelings verzwakkende en heete prikkelende middelen, als om strijd, aanprijst? Wat moet men denken van eene behandeling, waaronder doorgaans ruim de helft der lijders eene prooi der ziekte wordt? Moet ons dat alles niet doen besluiten, dat de Epidemie in haar wezen onbekend en het ware geneesmiddel tot nog toe niet gevonden is? Zou het de onlangs aangeprezen bismuth kunnen zijn? De ervaring zal ook thans wederom de zaak moeten beslissen; eene ervaring evenwel, door rede, theorie en studie voorgelicht, en naar de regelen der algemeene therapie handelende; met één woord, eene rationele ervaring, geene blinde empirie en routine, die men gewoonlijk daarmede verwart.





Brieven over den aard en de strekking van hooger Onderwijs. Uitgegeven door Ph.W. van Heusde. Festina lente. Te Utrecht, bij J. Altheer. In gr. 8vo. 339 Bl. f 3-60.

‘Wien dan, zal men zeggen, raadt gij het boek aan? Niemand, is mijn antwoord, het moet zich zelf aanbevelen; wat zou anders mijne aanprijzing baten? Doch, vraagt men mij, welke soort van lezers ik den schrijver boven alle anderen zou toewenschen? Dezulke zijn het, die met kennis van zaken zucht voor het goede en nuttige paren. Die kunnen bij het lezen, al ware er ook van Universiteiten niet in gerept, stof tot denken, en, wat

{==443==} {>>pagina-aanduiding<<}
meer is, aanmoediging hier bekomen, om met ijver en standvastigheid het goede voor te staan, zonder zich door eenige bedenkingen te laten wederhouden. En zal ik zeggen, voor wie het stuk mij voorkomt, wel voornamelijk geschikt te zijn? Voor jonge lieden inzonderheid, dunkt mij, van goeden aanleg, van ware beschaafdheid en van hoogere bestemming voor de maatschappij, om het even, of zij hier, of in ons zuiden, en op welk vak van kunsten en wetenschappen zij zich toeleggen. Deze vooral kunnen er nut van hebben, zoo zij ten minste reeds gevoelen, of er voorgevoel van krijgen, wat zelfstandigheid zij, en reeds beginnen te waarderen, wat het heete, van voorouders af te stammen, die zich vrij gestreden hebben, om zelfstandig volk te worden. Zoo zij dat reeds beginnen te gevoelen en op prijs te stellen, dan zijn deze brieven juist geschikt om hen dit te dieper te doen beseffen, te meer zich te doen wachten voor de thans zoo heerschende en hun zoo onwaardige ligtzinnigheid en waanwijsheid, en ook op een en ander hen de aandacht te doen vestigen, dat hun naderhand niet onbelangrijk zal zijn, in de jeugd doorzien te hebben: b.v. om maar iets te noemen: dat een goed burger beginnen moet met braaf kind, vlijtig leerling, getrouw vriend te wezen, en het anders niet worden kan: - dat men een vaderland hebben en er voor leven moet, om van staatkundige vrijheid te durven meêspreken: - dat er geene vaderlandsliefde zonder zucht voor vrijheid, maar ook geene vrijheid zonder zelfstandigheid, en geen van beiden zonder godsdienst en deugd bestaan kan: - dat om groot man te worden, schitterende talenten niet genoegzaam zijn, maar in de eerste plaats ondersteld wordt, dat hoofd en hart overeenstemmen, en meer dergelijke zeer bekende zaken, maar aan welke men zich in de jeugd wel eens herinneren mag: om niet van vragen te spreken, die almede hier voorkomen, als wat wijsbegeerte
is, en hoe het toch kome, dat er geen eenvoudiger, geen zediger mensch in de wereld is, dan de ware wijsgeer.’
Na deze uitvoerigheid, met welke het verslag des Uitgevers nopens deze Brieven is opgegeven, zal het ons niet kwalijk genomen worden, dat wij den inhoud, zooveel de vorm van het werk gedoogt, beknoptelijk mededeelen.
In het oordeel over onderwijs wordt niet genoeg onder-
{==444==} {>>pagina-aanduiding<<}
scheid gemaakt tusschen Akademisch onderwijs en dat der Gymnasiën. Men verlaat het denkbeeld van onze voorouders aangaande de Hoogescholen als zetels der geleerdheid, Hoogleeraren als geleerden, die in Europa uitblonken, en studenten als jonge menschen, die hier de laatste hand aan hunne vorming voor de maatschappij legden. Vanhier de ongeschikte woorden liberaliteit en schoolsche vorm. ‘Willen wij inzien, welk het natuurlijk onderscheid van Scholen en Akademiën zij, zoo laten wij liberaal en scholastiek voor hetgeen zij zijn mogen, maar wij vestigen onze aandacht op de jeugd, die op beide onderwijs ontvangt: dat is hier de hoofdzaak: en wij vragen, welke is de geaardheid der jeugd, zoo lang zij op de Gymnasiën vertoeft, en welke is dezelve, wanneer zij tot het hooger onderwijs overgaat?’ Dit eerst te beantwoorden, en dan ga men aan het organiseren van beide! Daartoe leidt eerst en voornamelijk de beschouwing van den geest onzer tijden, en bijzonder van den aanleg, den wetenschappelijken aanleg, onzer natie. Die beschouwing geeft deze uitkomst: ‘Er bestaat veel goeds; dat goede komt van God; het kwade van de menschen; maar het laatste meestendeels door overdrijving van het goede.’ Bl. 1-19. Iste Brief.
‘Van dit standpunt dan in den tegenwoordigen toestand onzer maatschappij onze Akademiën beschouwende, zeg ik, alles goeds is er van te verwachten; maar ik moet er bijvoegen: ook alles kwaads is er voor te duchten.’ - Met de Akademiën staat de roem van ons vaderland in verband. Om Nederland, als weleer, te doen uitblinken onder de volken van Europa, moet men minder doen, maar meer laten. De plant wordt gekweekt, en men heeft hiertoe tijd noodig. Kinderen hebben te veel haast en weten van opkweeken niet. Wie monnikentucht op de Akademiën wil invoeren, stopt de bron, om overstroomingen te verhoeden: de anderen (die alle banden wegwerpen) laten met die natuurvrijheid alles door de vrije natuur verwoesten. Men voorspelle niets. Op het volmaakte mag men hopen; ‘maar voorspellen hetgeen gebeuren, hetgeen men bewerken zal - daarvoor hoede men zich.’ Alles zoeke men langzamerhand tot stand te brengen. ‘Het festina lente heeft niets met traagheid gemeen, zoo min als het cunctari van fabius. Het staat met het grondbeginsel in verband, waarvan wij gesproken hebben, dat de Voorzienigheid ons het

{==445==} {>>pagina-aanduiding<<}
goede doet toekomen, maar wij het door overijlen ten kwade doen werken, vóórdat het aan zijne bestemming voldoen kan.’ Bl. 21-33. IIde Brief.
Er blijft altijd hoop, dat men, als vóór twee en drie eeuwen, geheel Europa door, van het Bataafsch Athene zal hooren gewagen. ‘Gij kent, even zoo goed als ik, den aard en aanleg onzer natie: die onvergelijkelijke leergierigheid in alle standen van menschen met zoo regt goede inborst.’ De Maatschappij Tot Nut van 't Algemeen bewijst dit zoo goed, als geert groete in de XIVde eeuw en de geschiedenis der Leydsche Akademie. Het schoolwezen in ons vaderland, naar het verslag van cuvier, uit den boezem der natie ontsproten. Geert groete wordt gekend in zijne waarde. ‘Wat had luther, wat erasmus kunnen doen, zoo Saksen en de Nederlanden te hunnen tijde even zoo dom en ruw waren geweest, als vóór geert groete?’ Thomas a kempis, agricola, erasmus, en meer andere groote Nederlanders, spreken voordeelig voor den aanleg onzer natie. ‘Ons land en volk is meer dan het schijnt, en - wij willen meer zijn, dan schijnen.’ Bl. 34-53. IIIde Brief.
‘Het lagere onderwijs, door onze Bestuurders zoo zeer ter harte genomen, is daarom juist zoo belangrijk, omdat het daarvan afhangt, wat onze natie over dertig, veertig jaren wezen zal. Veel kunnen daaraan toebrengen de Gymnasiën, veel ook de Akademiën; maar kort en goed: zoo op de kinderschool de gronden niet gelegd zijn van grondig onderwijs, en, hetgeen nog meer zegt, van zedelijkheid, vergeefs zullen al onze pogingen zijn om een goed nageslacht te doen rijpen: en dit is toch wel, geloof ik, het allervoornaamste.’ - ‘Het eigenaardige van onze scholen is dit, dat opvoeding en onderwijs gepaard gaan, en beide bijzonder een godsdienstig en zedelijk doel hebben.’ De toestand der Gymnasiën, voormaals, op weinige uitzonderingen na, niet zeer gunstig, is sedert de laatste jaren merkelijk verbeterd, niet ‘door verordeningen en voorschriften slechts te geven, maar door acht te slaan op de personen, die ze moeten uitvoeren.’ - ‘In de laatste jaren hebben wij reuzenschreden gemaakt.’ Ook het onderwijs zelf is verbeterd. Bl. 54-67. IVde Brief.
Na gepasten overgang in den vorigen brief, wordt beschouwd de mensch, en het karakteristieke onderscheid van

{==446==} {>>pagina-aanduiding<<}
kind, knaap en jongeling. In den knaap is iets weligs en weelderigs wenschelijk, om het wat te kunnen snoeijen en inkorten. Men moet den knaap behoeden voor verleiding door gezag en standvastigheid. ‘Viert men al dat buitensporige bot, of gaat men het met geweld tegen, in beide gevallen komt er losbandigheid, zedeloosheid uit voort.’ Eerst moet men het goede bevorderen en verzorgen, dan ga men aan het snoeijen. Begint men met het laatste, dan zou men zich de hoop op de toekomst afsnijden. ‘Beteugel den knaap en houd de wacht over hem, maar wek tevens bij hem eergevoel en zucht voor het goede en edele op, en maak hem daardoor vooral van het kwade en schandelijke afkeerig. Wacht aldus den tijd geduldig af; dan staat op eens de jongeling voor u.’ De jongeling is, om het kort en zakelijk uit te drukken, de man in zijn worden, in zijne laatste ontwikkeling, om welhaast volkomen zelfstandig mensch te zijn. Voor den jongeling blijft ter ontwikkeling over besef van zelfstandigheid in de eerste plaats, dan hooger eergevoel, dan in den knaap nog was opgekomen: zelfbewustheid van niet voor zich en eenige anderen, maar voor allen te leven en te handelen: verhooging van zin, van hart, van verstand.’ Dit moet op de Akademie geschieden. Hij kome daar als jongeling, niet als knaap. ‘Laat het kind toch niet te spoedig loopen, hoort men dagelijks zeggen: want zoo zal het nooit goed op zijne beenen staan. En zie eens, hoe men omtrent den geest te handelen pleegt. Of die zelfstandigheid gekregen heeft, of niet, is de schooltijd uit, dan maar terstond moet de jongen naar de
Akademie. En de gevolgen daarvan? - Ja, val op val. Hoe kan dat anders? En dat vallen dáár is vrij wat bedenkelijker, dan in het ouderlijk huis.’ Doch ook op de Akademie is voorzigtigheid noodig. ‘De jongeling toch is nog niet man geworden, en scholen dus, hoe hoog dan ook, zullen toch altijd scholen moeten blijven.’ Bl. 68-81. Vde Brief.
Drieledig is de opvoeding: des kinds, om het mensch, des knaaps, om hem beschaafd mensch, des jongelings, om hem zelfstandig mensch te doen worden. Ziedaar het onderscheid aangewezen tusschen lager, middelbaar en hooger onderwijs. Het lager onderwijs is voor het geheele volk, om allen tot menschen en sommigen tot beschaafde menschen te vormen. Het hooger onderwijs, ook op de Gymnasiën, als kweekscho-
{==447==} {>>pagina-aanduiding<<}
len, is slechts voor een klein gedeelte der natie bestemd. ‘Is het voor andere standen genoeg, dat het kind alleen, of de knaap tevens in den mensch doelmatig en opzettelijk ontwikkeld worde, hier vereischt de jongeling nog daarenboven eene bijzondere opleiding; en zal hem deze op de Hoogeschool tot hoogbeschaafd, waarlijk zelfstandig man vormen, zoo moet zij niet alleen van kinder- en middelbaar onderwijs, maar ook van klassieke opleiding en beschaving voorafgegaan zijn: waartoe de Gymnasiën dienen ingerigt te wezen.’ Uit dit oogpunt moeten Gymnasiën en Hoogescholen beschouwd worden. ‘Dan eerst kunnen zij strekken, waartoe zij in de maatschappij strekken moeten, dat zij de natie verhoogen, veredelen, dat zij haar zedelijk en verstandelijk zelfstandig doen zijn en blijven.’ Bl. 82-89. VIde Brief.
Wat nog ter verbetering te doen blijft, wordt in weinige woorden uitgedrukt: ‘Eerst den knaap te beschaven, en dat volkomen en volgens den aard, den zin der menschelijke natuur op dien leeftijd: dan kunnen wij van den jongeling gaan spreken.’ Met de Gymnasiën moet men beginnen; deze moeten tot den hoogstmogelijken graad van volkomenheid gebragt worden. Dit is geen vrome wensch of Platonische republiek. Hetgeen is en bestaat, zoo als dat aangewezen is, toont ook, hoe het zijn moet en zijn kan. Één ding blijft altijd moeijelijk: ‘te verhoeden, dat men op het Gymnasium en vooral op de Akademie kome, vóórdat de leeftijd er rijp voor zij.’ - ‘Zoek den geest des tijds ten goede te leiden, niet door vermaningen. Wat baten die? Maar door de bestaande inrigtingen te volmaken, de Gymnasiën in de eerste plaats, zoodat zelfs de jeugd daar langer toeve.’ - ‘Laat ons voortgaan, gelijk wij begonnen hebben, en uit dit oogpunt de onderscheidene scholen naar de opvolging der leeftijden nagaan, en zien, hoe elke van dezelve, Gymnasiën bijzonder en Universiteiten, volgens haar doel en hare bestemming in te rigten zij.’ Bl. 90-102. VIIde Brief.
‘Beginnen wij dan van het kind en de kinderscholen, en slaan wij den mensch vooral gade. Maar zorgen wij toch vooral, dat er goede menschen gevormd worden. Men doorvoede het kind toch wel met de grondbeginselen van onze Godsdienst.’ Geene goedkoope en haastmakende Lancasterscholen. ‘Ook het hart moet gevormd worden,

{==448==} {>>pagina-aanduiding<<}
en dit is het, waarop men zich bij ons steeds bijzonder heeft toegelegd. Ook opvoeders en onderwijzers kunnen en moeten van kindsbeen af onze jeugd door onze Christelijke zedelessen tot deugd en zedelijkheid brengen. Zóó en zóó alleen zullen wij een goed volk blijven en het nog meer worden.’ - ‘Is kinderzin door onze leerboeken van jongs af in ons opgewekt, zoo kan het niet anders, of het heeft invloed op het geheele leven, om te gelooven, waar geen redeneren of betoogen te pas komt, te vertrouwen, waar geen eigen kracht kan baten, eenvoudig te blijven als een kind te midden van het regeren van staten of het doorgronden van de diepste geheimen der hoogere wijsbegeerte. Die niet als kind gelooft, hoe kan die wijsgeer heeten?’ - De knaap worde in Griekenland en Latium overgevoerd; niet enkel op de Gymnasiën, maar ook op de scholen van middelbaar onderwijs. De Gymnasiën vooral moeten den knaap in het vaderland der beschaving, der kunsten en letteren overbrengen. Op die scholen moet de knaap niet enkel esthetisch, neen geheel beschaafd, en met opzet zijn karakter gevormd en bevestigd worden, en ook dit door Grieksche en Latijnsche letterkunde. ‘Is de knaap op het Gymnasium wel voorbereid gekomen om mensch te worden, vooral door het opwekken van zijn godsdienstzin en godsdienstgevoel; heeft hij hier het lezen van ons heilig boek met het lezen van de schriften onzer beschaving en veredeling, de werken der klassische letterkunde en wijsbegeerte, gepaard, en de laatste tot verhooging van den zin en het gevoel zijns tegenwoordigen leeftijds aangewend, zoo zal hem de overgang tot de Hoogeschool niet zoo vreemd, zoo onverwacht voorkomen.’ Bl. 103-125. VIIIste Brief.
‘Veel te gelooven, niets te weten, alles te onderzoeken, - ziedaar in weinige woorden, wat de wijsgeer zich voorschrijft, en waardoor hij tot wijsheid moet geraken.’ (Bl. 125.) Dit wordt nu verder ontwikkeld bl. 126-136, IXde Brief. Uit dezen brief sta hier het volgende: ‘Velen versmaden de Godsdienst, als voor kinderen geschikt. Dwaze menschen! Zij beseffen niet, dat zonder dezelve de man en de grijsaard niet worden kan, wat hij worden moet. Beseften zij dat, zoo zouden zij de Godsdienst boven alles waarderen, omdat die alleen voor het geheele leven, en van onze eerste ontwikkeling af tot onzen over-
{==449==} {>>pagina-aanduiding<<}
gang in een ander leven, ons heilzaam en noodzakelijk is. Den Bijbel verachten zij, als voor kinderen geschreven. Onwetenden! Zij hebben dat boek nimmer gelezen, of toonen ten minste het niet te verstaan. De zin der kindschheid is in hetzelve heerschende; maar in het kind ligt reeds de kiem van alle volgende leeftijden, en zoo vindt men daarin, wat Godsdienst, wat levenswijsheid betreft, al de beginselen, die ons voor het leven te pas komen.’
Het hooge doel der Gymnasiën is wèl te onderwijzen, en door onderwijzen te vormen en te beschaven. Zij moeten zijn kweekscholen voor de Akademiën. Men verge niet te velerlei, van den onderwijzer zoo min, als van den onderwijzeling. Men scheide af, wat van nature niet vereenigd is. - Niet één doe alles, maar ieder, zoo veel mogelijk, het zijne. - Laat Gymnasiën Gymnasiën, Instituten Instituten, Kadettenscholen Kadettenscholen blijven. Zoo zullen allen elkander verdragen en ook onderling helpen.’ Ieder onderwijzer hebbe op de Gymnasiën zijn eigen vak. Dit is hoofdzaak. - De ontwikkeling hiervan verdient niet enkel nagelezen, maar de zaak zelve in beoefening gebragt te worden. Bl 137-164. Xde Brief.
‘Verwonder u dus niet, dat ik zoo lang, zoo eindeloos lang over onze Gymnasiën spreek: ik beschouw dezelve als kweekscholen onzer Universiteiten, als de kleine mysteriën, mag ik mij zoo uitdrukken? waarin onze Staatslieden, onze Godsdienstleeraars als voorbereid moeten worden, om toe de hoogere, de ἐποπτικὰ, de Hoogescholen toegelaten, en daar voor kerk en staat volledig opgeleid te worden. - Hoe veel er van de leermeesters afhangt, nog meer, ten minste niet minder, komt het op de inrigtingen aan. - Vooral moet men leven en werkzaamheid in de menschen zoeken te brengen.’ - Eindelijk komt het tot de Akademiën. Hiet moet men vooral voorzigtig zijn, met veranderingen te maken. Niet door regeren, maar door besturen, en de zaken een' geregelden gang laten gaan, werd Göttingen Göttingen. Zoo was het ook vroeger met de Akademiën van Italië, te Bologne, te Salerno, vooral ook met die van Leyden in de XVI en XVIIde eeuw. ‘De opschietende spruit kunt ge kweeken en verzorgen; maar gij doet den boom niet groeijen, die er eenmaal uit op zal rijzen. Men maakt geene Akademiën, als huizen en paleizen, en

{==450==} {>>pagina-aanduiding<<}
meent men het te vermogen, kabinetten en boekerijen en gehoorzalen zal welligt de naneef bewonderen; maar de Musen zullen daar niet wonen.’ Na de inrigtingen van 1815 zijn onze Akademiën weêr hersteld en tot nieuwen bloei gekomen. Die inrigtingen behoude men, ook met het gebrekkige, uit vrees dat nieuwe en erger gebreken uit verandering zullen voortspruiten. En beantwoorden de Gymnasiën eens aan hun doel, dan verhelpen zich de nu bestaande gebreken welligt van zelve. Bl. 165-181. XIde Brief.
Zelfstandig moet eene natie zijn, ook zonder Akademiën. Doch deze moeten die zelfstandigheid aankweeken en sterken voor Godsdienst, Regt en Vrijheid. ‘Het jonge plantsoen moet zorgvuldiger en langduriger opgekweekt worden, zal men er planten en boomen naar elders uit overbrengen, die daar zelfstandig opwassen. Evenwel dat simpliciter, cum laude, en hoe heet dat meer? moest men afschaffen, dunkt mij. Scholam, zou ik zeggen, redolet: voor studenten ten minste past dit niet, en het minst voor dezulke, wien de summi honores in hun vak toegekend zijn geworden.’ Zulk eene vrijheid worde aan de studiën gegeven, dat de Hoogescholen, hoe hoog, hoe vrij, hoe liberaal, altijd scholen zijn en blijven. Op de Akademie moet niet alles worden voorgeschreven, zoodat niets aan eigene keus, aan eigene werkzaamheid overgelaten worde; ‘dat strijdt met de natuur des jongelings, die daarom het Gymnasium verlaten heeft, omdat hij nu in staat was geworden, om zichzelven in zelfstandigheid te oefenen.’ Er blijft altijd genoeg onderscheid tusschen het onderwijs op de Gymnasiën en Akademiën. Dezelfde behandeling b.v. der geschiedenis op beide is de ongerijmdheid zelve. Het responderen, de sodalitia voor bijna elke faculteit blijven altijd hulpmiddelen, om zelfstandig te leeren studeren op de Hoogescholen. Ook het beantwoorden van Akademische prijsvragen levert hiervan zoo wel proeven, als het een uitnemend hulpmiddel daartoe oplevert. Bl. 182-195. XIIde Brief.
Prijselijk is vooral de daarstelling van twee afzonderlijke faculteiten voor de propedeutische studiën, waardoor bij ons meer dan elders de overgang van de Gymnasiën tot de Hoogescholen zoo gemakkelijk en geleidelijk is geworden. Zelfs Duitsche geleerden prijzen onze verordeningen, om, met uitzondering der nieuwere wetenschappen, het onderwijs in het Latijn te doen plaats hebben. Verder komen hier voor

{==451==} {>>pagina-aanduiding<<}
belangrijke wenken over een' halfjarigen cursus, Inspecteuren in plaats van Curatoren, een geopend concours voor te benoemen Professoren, perpetuéle Rectoren, berekening van Akademisch onderwijs naar uitgestrektheid van land, als voortbrengsel van bekrompene en zeer schadelijke economie. ‘Nog erger, dan al het gezegde, is eene nieuwe Akademietucht, van welke ik ook al heb hooren spreken, die op geheime politie, op het benemen van alle vrijheid, van alle denkbeeld van vrijheid aan onze studenten, zou uitloopen.’ Kloosterdwang heeft ten gevolge kloosterlijk zedebederf. Bespied hen, zij belagchen door sluwheid uwe slimheid, en worden achterdochtige, listige slaven, in plaats van vrije burgers van het vrije Nederland. De Hoogleeraren op de collegiën, de Kerkleeraren en Godgeleerde Professoren in hunne leerredenen, alle Hoogleeraren in hunnen omgang met studenten moeten verlevendigen en onderhouden godsdienstzin in onze jeugd: ‘dat verdient beteugelen genoemd te worden, gelijk het op de Akademie voor studenten past. Schiet deze beteugeling te kort, dan doe de Politie, wat haar pligt haar gebiedt.’ Bl. 196-207. XIIIde Brief.
Zelfstandigheid, tot welke de Akademiën onze jongelingen moeten opleiden, is geenszins die vrijheid en onafhankelijkheid, die in tijden van omwentelingen wordt uitgebazuind, en in den eigenlijken zin meer bij rooverbenden past, dan in beschaafde maatschappijen. Ook niet zelfgenoegzaamheid; ‘die scheidt ons van allen en alles af, en maakt ons tot denkbeeldige wezens of ongevoelige beelden - dat is zelfstandigheid van standbeelden, maar niet van menschen.’ Menschelijke zelfstandigheid, die ‘met liefde en vriendschap en deelneming in alle menschelijke zaken gepaard is, en dus ver af is van onafhankelijk of zichzelven genoegzaam te zijn. IJskoude wijsgeeren, die den mensch zich van de maatschappij en al zijne betrekkingen doen afzonderen, opdat hij zich vrij moge gevoelen, hebben er geen denkbeeld van, wat vrijheid is. - Met liefde ontving men ons bij onze komst in het leven, en zoo werd bij ons wederliefde opgewekt, het begin van al onze vorderingen in godsvrucht en deugd.’ - ‘Van de kindschheid en prille jeugd hangt alles af, en daarom zijn het doorgaans monsters in de zedelijke wereld geworden, die op die leeftijden voor ouders noch meesters liefde of eerbied hadden gehad.

{==452==} {>>pagina-aanduiding<<}
Zoo dan ontwikkelt zich de mensch van zijne intrede in de wereld af aan: en gaat hij als jongeling voort, gelijk hij als kind en knaap had aangevangen, dan wordt hij - niet schitterend vernuft, zoo ijdel dikwijls als schitterend, maar regtschapen, zedelijk-zelfstandig man.’ Om kennis en wetenschap is het den jongeling op de Akademie te doen; doch niet, om die slechts van anderen te bekomen, maar ook tevens en voornamelijk, om door zichzelven die te verwerven. Akademiën zijn oefenscholen van zelfstandigheid, vooral door de dispuutcollegiën. Groot is de invloed en achting der Professoren. De examens moeten aan' het doel beantwoorden. Zij zijn niet om jongelingen tot het goed studeren te noodzaken. ‘Maar doe studenten-examens beschouwen als gelegenheden, om in het openbaar en voor hunne medestudenten aan den dag te leggen, wat zij vermogen: zoo zult ge nog meer verkrijgen, dan de wet vordert.’ Men wachte zich vooral voor bloot mechanisch onderwijs. Zoo niet, ‘dan zal men in het vervolg van tijd nog van geluk mogen spreken, zoo er slechts Automaten en niet nog erger wezens uit voor den dag komen.’ Bl. 208-239. XIVde Brief.
‘Ge ziet, hoe, te midden van ons praten over scholen en Universiteiten, onderwerpen ons bezig hielden, die voor de geheele menschheid van belang zijn. Het was hier om de vraag te doen, wat er toe behoort, om braaf burger en goed wijsgeer te worden.’ - ‘De man, die in de maatschappij het meest karakter heeft, is juist diegeen, die het minst onafhankelijk schijnt: want geheel schijnt hij voor anderen te leven, geheel zich aan de belangen zijner betrekkingen, zijner vrienden, zijns vaderlands, der menschheid onderworpen te hebben; maar zoo, niet alleen voor, maar ook in en door alle anderen levende, trekt hij, als die plant daar voor onze voeten, uit alles, wat hem omgeeft, voedsel en kracht; en roept hem zijn vaderland, roept hem de stem der menschheid ter hulpe, dan ziet men, wie in de maatschappij zelfstandig, wie vrij mag heeten, en de vrijheid van anderen handhaven wil en kan.’ - ‘Geene wijsheid is volkomen, die niet met volkomene wetenschap is verbonden; en, daar deze boven ons bereik hier beneden is en er boven zal blijven, ook bij eene eeuwige voortduring van ons bestaan, is het dwaas, die geringe, die nietige kennis, die wij hier op-
{==453==} {>>pagina-aanduiding<<}
doen, voor wijsheid te houden.’ Aan het einde staat de vrolijke hoop voor de toekomst, gegrond op het karakter van onze natie. Onderscheidene volken mogen het ons in het een of ander afwinnen, onze eenvoudigheid en gezond oordeel, onze bedaardheid in het overleggen en gestadigheid in het uitvoeren, onze wijsheid en standvastigheid doen ons andere volken voorbijstreven. ‘Hij bereikt de haven niet het eerst, die het beste schip en de beste zeilen heeft; maar hij, die het beste stuurt.’ Zoodanig was onze natie altijd, en daarom ook ijlde zij allen vooruit in letteren en wetenschappen, in één woord in alles, waartoe volksgeest, volkskarakter en
echte staatkundige vrijheidszucht gevorderd werd. Ook de naneef zal met dankbaarheid er aan denken, dat zich wijsbegeerte en Christendom zoo naauw bij ons vereenigd hielden. Die hoop is gegrond ‘op onze opvoeding en onderwijs, en op ons hooger onderwijs bijzonder, zoo dit doelmatig gegeven worde, gelijk het thans plaats heeft, en geene vreemde verordeningen de oudvaderlandsche vervangen.’ Bl. 240-256. XVde Brief.
De twee volgende brieven, als tot de hoofdzaak minder betrekkelijk, gaan wij voorbij. Van bl. 273-339 loopt het Naschrift des Uitgevers op deze Brieven. Een woord uit Zwitserland aan mijne jonge vrienden en leerlingen. Integer vitae scelerisque purus is er het motto van, dat deszelfs geest en strekking volkomen uitdrukt. ‘Hout en steen, en al wat men daar met kunst van gemaakt heeft, vergaat; maar een volk, dat zedelijk goed is, dat, bij de opvolging der geslachten, altijd dezelfde zucht voor het schoone en edele, dezelfde vaderlandsliefde werkdadig aan den dag legt, en zijne zedelijkheid niet minder, dan zijne gezondheid, voor schadelijken invloed van buiten bewaart, tegen zedelijke niet minder dan ligchamelijke pest waakt, hoe zou dat vergaan?’ Die zedelijke grootheid te bevorderen, moet het doel zijn van onderwijs, en is het doel dezer Brieven. Doch wij moeten nu van dezelve afstappen, hoe ongaarne ook. Misschien hebben wij reeds meerdere vrijheid gebruikt, dan ons bestek ons vergunde. Dit boek heeft zichzelve aanbevolen. De herhaalde druk bevestigt het ten duidelijkste. Ook ons verslag hebben wij daarom zoo ingerigt, dat het werk voor zich gunstig inneemt. Troost, wezenlijken troost moet elk regtschapen Nederlander scheppen uit de lezing van dit geschrift. Zoo schrijft men in Nederland over

{==454==} {>>pagina-aanduiding<<}
onderwijs. Met gretigheid wordt het gelezen in zulke dagen als wij beleven. Misschien heeft het zijn nut, dat deze Brieven door ons wat laat behandeld zijn. Ten minste geeft het bemoediging, dat wij vrij zijn van zulken, die, volgens eigene belijdenis, de wapenen hebben opgevat tegen Schoolopzieners en Professoren, en vroeger met leede oogen onze Akademiën aanzagen. De zelfstandigheid onzer Natie is er te zekerder door, de opvoeding en het onderwijs, ook door den Bijbel, te veiliger. ‘Of wij rijk en magtig zijn, dat maakt ons niet gelukkig: het heeft dikwijls zoo volken als menschen ten val gebragt; maar zedelijk goed, goed en vroed, gelijk men eertijds zich uitdrukte, moeten wij zijn, zullen wij bloeijen en gelukkig zijn: en hoe zal ons nageslacht dat wezen zonder het volksonderwijs, dat wij bezitten, en zoo niet hooger beginselen van deugd en regt op onze Akademiën heerschen; zoo niet vaderlandsliefde - die in den burger en staatsman de edelste vermogens doet ontwikkelen - onze jongelingen daar bezielt? Lieve vrienden! gij zijt nog jong; maar wat er na ons van ons land zal worden, zal van u voor een groot gedeelte afhangen,’ enz. In het vooruitzigt, dat ons Nederlandsch onderwijs nu althans geene geweldige hervorming zal ondergaan, hebben wij alle reden, om God te danken, dat wij, onder en door Zijn bestuur, gescheiden zijn van zulken, om wier wille die hervorming misschien zou kunnen plaats hebben. Tot hiertoe heeft ons de Heer geholpen. Ja, met groote opofferingen. Maar wie koopt zedelijkheid en godsvrucht voor zijne kinderen ooit te duur?







Het tweede Eeuwfeest van het Athenaeum Illustre te Deventer op den 16 Febr. 1830 plegtig gevierd door Corn. Fransen van Eck en Mr. P. Bosscha. Te Deventer, bij J. de Lange. In gr. 8vo. XIII, 156 bl. f 2-20.

De Deventersche Hoogeschool, gelijk de Heer bosscha in zijne Opdragt te regt zegt, bekleedt onder de inrigtingen van het aloude Deventer buiten tegenspraak eene voorname plaats. Wij breiden dit aldus uit: ‘Onder de aloude inrigtingen, tot bevordering van wetenschap, verdient die te Deventer misschien de eerste plaats.’ Onder de groote en goede mannen, die tegen onkunde en bijgeloof hier te lande met het gelukkigste gevolg eene borstwering stelden, moet vooral

{==455==} {>>pagina-aanduiding<<}
ook de inboorling van Deventer geert groote genoemd worden. Hij stichtte de Broederschap des gemeenen levens, naar het ontwerp van florens radwijn. Uit deze Broederschap kwamen goede scholen en edele vernuften voort, gelijk een alexander hegius, een der Leermeesters van erasmus. Eene aanzienlijke vrouw, anna van twickelo, Wed. martinus boedeker, en haar zoon balthazar waren echter meer bepaald door erfmaking de eigenlijke Grondleggers der Deventersche Hoogeschool. Dezelve werd vervolgens versierd door mannen als jacob revius, joannes fredericus gronovius, gijsbertus cuperus, j.g. graevius, g. scheltinga, j. de rhoer, van der marck, wassenbergh, ruardi, j.o. sluiter, duymaer van twist en anderen. Zij gaf kweekelingen als g. dumbar, d.g. van der keessel, m. tijdeman, h. bosscha, g.d. jordens, a.g. besier, r. feith, r.j. schimmelpenninck, om van anderen en levenden niet te spreken. Dat men te Deventer op eene plegtige wijze het tweede Eeuwfeest gevierd heeft, gaf algemeen genoegen. De grijze, brave, welsprekende van eck trad bij die gelegenheid op met de hier uitgegevene Redevoering, die ons doeltreffend voorkomt, en, na den diepbetreurden en zoo spoedig gevolgden treffenden dood van dezen waardigen en edelen man, den Heere bosscha ruime stof gaf tot belangrijke bijdragen, aanmerkingen en inlichtingen. Deze werden uitgebreid en als tot meerdere volkomenheid gebragt, zoo ver het bestek toeliet, door de beredeneerde lijst der Hoogleeraren, waarin, op eene gepaste wijze, ook van van eck melding wordt gemaakt. Zijn wij den Hoogleeraar p. bosscha reeds hiervoor, gelijk voor de gansche uitgave, dank verschuldigd, niet minder zijn wij hem verpligt voor het Gedicht,
waarmede hij, na de Redevoering van van eck, der plegtigheid luister heeft bijgezet, en dat ons nu ook wordt medegedeeld. Wij hebben het met groot genoegen gelezen en herlezen. Het begin trof ons reeds, als eigenaardig en gemakkelijk:

Ja, ontrol nu van uw wallen 
Vlag en wimpel, grijze Stad! 
Laat nu door uw blijde hallen 
Driewerf 't vrolijk ïo schallen: 
Gij, Verlichtings bakermat. 

{==456==} {>>pagina-aanduiding<<}

Ja, 't is hoogtijd in uw muren, 
Burgers! heft den feestzang aan, 
En ontsteekt de vreugdevuren: 
De eeuwen mogt uw School verduren, 
En nog glansrijk blijft zij staan. 


Dergelijke voorzangen stemmen ten goede. Later, in Alexandrijnsche verzen, wordt alles meer, hoewel min vloeijend en hier en daar min dichterlijk, ontwikkeld. Wij erkennen volmondig, nooit iets beters in dien trant van den Hoogleeraar p. bosscha gelezen te hebben. Er is niets in van dat winderige en overdrevene, hetwelk niet zelden bij zulke gelegenheden het werk van anderen bederft, omdat het 't gewoon begrip en de dadelijke bevatting te boven gaat. Verstaan te worden, is een onmisbaar vereischte. Wijsheid en waarheid moeten ook 's Dichters zijde niet verlaten. Onder anderen troffen ons te dezen aanzien de volgende regels:

Zoo als door wondre kracht het gloeijend bliksemvuur 
Den dampkring, door den wil van 't Godlijk albestuur, 
Zijn veerkracht weêrgeeft, en tot nieuwe groeikracht zuivert, 
Schoon vaak bij d' ommekeer 't misdadig menschdom huivert: 
Zoo wekt ook hooger hand 't nog onbekend geslacht 
Van nieuwe volken op, dat, door geheime kracht 
En zonderlinge drift bezield, gestuwd, bewogen, 
Zijn grenzen overschrijdt, en, dreigend aangevlogen, 
Den stoutsten weêrstand breekt, de wereld overheert, 
Het werk van eeuwen sloopt, en 't onderst boven keert; 
Maar, uit dien tuimelgeest tot zachter zin gedreven, 
Weêr opbouwt en herstelt, en werkkracht schenkt en leven. 


Hadden wij meer ruimte, wij deelden de treffende vergelijking mede van den Nederlandschen stroom op bl. 147. Het geheele gedicht is waar, kiesch, zonder aanstoot aan anderen, en met billijke verheffing voor Deventer. De slotzang is waarlijk fraai en allezins gepast. Wij zijn niet gezet op eigen oordeel, maar hebben met bevreemding vernomen, dat dit uitgegeven feestwerk, hetgeen wij inderdaad zeer eigenaardig en verdienstelijk, zoo wat vorm als zaken betreft, keuren, elders min gunstig beoordeeld is. Wij stemmen gaarne in, gelijk men ziet, met die genen, die betuigen, dat de voor- en slotzang vloeijender zijn dan de Alexandrijnsche regels; dat eene korte beschrijving der feesten of

{==457==} {>>pagina-aanduiding<<}
plegtigheden, bij deze gelegenheid te Deventer plaats gehad hebbende, billijk hier verlangd werd; dat de briefwisseling met de Akademie van Valence, bl. 53-65, beknopter medegedeeld had kunnen worden, zelfs dat het bijgebragte op het einde van bl. 144 en het begin van bl. 145 eenigzins prozaïsch is; maar in de betuiging, dat de Redevoering van den Heer van eck tot een onverwelkelijk gedenkstuk der feestviering strekken zal, in de bijvoeging van de toespraak aan den Heer Gouverneur, enz. vinden wij zoo veel berispelijks niet, en het geheel is, onzes oordeels, in allen gevalle eene zeer belangrijke bijdrage tot de geschiedenis der Doorluchtige School te Deventer, en vol bewijs van de vlijt en verdiensten van den Hoogleeraar bosscha, wien mij tot dergelijken en anderen arbeid van harte lust, opgewektheid en aanmoediging toewenschen. Hij late zich niet afschrikken, maar ga voort op den waarlijk goeden weg, hier ingeslagen.





Schets der Algemeene Geschiedenis en van die des Vaderlands. Ten dienste vooral der Adspiranten tot Kadets bij de Koninklijke Militaire Akademie. Door J. Bosscha, Lid van het Kon. Nederl. Instituut, Hoogleeraar aan de Militaire Akademie, enz. Te Breda, bij Broese en Comp. 1831. In gr. 8vo. 278 Bl. f 2-40.

Wij roemden zoo even het werk van den Hoogleeraar pieter bosscha, en mogen ons nu in een werk van zijnen broeder johannes bosscha verheugen. Gelukkig broederpaar, waarom mist gij den derden uwer, den geachten hendrik, Hoogleeraar weleer aan Amstels Doorluchtige School! De beroemde vader heeft zijnen naam door een drietal zonen, allen Hoogleeraars, verhoogd. Onder dezen is de uitgever van deze Schets zeker niet de minste der broederen. Als Hoogleeraar of Rector in eene of andere voorname stad, had hij meer nut en beter gevestigd genoegen gehad. Wat is er toch thans van de geheele Militaire Bredasche Kadetten-Akademie geworden? Waar is de geleerde joh. bosscha? Is hij Auditeur Militair? Waar en hoe werkt hij thans in het vak, waartoe hij is opgeleid? Het wapengeschreeuw aan de grenzen verdooft het antwoord, dat wij gaarne hadden. Intusschen hebben wij met voldoe-
{==458==} {>>pagina-aanduiding<<}
ning ingezien de voor ons liggende Schets, welke gelukkig niet alleen voor de Kadetten-Akademie, maar ook voor menige andere kweek- en leerschool van nut kan zijn, vooral wanneer bekwame Leermeesters haar slechts beschouwen, gelijk zij is, als eene handleiding, om verder over de algemeene en vaderlandsche Geschiedenis uit te weiden. Achter het werk heeft men een Chronologisch overzigt der Algemeene Geschiedenis, eene aanwijzing van de uitspraak van nog eenige namen en woorden, zoo ver die niet reeds in het werk zijn aangeteekend, en eenen inhoud. Alles is zeer gemakkelijk ten gebruike ingerigt. De verdeeling der tijdvakken is eenigzins anders dan de gewone. De Geschiedenis des Vaderlands is, om als zoodanig afzonderlijk op den titel vermeld te worden, ons wat schraal voorgekomen. Van de Grafelijke Regering, en wat aanleiding gaf tot vestiging van ons Gemeenebest, had, als bij inleiding, iets moeten gemeld worden. Wij hebben hier
en daar iets belangrijks omtrent de Lydiërs en de Phoeniciërs gemist. Heeft Sidon geene Koningen gehad? Is in de Perzische Geschiedenis niet, als bij uitsluiting, herodotus gevolgd, en op xenophon minder acht geslagen? Was zoroaster, als insteller van de Perzische Godsdienst, niet waardig te vermelden? Deze vragen zou men met andere kunnen vermeerderen; maar aan dergelijke zal het in zulke korte overzigten nooit geheel ontbreken. Genoeg, dat wij het geheel verdienstelijk keuren, van harte wenschende, dat het geleerde lid van het Koninklijk-Nederlandsche Instituut, waardige zoon van een' grooten vader, spoedig eenen beteren werkkring vinde voor zijne geleerdheid en smaak, dan hij thans heeft.





Nagelatene Bijdragen tot Natuurkunde en Geschiedenis, door J.P. van Cappelle, zijnde deels gedrukte, doch verspreide, meerendeels nog onuitgegevene stukken, na den dood des Schrijvers bijeenverzameld en uitgegeven door D.J. van Lennep. Te Haarlem, bij V. Loosjes. 1831. In gr. 8vo. VIII, 285 bl. f 3 - :

Aan het geslacht der bosscha's was, door behuwelijking der zuster van de hiervoren genoemde drie Hoogleeraren, verbonden de deugdzame en begaafde j.p. van cappelle. Weinige dagen vóór zijnen zwager hendrik

{==459==} {>>pagina-aanduiding<<}
bosscha overleed hij. Welk een dubbele slag voor de gade van cappelle, voor hare moeder, die twee zoons in jeugdigen leeftijd als op éénen stond missen moest! Welk verlies voor beider talrijke vrienden en voor de Doorluchtige School dezer Stad! De nagedachtenis van brave, minzame, kundige, ijverige en Christelijke Geleerden is inzonderheid liefelijk ter herdenking. De Hoogleeraar van lennep, die de nagedachtenis van eenen van swinden en jeronimo de bosch zoo waardig vereerde, was ook de juist geschikte man, om de zachte, fijne, edele en beminnelijke gaven van hart en verstand van eenen cappelle, dien hij onder zijne eerste leerlingen tellen mogt, en met wien hij gedurende dertig jaren in onafgebrokene vriendschap had omgegaan, te schetsen. Uitnemend heeft hij dan ook aan de op zich genomene taak voldaan in eene Gedachtenisrede, in de Maatschappij Felix Meritis den 16 Dec. 1829 gehouden en daarna uitgegeven. Ook hiermede zichzelven nog niet voldoende, biedt hij thans ons deze Bijdragen aan. Wij ontvangen ze als een dierbaar geschenk uit de nalatenschap van een onzer geliefdste betrekkingen, maar beseffen niettemin, ja des te meer het treffende van ons verlies. Er was toch in cappelle eene hoogstzeldzame vereeniging van Natuur- en Letterkunde. Er was bij hem eene klimmende ontwikkeling van eerst bijna verborgene, daarna bekorende en voedende, eindelijk met luister schitterende gaven. Wat was hij reeds geworden; wat kon hij nog worden! Algemeen bemind en door niemand benijd, daar hij niemand aanstoot gaf, eenvoudig, nederig, pligtmatig, vriendhoudend, opregt, braaf en godvreezend, waren ook de vruchten van zijnen geest langzaam en gaaf tot rijpheid gekomen; hij had de ware en juiste hoogte met vasten, bedaarden en zekeren tred bereikt; hij paarde met
vastheid letterkundigen smaak, met oefening in oude en nieuwere Dichters en Redenaars wiskundigen zin en natuurkundige studie; hij was vlug van begrip, diep van bevatting, fijn van gevoel, langzaam en zeker in de bewerking, leerrijk, vasthoudend, steeds klimmend, voorzigtig; zijne taal en stijl waren de zuiverste, de netste. Alles was in hem zoo juist als kiesch. Onpartijdig, kalm, zichzelven noch te zeer verheffende noch vernederende, won hij en het zijne, hoe meer men met een en ander omging, hoe meer men het kende en doorgrondde. Gelijk zijn letterkundige arbeid steeds in waarde

{==460==} {>>pagina-aanduiding<<}
toenam, zoo rees zijne innerlijke waarde als mensch, naar gelange hij in jaren steeg en men hem meer volgde of met hem verkeerde. In zijne laatste levensdagen ontwikkelde hij niet alleen eene grootheid van ziel, maar ook eene helderheid van geest, waarvan wij bij de inzage dezer nagelatene Bijdragen versteld stonden. Inzonderheid heeft dit betrekking op het laatste en uitvoerigste stuk, alexander farnese, Prins van Parma, betiteld, hetwelk meer dan de helft des bundels beslaat. Er zijn, vooral in den aanhef, verheffingen, lichtstralen, stoutheden, ongewoon en als zoodanig zeldzaam in van cappelle's overige schriften. Het is het laatste zijner werken, het werk van eenen zieke, kwijnend van ligchaam, maar de geest was des te helderder, te losser, te ruimer. Zou een voorsmaak -? maar zwijgen wij, en laat ons liever kort en geregeld eenig verslag geven van deze Bijdragen.
Na een allezins gepast Voorberigt van den Uitgever, heeft men in de eerste plaats eene Verhandeling over de afleiding des Bliksems bij de Ouden. Daar deze Verhandeling reeds vóór eenige jaren in dit Tijdschrift erkentelijk is opgenomen en even gul aan den Uitgever thans ter wederuitgave afgestaan, gaan wij dezelve hier met stilzwijgen voorbij, gelijk mede het tweede stuk, over de Antomaten der Ouden, hetwelk bevorens in het zevende Deel van de nieuwe Verzameling der Mnemosyne reeds het licht zag. Beide stukken bewijzen, hoe de Schrijver met uitnemenden band de al te dikwerf gescheidene naauwkeurige Wetenschappen en fraaije Letteren, strenge beoefening van Wis- en Natuurkunde met die der liefelijke oude Letteren wist te vereenigen.
Wij weten niet, of er nog meerdere kleine verspreide of onuitgegevene stukjes, dienstig voor het oogmerk van den Heer van lennep, zijn; veel minder gelooven wij, dat zijn Hooggel. hier of daar in eenig aanzoek is teleurgesteld; maar dit weten wij, dat alle kleingeestige achterhouding of bekrompene weigering in dergelijke opzigten, waar, hoe en bij wien het zij, onze goedkeuring niet wegdraagt. - Dit, wat de beide elders reeds uitgegevene stukken aangaat. De drie overigen zien nu voor het eerst het licht: het twaalfjarige Bestand, over het Volkskarakter der Noord-Nederlanders, en alexander farnese, Prins van Parma. De rangschikking is misschien die van den tijd, waarin zij vervaardigd zijn, zeker die der klimmende verdiensten, ten minste naar ons oordeel.

{==461==} {>>pagina-aanduiding<<}

Het eerste is eene voorlezing in de Maatschappij Felix Meritis. Het is geleidend, eenvoudig, behoorlijk ontwikkeld, doeltreffend. Cappelle toont in alle dergelijke bijdragen, maar bijzonder in dit stukje en dat over farnese, de algemeene Geschiedenis des Vaderlands met de bijzondere van zijn onderwerp uitnemend te verbinden, het een door het ander op te helderen, en alzoo in beide opzigten van nut te zijn. De eenige aanhaling, ons hier medegedeeld, is de schoone plaats, nooit genoeg te roemen, van s. stijl over het karakter van den Nederlander, in vergelijking met dat van den Spanjaard, Engelschman en Franschman, bl. 80-82. Beter nog ware dezelve, naar ons oordeel, te pas gekomen in het stuk over het Volkskarakter der Noord-Nederlanders, mede bestemd tot eene voorlezing. De Schrijver schijnt dit zelf eenigzins gevoeld te hebben, daar een stuk of vervolg dier plaats in het laatstgemelde, bl. 104, voorkomt. Dit, over het Volkskarakter, is met meer warmte dan het vorige gesteld; trouwens het onderwerp gaf er ook meer aanleiding toe, en echter draagt het niettemin dat kenmerk van waarheid, wetenschap, naauwkeurigheid en oordeel, hetwelk de schriften van van cappelle zoo bijzonder eigen is. Het wordt besloten met een waar woord, dat, als eene profetie, in onze dagen nog heerlijker toepassing gevonden heeft, en dus luidt: ‘Onze tijden, M.H.! verschillen in vele opzigten van de vorige; wij zijn achteruit gegaan en voorwaarts getreden; maar het karakter bestaat, schoon gewijzigd. Moge deze wijziging, het gevolg van veranderde betrekkingen en toenemende beschaving, voortaan dienen tot veredeling! Mogt ieder ingezeten hiertoe in aandrift ontgloeid worden! Geve God, dat een geest van oorspronkelijkheid onder ons zij en blijve, tot opluistering van den naam, den roem en het geluk van Nederland!’ (Bl. 120).
Het is niet te ontkennen, dat, wanneer men, na eene lofspraak over het Nederlandsch karakter gelezen te hebben, terstond als valt op alexander farnese, Prins van Parma, zulks voor een vaderlandsch Lezer in een werk van een vaderlandsch Schrijver iets stuitends heeft, vooral wanneer men al spoedig ziet, dat hooge belangstelling en niet kleine lof eene ongewone warmte en verheffing met zich voeren. Wij vinden, ja, al dadelijk ook de erkenning, dat zijn naam was eene verfoeijing bij velen, van wege het kwaad, dat hij onzen Staat heeft berokkend, en het deel, dat hij

{==462==} {>>pagina-aanduiding<<}
had in den moord des Prinsen van Oranje; maar des te meer moet onze verwondering stijgen, dat juist zulk een man als bij uitnemendheid gekozen is tot een voorwerp van zoo bijzondere beschouwing en hartelijke belangstelling. Zou de oorzaak gelegen zijn in dien goedaardigen en grootschen trek, waardoor men beseft, dat de (*) virtus et in hoste laudanda est? Zou het zijn, om des te onpartijdiger als van wederzijden de zaken en personen te beschouwen? Dit laatste schijnt eenigzins te blijken uit het slot van de inleiding (bl. 126.) Hoe het zij, het blijft iets stuitends voor het gevoel, den vijand zóó hoog op te hemelen, vooral den listigen Italiaan en medepligtige of aanlegger tot den schandelijksten moord van den besten Vorst. Veel verschooning vindt het, of liever veel gewigts wordt aan deze onze aanmerking onttrokken, door den aanhef en de geheele inkleeding van het stuk. Het is toch noch eene bepaalde levensbeschrijving, lofspraak of historische aaneengeschakelde- vermelding van parma, maar eene historische ontwikkeling van den worstelstrijd onzer Vaderen tegen den geduchtsten vijand, die ooit ten verderve van Nederland kwam opdagen, gelijk de Schrijver al aanstonds bij den aanvang zegt, en zijn stuk ook, als zoodanig, heerlijk bewerkt heeft, zoodat wij nu en dan als 't ware parma vergeten. Toen wij den aanhef en geheel de inleiding lazen, konden wij ons niet verbeelden, het werk van hem voor ons te hebben, wiens nette, afgemeten, niet koude, maar toch nimmer vurige taal ons weleens deed wenschen naar stouter storting. Er is iets meesterlijks in dit geheele werk, dat ons den echten Redenaar, den warmen Geschiedschrijver, den Hoogleeraar in de vaderlandsche Taal, Letterkunde en Geschiedenis, zoo als hij zijn moet, deed bewonderen.
Neen, dit hadden wij in cappelle niet verwacht, en nu blijkt het te meer, wat hij zou geworden zijn en wat wij verloren hebben, - verloren hebben, niet alleen daarin, dat dit werk slechts een gedeelte van een grooter is, in den trant van, ja op ruimer schaal, en beter met de geschiedenis van het geheele land en den tijd vermengd, dan dat van den philips willem van oranje, maar ook verloren hebben in den welsprekenden en voor de taal van den echten Historieschrijver juist berekenden van cappelle. Wanneer wij bedenken, dat de geschiedenis van parma hier slechts loopt tot 1579,

{==463==} {>>pagina-aanduiding<<}
en plotseling met een bedroevend: tot hiertoe gaat des Schrijvers handschrift, eindigt, en dat parma in 1592 overleed, zal men gevoelen, wat men mist, en wat het werk, nadat cappelle nu eerst als 't ware de echte historiepen in vaste hand geklemd had en zijn onderwerp meester was, zou geworden zijn. Wij zouden vele bewijzen kunnen bijbrengen, maar schromen door aanhalingen deze aankondiging te zeer te verbreeden, of iets uit het groot, goed en warm verband te rukken. De Heer van lennep verschoont zich wegens eenige welligt overgeblevene onnaauwkeurigheden, om reden dat de Schrijver zeker alles niet zou hebben uitgegeven, zoo als het thans door hem is nagelaten, maar vooraf nog het een en ander zou hebben beschaafd of besnoeid of door toevoeging verrijkt, waarin de Uitgever van eens anders schriften min naar wensch slaagt, en dat hem ook inderdaad minder voegt. Van dergelijk eene onnaauwkeurigheid vonden wij een klein voorbeeld op bl. 129, waar van de vermelde jeugd des bruidegoms gewaagd is, zonder dat ons van die vermelding bleek. Is het getal der gesneuvelde 6000 Nederlanders tegen 10 gesneuvelde en even zooveel gekwetste Spanjaarden ook wel waarschijnlijk? Meest hinderde ons, hoe kunstig en voorzigtig ook gezet, de fijne verdediging van de slinksche paden en bedekte lagen van den Italiaanschen Jezuitschen parma, zelfs met opoffering of gelijkstelling van oranje, waarvan het gewaagde en onedelmoedige door het vaderlandsch gemoed van cappelle zelv' schijnt gevoeld te zijn. - Maar wie zou hier dergelijke dungezaaide gebreken willen ophalen? onheilige handen willen slaan aan dit met eene meesterlijke hand bijna zonder doorhaling geschreven uitmuntend werk? Wie neemt het niet liever aan als eene dierbare gift, bij uitersten wil gemaakt; als een welkom
blijk van aandenken? Hoe zweefde onder het lezen de geest van den kalmen, netten, kundigen en zich meer en meer vormenden cappelle om ons! Hoe dachten wij aan zijn vredelievend en onschuldig gelaat, aan zijn vriendelijk, ongedwongen en leerzaam verkeer, zonder zich iets boven anderen aan te matigen, of in de trotschheid en eigendunkelijkheid van vele stoute en hooge beslissers te deelen! Meer scheen hij met zedigheid zich aan het oordeel van anderen te onderwerpen, dan zijn eigen aan anderen, die hem daarom des te meer achteden, op te dringen. Zijn oordeel was

{==464==} {>>pagina-aanduiding<<}
zoo vast, als zijn smaak fijn en kiesch was. Hij gevoelde diep en levendig, maar dweepte noch draafde ooit door met hetgeen hij voor goed en schoon hield. Hij was voor de zijnen, wat hij voor de Letteren was, een vaste steun, een stille weldoener, eene gegronde hoop, eene zekere toevlugt. Hij was zichzelven steeds gelijk, sprak en schreef niet anders dan hij leefde, en het concordet sermo cum vita van seneca (*) hield hij heilig. - Dan, vergeten wij niet, dat wij aankondigers van een geschrift, geen lofsprekers van den Schrijver zijn. Maar wie zal, wie wil, wie kan het hier afzonderen? Ja, wij ontkennen het niet, het was ons eene aangename uitspanning, op deze wijze ons nog beklemd gemoed over het zoo diep gevoeld verlies van cappelle te hebben kunnen lucht geven. Dat gade en kinderen van den overledenen, die regt hebben op de blijvende achting en erkentenis onzer landgenooten, mogen ondervinden, dat hij nog in de zijnen leeft; en dat men hulde doe aan den edelen van lennep, die het pium officium aan zijnen vriend zoo uitnemend en dubbel, zoo met ruimte volbragt!






Bijdragen tot de Geschiedenis der Nederlanden, aanvang nemende 25 Augustus 1830, bevattende: de oorzaak van den Belgischen Opstand, deszelfs begin, voortgang, einde en gevolgen voor geheel Nederland. Door F.J. Hallo, II Deelen. Te Amsterdam, bij H. Moolenijzer. 1830. In gr. 8vo. Iste D. IV en 453 bl. IIde D. (tot dusverre) 112. 80 en 126 bl. f 7 - :

Het denkbeeld, om nu reeds alles bijeen te verzamelen, wat dienstig zijn kan tot de juiste kennis van de oorzaken, beginselen en den voortgang van den Belgischen opstand, verdient gewis ieders goedkeuring. Hoe vele belangrijke omstandigheden ontsnapten in vroegeren tijd de nasporing der Geschiedschrijvers, wijl geene gelijktijdige pen dezelve voor de vergetelheid bewaard had; en hoe veel belangrijks zou er nog in onze dagen niet algemeen bekend worden, of in den oceaan van Couranten en vlugschriften verloren gaan, zoo niet nu reeds kundigen bedacht waren, om in meer uitgebreide werken de bouwstoffen te verzamelen, waaruit de latere Geschiedschrijver putten kan!

{==465==} {>>pagina-aanduiding<<}

Gelijk wij dus onze volle goedkeuring aan de poging van den Schrijver en Verzamelaar dezer Bijdragen schenken, smart het ons echter, dat hij daarin niet meer orde en naauwkeurigheid in acht genomen heeft. In het eerste deel van dit werk staat als 't ware alles dooreen. Een aantal Besluiten, Proclamatiën, Adressen, Advizen van de Leden der Tweede Kamer vult verreweg het grootste gedeelte van dit boekdeel. Tusschenbeiden geeft de Schrijver of uittreksels uit de dagbladen, of levert zelf een verhaal, dat noch in stijl en taal, noch in voordragt, noch in keuze van omstandigheden uitmunt. Alles wordt bovendien nog ontsierd door eene correctie, welke alles behalve naauwkeurig is.
Het tweede deel is beter, doordien daarin meer orde is gehouden. Eene eerste afdeeling is daar alleen aan het verhaal (de narratio) gewijd. Eene tweede aan de Wetten en andere openbare stukken. Eene derde eindelijk aan de Advizen der Staten-Generaal. Doch ook in dit deel is het verhaal, 't welk de Schrijver geeft, noch verre af van geroemd te mogen worden. Wij bespeuren echter reeds verbetering, en hopen, dat de Schrijver, zoo hij het werk vervolgt, zich vooral wat meer zal toeleggen op eenen goeden Nederlandschen stijl, op eene zuivere taal, en op eenen beteren trant van verhalen; hij kieze zich daartoe eenen onzer beste Geschiedschrijvers tot model; terwijl wij het eindelijk wenschelijk achten, dat hij de bronnen, uit welke hij geput heeft, geregeld aan den voet der bladzijden aanwijze. Vooral is dit noodig, wanneer hij iets uit Couranten overneemt. In onze dagen toch heeft elk Nieuwspapier zijne eigene kleur, en het is dus voor den Lezer niet onbelangrijk, te vernemen, of het verhaal op het getuigenis van het Journal de Gand, dan wel op dat van den Courrier des Pays-Bas beruste.





Iets betrekkelijk de afscheiding van het Zuiden en Noorden van de Nederlanden, door Mr. Daam Fockema. Te Leeuwarden, bij H.C. Schetsberg. 1830. In gr. 8vo. 30 Bl. f : - 50.


Herinneringen bij opkomende gedachten naar aanleiding van de tegenwoordige omstandigheden. Door denzelfden. Te Leeuwarden, bij J.W. Brouwer. 1831. In gr. 8vo. 115 Bl. f 1-25.


{==466==} {>>pagina-aanduiding<<}

De kundige en hoogverdienstelijke fockema, bevorens geacht Lid van de Tweede Kamer der Algemeene Staten, heeft het Publiek waarlijk aan zich verpligt door de uitgaaf dezer beide vlugschriften, vooral van het laatste. Men moet de Herinneringen, inzonderheid de aanteekeningen en bijlagen, lezen, om de waarde er van te gevoelen. Ach! hadden 's mans woorden toch in der tijd meer ingang mogen vinden! Hij heeft zulk een' helderen blik in alwat het beheer der Geldmiddelen betreft. Hij is zulk een echte Nederlander en ronde Fries. Wanneer zullen wij eene Statenvergadering hebben, bestaande alleen uit hogendorpen, fockema's, luzacs, warins en dergelijken? - Intusschen, het volmaakte is nergens te vinden. Wat den eenen heilzaam schijnt, is dat niet in het oog van den anderen. Eendragt, openhartigheid, moed en vertrouwen; en alles zal nog wel te regt komen. Het zij zoo!








Wat hebben wij Nederlanders thans te hopen of te vreezen? Te Leeuwarden, bij H.C. Schetsberg. 183. (door W.v.S. geschreven 16 Dec. 1830.) In gr. 8vo. 29 Bl. f : - 40.


Redevoering, ter aanvaarding van het Professoraat in de Nederlandsche Taal en Letteren en Vaderlandsche Geschiedenis aan de Doorluchtige Schole der Stad Deventer, den 3 Mei 1831, door Mr. Hugo Beijerman. Te Deventer, bij J. de Lange. 1831. In gr. 8vo. 46 Bl.


Brief over eenige gebreken en misbruiken in ons Hervormd Kerkbestuur en Wetgeving, gerigt aan zijne Hervormde Medeleeraars, door R. Posthumus, Predikant te Waaxens en Brantgum. Te Groningen, bij J. Oomkens. 1831. In gr. 8vo. 24 Bl. f : - 25.

Wat hebben wij Nederlanders thans te hopen of te vreezen? Ziedaar eene gewigtige vraag, waarop de Schrijver van het stukje onder dien titel kortelijk zijne gedachten mededeelt. Ook dit boekje verdient wel gelezen te worden: het dringt insgelijks aan op de onveranderlijkheid der scheiding, de handhaving der onschendbaarheid van ons grondgebied, vermindering der wachtgelden en bezoldigingen, voort-
{==467==} {>>pagina-aanduiding<<}
durende bezuiniging, afschaffing van het Amortisatie-Syndikaat, meerdere openlijkheid in het beheer der geldmiddelen, minder centralisatie, herziening der Wetboeken, herziening der Grondwet, met invoering van eene beter geregelde verantwoordelijkheid der Ministers (en, voegt Recensent er bij, van 's Konings regt tot ontbinding der Kamer), vrijheid van handel enz.; alles met vermaning tot eendragt en vertrouwen.
Met nog meerder genoegen zal door de meesten de Redevoering van Prof. beijerman worden gelezen. Overtuigend wordt daarin aangetoond de noodzakelijkheid, om de studerende jongelingschap reeds vroegtijdig eene grondige kennis mede te deelen van de taal, letteren en geschiedenis des Vaderlands, zoo wel tot vermeerdering van haar eigen geluk in volgende maatschappelijke betrekkingen, als tot bevordering van 's Lands toekomstig welzijn. Zuivere taal en echte welsprekendheid kenmerken doorgaans dit stuk. Verafschuwen echter, op bl. 41, schijnt ons een volstrekt noodelooze Germanismus: ons Hollandsch verfoeijen zou hier beter staan. Ook zijn er eenige spel- en taalfouten ingeslopen, zeker door te weinig oplettendheid bij het nazien der drukproeven.
Wat eindelijk den Brief van Do. posthumus betreft: Recensent is Lid van het Hervormd Kerkgenootschap, doch buiten alle kerkelijke betrekking, en hem komt het voor, dat de bepalingen van het Reglement, hetwelk door Z.M. den 28 Sept. 825 is goedgekeurd, uitmuntend geschikt zijn tot handhaving dier eenheid en orde, welke bij de dreigende houding der Roomsche Kerk zoo noodig is. Wat nu de verschillende besluiten der Synode betreft (welke Synode men als onze kerkelijke Staten-Generaal kan aanmerken), deze zijn zeker niet boven alle berisping, doch verdienen niet, zoodanig te worden uitgekreten. Wij geven den Schrijver toe, dat het verkeerd was, het stemregt aan de mansledematen te ontnemen, en de Kerkeraden zichzelve, als Aristocratische ligchamen, te laten hernieuwen; dat het onderwijs, gedurende den zomer, aan de jeugd te platten lande niet wel mogelijk is; dat deze en dergelijke vorderingen der Synode behooren te worden ingetrokken, en de Kerkvisitatiën overtollig zijn, bij het bestaande regt van wederzijdsch beklag. Dat echter de handelwijze der Synode inquisitoriaal zou zijn, is veel te sterk gesproken; dat de gewetensvrijheid gevaar loopt, is laster; en wij gelooven, dat Do. posthumus anders zou spreken, als hij zelf maar eens tot Lid der Synode benoemd wierd.






{==468==} {>>pagina-aanduiding<<}

Over den oorsprong der Nederlandsche Vlag, door Mr. J.C. de Jonge, Substituut-Archivarius van het Rijk. In 's Gravenhage en te Amsterdam, bij de Gebr. van Cleef. 1831. In gr. 8vo. 78 Bl. f : - 75.

Velen in ons Vaderland zijn ten onregte van gevoelen, dat de Nederlandsche vlag haren oorsprong uit Frankrijk ontleent, en wel bepaaldelijk, op gezag van den Franschen schrijver dampmartin, dat zij ons door hendrik IV geschonken is. De kundige geschiedkenner Mr. j.c. de jonge, Substituut-Archivarius van het Rijk, toont in het aangekondigde werkje overtuigend aan, dat de Nederlandsche vlag niet door hendrik IV ons geschonken is of kan zijn, en even min door diens voorganger hendrik III; dat zij als oranje-, witte en blaauwe vlag reeds door de Watergenzen gevoerd werd; dat zij geschonken moet zijn door Prins willem I, die, als Prins van Oranje, het regt had eene vlag te geven. De oranje-, witte en blaauwe kleuren waren die van den Prins. Dit blijkt uit de beschrijving der plegtige intrede van Prins willem I te Gent, bij welke gelegenheid onderscheidene figuurlijke voorstellingen werden gegeven, in welke onder anderen de Gentsche Vrede wordt voorgesteld als eene Maagd, ghegort (gelijk zeker oud werkje, gedrukt te Gent, 29 Dec. 1577, vermeldt) in eenen gordel van 's Princen paluere, orangien wit ende blau. Het oranje is ontleend van den naam van het Prinsdom, en dat oranje, of rood eigenlijk, hetwelk gestadig met het oranje verwisseld werd, vindt men ook in den rooden leeuw of den luipaard van het kwartier Catzenellenbogen, in het veld des kwartiers Vianden, en in dat van het kwartier Diest. Het wit komt voor in den zilveren balk van het kwartier Vianden, en in de zilveren baar van Bueren; terwijl het blaauw gevonden wordt in het oorspronkelijke wapen der nassaus, uitmakende het eerste kwartier van het
volle wapen des Prinsen, en in de horens van het surtout oranje. De oranje-, witte en blaauwe vlag, ook wel geheeten oranje, blanje, bleu, door dat men aan het Hof van willem I veel Fransch sprak, en een groot deel der Watergeuzen uit Walen bestond, werd dan ook veelal de Prinsenvlag genaamd. Eenigzins oneigenlijk werd ook aan de Statenvlag, ten tijde van

{==469==} {>>pagina-aanduiding<<}
den Raadpensionaris de witt ingevoerd, en waarin het oranje door het rood van den Hollandschen Leeuw vervangen was, steeds de naam van Prinsenvlag gegeven; echter niet geheel ten onregte, daar rood en oranje reeds in de eerste tijden van onzen opstand tegen Spanje, als even hetzelfde beteekenend en beide tot 's Prinsen wapen behoorende, met elkander verwisseld werden, en bovendien het wit en het blaauw geheel uit 's Prinsen wapen oorspronkelijk waren.
Ziedaar, wat wij, met vele andere bijzonderheden, (alles door geschiedkundige bewijzen, die hier niet kunnen ontwikkeld worden, voldoende gestaafd) uit deze belangrijke brochure van den Heere Mr. de jonge kunnen leeren.







Het Bombardement van Antwerpen. Lauwerkrans voor den Luitt. Genl. Baron chassé, gevlochten door C.G. Withuys. Te Amsterdam, bij J. Guykens. 1831. In gr. 8vo. X en 50 Bl. f 1-20.


Negen Volksliederen en Zangen, door J. Decker Zimmerman, Predikant bij de Evang. Lut(h)ersche Gemeente te Utrecht, enz. Te Utrecht, bij N. van der Monde. 1831. In gr. 8vo. 32 bl. f : - 35.

Nog is Recensent verrukt door de lezing van het gedicht van den Heer withuys: Het Bombardement van Antwerpen, in drie zangen, afwisselend van versmaat. In den eersten zang maalt de Dichter den voortgang van den opstand, en het leedwezen der Hollanders bij het vernemen der schrikmaren; hunne bereidvaardigheid tot het aangorden der wapenen, op de eerste uitnoodiging des Konings, en onze vermeerderde ontsteltenis, op de tijding, dat Antwerpen in handen der muiters gevallen was. Liever hadden wij, op bl. 12, in plaats van: Dat Oud-Holland, hoe ontaard, gelezen: Dat Oud-Holland, niet ontaard. Anders is alles schoon, en het lied ten slotte van dien zang bijzonder treffend. Nog stouter is de tweede zang. Daarin vindt men de overrompeling van Antwerpen door de muiters, maar ook de vastberadenheid van chassé, en vooral het bombardement juist en krachtig geschetst; terwijl ook de schildering van het ongeluk der niet schuldige slagtoffers roerend is, en de toon des medelijdens met de zoodanigen den Dichter tot eere strekt.

{==470==} {>>pagina-aanduiding<<}
De derde zang is van lagere vlugt, schoon altijd fraai als dichtstuk op zichzelve. Denkelijk is aan dien zang bij de vervaardiging (die slechts zeven avonden voor al de zangen gekost heeft) meer moeite besteed, dan aan de beide voorgaande, welke als lyrische uitboezemingen uit het hart zijn gevloeid. Dat echter ook die derde zang, welke de verdiensten van chasseé meer ontwikkelt dan schildert, niet onverdienstelijk is, bewijze de volgende nieuwe en gelukkige vergelijking van de neerslagtigheid der Hollanders, bij het vernemen, dat Antwerpen in handen der oproerlingen gevallen was, en de vreugde hier te lande, toen men de tijding ontving der kloekmoedigheid en regtvaardige strafoefening van chassé, met een' vogel, die schijnbaar gestorven is in het luchtledige, maar bij het wederinademen der levenslucht de ingeslapene krachten als verdubbeld wederkrijgt:

Zoo, verrast en overrompeld, 
En in stikstof neêrgedompeld, 
Laat de vogel kop en pluim 
En ontspierde vlerken hangen; 
Maar hij ademt dubbel ruim 
En barst los in vreugdezangen, 
Met verjongden vleugelslag 
En van wellust fonklende oogen, 
Als hij, plotsling uitgetogen, 
Zich in zuurstof baden mag. 


De overgroote uitgebreidheid elders omtrent dit dichtwerk ontslaat ons van het geven van een uitvoeriger verslag en het mededeelen van meerdere stalen.
Hoezeer steken bij zulke poëzij de negen Volksliederen en Zangen van den Eerw. zimmerman af, die op den Predikstoel veel beter te zijner plaatse is, dan op den Zangberg. De aardigheden, vooral in het Marschlied met dat zullen, zullen, zullen (waarop vrij natuurlijk geen Muzijk met eere te maken was, dewijl er geenerlei idee van schoonheid of bevalligheid kon worden uitgedrukt), en dan ook in De Witstrepen, enz. zijn meestal jammerlijk mislukt. Men vindt in dit bundeltje noch de manier van gleim, noch die van körner, noch die van bellamy, noch die van béranger, en even zelden de nog verdienstelijker oorspronkelijke schoonheid. Echter zijn de beurtzang Voor Vaderland en Vorst, de volkszang Vrijheid, Het vaderlandsche Meisje, en De

{==471==} {>>pagina-aanduiding<<}
Ruiter's Paard van betrekkelijk meerdere waarde, en hier en daar zelfs fraai. Ook zijn geest en strekking der stukjes onberispelijk.


Kleine oorspronkelijke Nederlandsche Verhalen van Benno van Waalburg. Te Breda, bij Broese en Comp. In gr. 8vo. 213 Bl. f 1-60.

In het voorwoord (voorberigt) geeft de schrijver te kennen, hoe dit boek in de wereld is gekomen. Een neef van moeders zijde, dien hij Benno van Waalburg noemt, had, als kind, zich in zeedienst begeven en veel gezien in de wereld. Deze neef wist goed te verhalen, maar was een aartsvijand van schrijven, en wilde, ofschoon meermalen daartoe aangezocht zijnde, niets van zijne reizen en ontmoetingen uitgeven. Eindelijk zeide hij tot onzen schrijver: ‘Wilt gij mijne ontmoetingen verder bekendmaken, teeken ze dan aan en geef ze uit.’ Van deze vrijheid werd gebruik gemaakt, en opgeteekend, wat Benno nu en dan mededeelde. In geval nu deze Verhalen de goedkeuring onzer landgenooten mogen wegdragen, is de schrijver niet ongenegen, om neef meer te doen vertellen.
Wij twijfelen niet, of Nederlanders zullen deze Nederlandsche Verhalen met genoegen lezen. Neef Benno weet goed te vertellen. Vindt men hier niet dat wonderbare en onwaarschijnlijke, hetwelk menig buitenlandsch voortbrengsel heeft, het boek, dat onderhoudend en in vrij goeden stijl geschreven is, bevat echter veel belangrijks en leerzaams. De Verhalen zijn vijf in getal: De Trappist, Herman, Julius, Elize en Theodoor. Het eerste behelst de geschiedenis van eenen kloosterbroeder der orde van la trappe, en eindigt met de woorden: Oordeelt niet, opdat gij niet geoordeeld wordt. De lotgevallen van den braven, maar zonderlingen Julius doen zien, dat, schoon het voor God en ons geweten genoegzaam is, deugdzaam te zijn, men in de burgermaatschappij daarenboven nog deugdzaam moet schijnen, zal men niet elk oogenblik blootgesteld worden, zijn geluk door het gesnap van dwazen of slechthoofden verwoest te zien. Theodoor, van jongs af een vijand van het spel, komt ongelukkig eenmaal in verzoeking, speelt, wint - en wordt een speler en diep ongelukkig. Een treurig waarschuwend voorbeeld! De leering van dit stuk is: De mensch zal vaak dáár het zwakste zijn, waar hij zich het sterkste waant. - Doch genoeg. Wij durven het boek met volle ruimte aanprijzen. Wij hopen, dat Benno van Waalburg die een goed waarnemer is, nog meer van zijne ontmoetingen zal vertellen. - Enkele onnaauwkeurigheden, ten opzigte van spelling en geslachten, zijn er ingeslopen.






{==472==} {>>pagina-aanduiding<<}

Han van IJsland, of de laatste Afstammeling van Ingolphus den Verdelger. Vrij vertaald door J. de Keyzer. Te Amsterdam, bij Gebr. van Arum. 1830. In gr. 8vo. 418 Bl. f 3-60.

De hoofdpersonen, wier geschiedenis hier in den romantischen trant wordt behandeld, zijn eigenlijk: de Graaf van Griffenfeld, zijne dochter Ethel en haar minnaar Ordener Guldenlew. Het tooneel des verhaals is Noorwegen. De oude Griffenfeld, buiten zijne schuld in ongenade vervallen, is tot eene levenslange gevangenis veroordeeld. Ordener, de zoon van zijnen grootsten vijand, geraakt met hem bekend, vat achting op voor hem en liefde voor zijne dochter Ethel. Het gelukt hem, de onschuld van Griffenfeld aan het licht te brengen, en aan den ouden staatsdienaar diens vrijheid, waardigheden en goederen te doen terug verkrijgen; en hij ontvangt nu, tot belooning, zijne beminde Ethel als echtgenoote. Han van IJsland was een in dien tijd berucht roover en moordenaar, de schrik van geheel Noorwegen. De schrijver heeft het verhaal der gruwelen van dezen booswicht in zijn verhaal weten in te weven; en daaraan hebben wij het te danken, dat, gelijk de vertaler hen noemt, de liefhebbers van het wreede en akelige zich in dezen roman kunnen vergasten op het drinken van menschenbloed uit de hersenpan van den verslagenen, en op het azen door den moordenaar op de lijken der vermoorden! Ook de beul van Drontheimhus, die al schertsende zijn' eigen broeder opknoopt, is voor dezen een lekker beetje. Ofschoon ook ‘de liefhebbers van het zachte en teedere’ hier hunne gading vinden, vreezen wij, dat het bloote gezigt van die kannibalen-geregten hun reeds den eetlust zal bederven. De schrijver heeft de les van horatius uit het oog verloren:

- non tamen intus 
Digna geri, promes in scenam: multaque tolles 
Ex oculis, - 
Nec pueros coram populo Medea trucidet: 
Aut humana palam coquat exta nefarius Atreus. 


Voor eenen roman in den smaak van w. scott, dat zal moeten heeten eenen geschiedkundigen roman, vinden wij wat al te veel onwaarschijnlijkheden in denzelven; bij voorbeeld dien Han, den menscheneter, die zijnen dorst lescht met menschenbloed en zeewater; alle die plegtigheden der Roomsche kerk, zoo als de aanroeping van heiligen door Protestanten, en dergelijke meer. Wat de vertaling betreft, hebben wij hier en daar nog al iets gevonden, dat minder naauwkeurig is; bij voorbeeld fichtenboomen voor pijnboomen, geregte voor regtvaardige. Geheel onverstaanbaar waren ons de woorden: ‘het water van den heilige, die zich versterft.’ - Door deze aanmerkingen willen wij echter niet tegenspreken, dat vele gedeelten van het werk belangrijk zijn, en dat vooral de geschetste natuurtafereelen en de tooneelen, die de zeden en gewoonten der land- en bergbewoners van Noorwegen voorstellen, eene onderhoudende lectuur opleveren.









{==473==} {>>pagina-aanduiding<<}

Boekbeschouwing.

Samuelis Muller Oratio, de Muneris sacri ratione recte aestimanda, (pagg. 47. f : - 90.)


et Wopko Cnoop Koopmans Oratio, de Theologiae Disciplina, prorsus Litteraria, dicta Amstelodami in aede Teleiobaptistarum diebus VII et VIII Octobris anni MDCCCXXVIII. cum in eorum Seminario Theologiae Professionem solenni ritu auspicarentur. Amstelodami, apud J. Muller et Socium. 1830. Formâ 8vâ. Pagg. 65. f : - 90.

Tot grondig onderwijs in elke wetenschap is hoognoodig wèl te scheiden, om wèl te vereenigen. Te vele en velerlei dingen moeten niet van éénen mensch gevorderd worden. Non omnia possumus omnes. In de godgeleerde wetenschappen geldt dit nog veel meer, vooral sedert zich dezelve in de laatste jaren zoo veelvoudig hebben ontwikkeld. Diversa sed una zijn ze. Doch één is tot de grondige behandeling van deze overeenstemmende verscheidenheden niet in staat. Twee Professoren in de Godgeleerdheid aan dezelfde kweekschool zijn thans hoognoodig. Het is een wezenlijk gebrek, waar één man alles doen moet. Seminaria of Athenaea, dit is hetzelfde. Sed haec quidem hactenus.
Beide deze Oraties worden hier bijeengevoegd. Zij bewijzen volledig, wat hierboven is aangestipt, en te gelijk ook de wezenlijke verbetering, welke de kweekschool der Doopsgezinden te Amsterdam heeft ondergaan. Prof. muller stelt zich den Evangeliedienaar voor, zoo als hij voor zijn gewigtig ambt is opgeleid; Prof. koopmans, zoo als hij wetenschappelijk als Godgeleerde gevormd wordt, en zoo kiezen beide een on-
{==474==} {>>pagina-aanduiding<<}
derwerp, voor hun oogmerk zeer gepast en voor den hoorder hoogstgewigtig.
‘Ut autem (muller, pag. 6.) palam profitear, quaenam imago ministri verbi divini menti meae obversetur, et in quodnam exemplar oculos alumnorum nostrorum figere studuerim, et in posterum quoque figere velim, non abs re fore existimavi, hac occasione dicere; de muneris sacri ratione recte aestimanda.’
De priesterlijke waardigheid, bij Indiërs, Egyptenaren, Carthageniënsers, Romeinen en andere volken in hoog aanzien, en om verschillende redenen uitermate vereerd, is door de komst van Jezus Christus afgeschaft. ‘De mensch heeft nu geene menschelijke middelaars meer noodig; vrij mogen allen tot God gaan.’ Jezus zelf, niet uit Levi geboren, was daarom geen Priester. Hij noemde zich Leeraar, Meester, Profeet. Nooit heeft hij priesterlijk werk verrigt, zelfs geen leerling gekozen, die tot die orde behoorde. Zijne discipelen ontvingen alleen in last: ‘ut doctrinam suam populo traderent, et omnes, qui eam amplecterentur, baptismatis ritu in societatem liberorum Dei reciperent.’ Het priesterschap, hetwelk aan den Heer wordt toegekend, is een hemelsch, geen eigenlijk priesterschap. Ook de Christenen zelve worden een heilig priesterschap genoemd. ‘Tales se praestiterunt Apostoli, qui in Euangelio nuntiando donis spiritualibus conspicui, simul negotia terrestria curarunt; tales eorum successores, qui hoc uno a fratribus distingui voluerunt, quod plura et majora officia exsequerentur et donis suis adhibitis salutem coetuum promoverent.’ Doch de dwaasheid der menschen heeft hierin sedert veel bedorven. Bisschoppen, eerst boven anderen geen voorrang hebbende, matigden zich de hoogste waardigheid aan, en, naar het voorbeeld van het Levitische priesterschap zich schikkende, aasden zij op een gezag, aan hetwelk de Christenen zich uit blinde vrees gedwee onderwierpen. De eerste leeraars der kerk, voornamelijk chrysostomus, verhieven het ambt van Evangeliedienaar hoog,

{==475==} {>>pagina-aanduiding<<}
vergeleken het met het vorige priesterschap, en bereidden alles voor tot vestiging der Hierarchie. Dit ging al de volgende eeuwen zoo door, tot dat gregorius VII het toppunt van vermetelheid beklom. De Hervormers verzetteden zich met alle magt tegen die heerschappij. Luther noemde, door den Bijbel onderwezen, de Evangeliedienaars dienaren en uitdeelers van Gods verborgenheden. Zoo ook sprak melanchthon, en met hem al de Protestanten. Naderhand sproot ook onder Protestanten die heerschappij als onkruid voort. Doch die heerschappij, alleen op het aardsche loerende, viel even spoedig, als zij ontstaan was. Vervolgens sloeg men over tot een ander uiterde. ‘Quippe qui prorsus obliviscerentur, ecclesiam, cum civitatem regere non posset, non tamen ei subjectam esse debere, et opinionem impugnantes, civitatem in ecclesia esse, sententiam aeque falsam amplecterentur, ecclesiam nihil aliud esse, nisi institutum in civitate.’ Groot nadeel voor de zaak des Christendoms is hieruit voortgekomen. Hier zocht men slechts burgers voor den Staat te vormen; daar werden, hoewel met een prijselijk oogmerk, wederom ter sprake gebragt priesterlijke bediening en offeranden. Na alles overwogen te hebben, komt Prof. muller tot de slotsom, dat de bedienaars van het Evangelie geen priesters zijn, dan in oneigenlijken zin, in zoo verre zij namelijk de Christenen opwekken tot dankoffers des harten aan God, - leeren, dat het aardsche aan het hemelsche ondergeschikt is, en zich gedragen als toonbeelden van een heilig leven. Zulk eene betrekking - als van broeder onder broeders, die uit de H. Schrift onderwijst, tot het hemelsche opleidt, en de bedroefden troost met de hoop op een beter leven - is zoo
heerlijk, dat de sterveling niet hooger kan worden geplaatst.
Naar dezen stand moeten alle pligten geregeld en betracht worden, welke op den Evangeliedienaar rusten. Zoo dikwerf hij den predikstoel beklimt, moet hij bedenken, dat hij dán eerst zijn heilig ambt vervult,

{==476==} {>>pagina-aanduiding<<}
‘si S. Scripturam pro suo ingenio candide explicuerit, doctrinam puram tradiderit, et auditores ad pietatem adhortatus sit, ita ut ex templo discedant incensi et inflammati amore et gratia (grato animo) erga Deum et Servatorem, paratique ad praestanda officia caritatis erga proximos.’ Hij matige zich geen gezag aan, dan dat voortspruit uit hetgeen voorgedragen wordt. Zoo spraken de Apostelen, die nooit vergaten, dat zij den hun toevertrouwden schat in aarden vaten bezaten. Hij treffe door natuurlijke en eenvoudige welsprekendheid, en zoeke alleen Gode, niet den menschen te behagen. Ook wanneer hij de plegtigheden van Doop en Avondmaal bedient, is hij broeder onder broeders, even zoo goed, als wanneer hij kinderen en onkundigen onderwijst. ‘Tota vitae ratio exemplo sit sensûs illius, quem docendo, hortando et incitando, in hominibus Christianis alere studet.’ Hij scheidt zich van de overige menschen niet af, maar verkeert onder hen. Hij legt zich op vermeerdering van kennis en wetenschap dagelijks toe. Zijn bijzonder leven vertoont die zelfde deugd en godsvrucht, welke hij anderen inprent en het Evangelie eischt. Zoo verkeert hij ook buitenshuis onder menschen van allerlei stand en waardigheid. ‘Rebus terrestribus sese immiscet, verum non ab iis abripi se patitur; nulli hominum ordini adstrictus est, sed consortio amico se omnibus jungit; fruitur omnibus beneficiis hujus terrae, sed fruitur ita, ut semper exemplum Domini sui respiciat, qui ut Filius hominis venit edens ac bibens, et prae laetitia sibi proposita, contemto dedecore, crucem sustinuit.’
Naar dit beeld van den Evangeliedienaar verklaart nu Prof. muller de hem toevertrouwde kweekelingen te willen opleiden. De gewone Aanspraken aan Curatoren der kweekschool, zijnen ambtgenoot koopmans en verdere Professoren aan het Athenaeum, aan de Luthersche en Remonstrantsche kweekscholen, en eindelijk aan de kweekelingen, besluiten deze regt hartelijke en geleidelijke Redevoering.

{==477==} {>>pagina-aanduiding<<}

‘Eam igitur mihi profiteor (koopmans, pag. 14.) videri Litterarum et Theologiae necessitudinem - ut existimem eum, cui mirifice placeant litterae, quique iis colendis ingenium et industriam lubentissime exerceat, ubi ab iis paratus et utriusque studii rationem bene perspiciens, ad theologiam processerit in eaque rite versetur, cum quadam admiratione esse deprehensurum, se non in aliam migrasse disciplinam, sed in aliam tantum ejusdem disciplinae pervenisse veluti partem eamque augustiorem,’ cet. Dit gestelde schijnt aan tegenspraak onderworpen te zijn. Reeds houdt eenige tegenspraak op, indien men den aard van overeenstemming bepaalt, welke tusschen de Godgeleerdheid als wetenschap en de Letteren bestaat, als welke op beoefening en behandeling betrekking heeft en niet op inhoud of strekking.
Voor zoo verre de Godgeleerdheid wetenschap is, moet zij verbonden zijn met alle wetenschappen, of zij kan noch aangeleerd noch onderwezen worden. In alles, wat de Godgeleerdheid verrigt, bevindt zij zich op het grondgebied der Letteren. De Letteren toch bepalen zich tot deze drie stukken: 1o. Het verklaren der oude gedenkstukken, bijzonder van de Grieken en Romeinen, alsmede der overige volken, voornamelijk der Oosterlingen en latere Europeanen. ‘Horum igitur et formam spectat et vero omnem ex iis materiam profert.’ 2o. Het nasporen van alles, wat die volken eigendommelijks bezeten, bepaald en verrigt hebben. 3o. Het onderzoek naar hetgeen het menschelijk vernuft, door liefde voor het schoone, ware en goede bezield, vermag. De Letteren hebben dus driederlei taak: Uitlegging, Geschiedenis, Wijsbegeerte. Zoo is het ook met de Godgeleerde wetenschap gelegen. De Natuurlijke Godgeleerdheid is geheel Wijsbegeerte. De Godgeleerdheid der Openbaring zet zich tot de oordeelkundige en uitlegkundige behandeling van de Boeken des O. en N. Verbonds. Hier is zij alleen Uitlegster, en gaat vervolgens tot de Geschiedenis over, om de meeningen en gevoelens der menschen

{==478==} {>>pagina-aanduiding<<}
gade te slaan, en derzelver lotgevallen te vermelden. De Godgeleerdheid heeft dus hetzelfde te doen, als de Letterkunde. Doch ook in wijze van behandeling valt die overeenstemming in het oog. In de Natuurlijke Godgeleerdheid heerscht zoo geheel de Wijsbegeerte, dat zij niet enkel opheldert, maar ter gunste van de Godgeleerdheid volstrekt alleen het werk afdoet. Met de Geschiedenis is het in de Godgeleerdheid bijna hetzelfde geval. Zij behoort, ook waar zij de lotgevallen der Christelijke kerk vermeldt, geheel tot de Letterkunde. Alles blijkt duidelijker bij het hoofdwerk der Godgeleerdheid, de behandeling der H. Schrift. Beide, de Letterkundige en Godgeleerde, behandelen hunne boeken eerst oordeelkundig, om dezelve dan op te helderen, nagaande en wat en hoe het gezegd wordt. Beide gaan hierin op dezelfde wijze te werk, zij volgen dezelfde regels, en bewandelen denzelfden weg. Zij gaan beide onder geleide der woorden tot de zaken over, dringen door tot den zin, en maken zich, met hulp der geschiedenis, met het karakter en de schrijfwijze hunner schrijvers ten volle bekend. ‘Intelligentiam autem illam, ad quam adspirat, tum demum se consecutum esse putat, ubi non tantum orationem ipsam, quippe sensus significandi instrumentum, sibi aperuerit, tum vero illum sensum, qui eâ continetur, eruerit et rite cognorit, sed etiam ad hujus sensus certo illo modo sibi informandi et vero proponendi causam pervenerit, omnibus iis, e quibus ille pependerit et quorum pars sit, percipiendis.’ Hij behandelt alzoo den Bijbel niet anders, dan de Letterkundige b.v. zijnen plato. Op hetgeen de Gezanten van God hebben gedacht en geleerd, houdt hij alleen het oog, en stelt
het duidelijk aan het licht. Dat is zijn eenig doel. Hij zorgt vooral ook, dat hij tot de leer niet brenge, wat alleen tot sommige tijden en plaatsen behoort. Zoo behandelt hij in het algemeen alle H. Schrijvers, maar ook ieder afzonderlijk. Langzaam, maar zeker, komt hij alzoo tot eene stelselmatige Godgeleerdheid; niet de vroegere schoolsche, maar eene louter

{==479==} {>>pagina-aanduiding<<}
Bijbelsche. ‘Sic igitur in singulis auctoribus sacris versatur. Quaecunque hi tradidere, ex eorum mente inter se conferre et componere conatur, et quomodo illa sibi conspirent, videt. Ab his ad universam S. Scripturam progressus, eodem modo, quae de singulis reperit, inter se confert. Ut ipsam systematicam theologiam ex interpretation, quippe naturalem necessariumque ejus fructum, prodire videatis.’
Beschouwt nu de H. Boeken zelve. Zijn zij van dien aard, dat, alwie deze behandelt, uit het gezelschap van Letterkundigen moet worden uitgesloten? De Boeken des O. Verbonds mogen altijd op belangstelling rekenen. De Boeken van het N. Verbond, hoewel niet in gekuischte Grieksche taal, zijn evenwel zoodanig, dat geen Letterkundige zich van dezelve afkeerig zou betoonen, indien zij b.v. tot de Egyptenaars of Syriërs betrekking hadden. Brieven en verdere geschiedkundige Boeken, door ooggetuigen opgesteld, drukken het wezenlijke leven diens tijds uit. Ook schitteren zij door menige schoonheid, hoewel in minder gezuiverde taal. Zij, die niet gewoon zijn, gezet die H. Boeken te behandelen, vatten de schrijfwijze niet, en bedillen, wat zij niet naauwkeurig opmerken, niet ophoudende paulus of lukas voor te werpen, hetgeen zij niet willen, dat polybius benadeelen zou.
De Godgeleerdheid heeft er groot belang bij, dat altijd erkend worde, dat de Godgeleerde niets anders dan het werk van den Letterkundige verrigt. Door dit voorbij te zien, is veroorzaakt allerlei verbastering en nadeel, (barbariem imo perniciem.) Vanhier ontstond eerst verzuim der Bijbelsche uitlegkunde, eindelijk verwaarloozing van de H. Schrift, en eene Dogmatiek, niet gebouwd op uitlegkunde, maar uitlegkunde, verwrongen naar de Dogmatiek. Dat zou alles voorgekomen zijn, indien de Godgeleerde nimmer zijn' pligt als Letterkundige had vergeten. Maar ‘dictare et imperare, quam interpretari, malebant clerici; ipsi intueri divina mystici; suo mentis acumine pervesti-
{==480==} {>>pagina-aanduiding<<}
gare coelestia philosophi; scire et definire et demonstrare cuncta scholastici.’ Zulke menschen beschouwden het beneden zich, alleen den Bijbel uit te leggen, zonder regt te weten, wat Bijbelsche uitlegkunde is. Hetgeen koopmans omtrent de Bijbelsche uitlegkunde aanvoert, is hoogstgewigtig, maar tot overneming voor ons Tijdschrift te uitgebreid, pag. 44-51. ‘Haec vero cum ita sint, quidquamne esse arbitramini in hac theologiae disciplinâ, propter quod metus sit, ut rite exco latur ab iis, qui litteratores se esse meminerint et tales haberi velint?’ Zulk eene Godgeleerdheid wekt ook als wetenschap belangstelling op. ‘Erit igitur pia, modesta, casta, docta eadem et accurata - vere liberalis.’ Letterkundigen zijn het meest geschikt voor zulk eene Godgeleerdheid. Zij zullen ontwaren, dat hun geene vreemde wetenschap voorkomt, maar weldra zich van zelve overtuigen, dat zij in hunne vroegere letterkundige wetenschap hooger standpunt beklommen hebben. Zij toch verhoogt den zin voor
het schoone en goede. Zij voert den mensch op tot volkomenheid, en doet ondervinden, dat men hier zijnen dorst naar het ware en goede volkomen lesschen kan. ‘Illud igitur apparet, quam beata illorum sors dicenda sit, qui in ea disciplina, quae tantae rei ministra est et tantis ipsa allicit dotibus, vitae suae positum esse videant tabernaculum.’
Even als de vorige van muller, wordt ook deze Redevoering van koopmans, gelijk trouwens van zelve spreekt, met eenige Aanspraken besloten.

Deze Redevoeringen bewijzen de geschiktheid der beide Professoren voor hun vak, en regtvaardigen volkomen de keus der Bezorgers van de Kweekschool der Doopsgezinden. Met den wensch, dat beide, onder Gods zegen, het hun voorgestelde doel bij velen mogen bereiken, leggen wij de pen neder.






{==481==} {>>pagina-aanduiding<<}

Theophilus. Een Leesboek voor Vrienden van Godsdienst en Christendom. Door N. de Graaff, Predikant te Bloemendaal. Te Haarlem, bij de Erven F. Bohn. 1830. In gr. 8vo. 330 Bl. f 3 - :

Met volle ruimte kunnen wij dit nuttig en stichtelijk boek aanprijzen. De ons onbekende Schrijver wilde iets toebrengen tot vermeerdering van kennis, tot versterking des geloofs, en tot bevordering van Godzaligheid en Christelijke deugd. In deze zijne poging heeft hij, naar ons oordeel, over het geheel gelukkig mogen slagen. De volgende onderwerpen zijn behandeld: I. De Godsdienst eene behoefte voor den mensch. Met veel genoegen hebben wij dit gelezen. II. Gods zorg voor de zedelijke opvoeding des menschelijken geslacht. Wat er gezegd wordt, is waar en goed; wij zouden echter nog wel eenigzins breedere ontwikkeling verlangd hebben. III. De wereld en hare inrigting een bewijs voor Gods aanwezen en liefde. Hier komt menige nuttige aanmerking voor. Al kunnen wij in vele gevallen het hoe en waarom niet doorgronden, wij zeggen met den Weleerw. de graaff: Wij kennen ten deele! .... Uit dien hoofde is het voor ons geloof en onze hope, voor de rust onzer ziel en de gelukzaligheid onzes levens ten hoogste gewigtig, de bewijzen gade te slaan en op te sporen, die ons de wereld voor Gods liefde aanbiedt. IV. Kenmerken van den echten Christen. Over het geheel kunnen wij er ons mede vereenigen; doch niet in allen deele bevalt ons, wat bl. 79 en 80 voorkomt. De teekening dier soort van menschen is, naar onze gedachten, geenszins gelukkig uitgevallen. Zouden lieden, die zoo veel werk maken van Bijbellezen en kerkgaan - die het huiselijk gebed niet vergeten - wier bijzondere karaktertrekken zijn goedheid, zachtzinnigheid en toegevendheid, waarlijk wel met onbeschaamde stoutmoedigheid alle deze hunne goede hoedanigheden en

{==482==} {>>pagina-aanduiding<<}
werken bij God in rekening brengen, en voorts te kennen zijn aan hunne liefdelooze oordeelvellingen over hunne medemenschen - aan het uitmeten en luidruchtig verbreiden van de misstappen van anderen? De Schrijver had zijne meening beter behooren uit te drukken met andere woorden. V. De voordeelen eener vroegtijdige Godsvrucht. Een waar en belangrijk woord. Mogt het door velen gelezen en behartigd worden! VI. Gods wijsheid en goedheid in de besturing der menschelijke lotgevallen. (Eene Apologie voor de Voorzienigheid.) Uit de gangen van Gods hoog bestuur, kenbaar in de geschiedenis van belangrijke Bijbelsche personen, poogt de Schrijver te bewijzen, dat ook onze lotgevallen door liefderijke wijsheid geregeld worden. Hij eindigt met de juiste aanmerking: Uit dit alles mogen wij, dunkt ons, dit gevolg afleiden, dat wij niet, dan met zeer veel voorzigtigheid en diepen eerbied, de wegen van Gods Voorzienigheid met ons mogen beoordeelen. Het gaat ons dikwijls, gelijk het gaat met de groote menigte, die zich vermeet, over de daden en besluiten van den Vorst, en de inrigtingen en wetten van den Staat te oordeelen, zonder met de drijfveren en geheime bedoelingen der staatkunde bekend te zijn. Deze vergelijking is welgekozen. Alleen heeft dit onderscheid plaats, dat Gods bestuur altijd goed is, al kunnen wij het niet doorzien, daar integendeel de bedoelingen der staatkunde maar al te dikwerf het licht niet kunnen verdragen. VII. Gedachten bij het Graf. Stichtelijk en goed. VIII. Vergelijkende beschouwing van het hedendaagsche Christendom met dat der eerste tijden. De schets van de gesteldheid der eerste Christengemeente beviel ons bijzonder. De
Schrijver heeft ook blijkbaar met onpartijdige waarheidsliefde het veelvuldige goede onzer dagen opgemerkt. De vergelijking is moeijelijk. Wij meenen echter nog al meer op bijkomende omstandigheden te moeten hechten. Ons besluit wordt dan in eenige opzigten iets gunstiger In het hart der menschen kunnen wij niet lezen; maar ten dage van nood en gevaar open-
{==483==} {>>pagina-aanduiding<<}
baart zich toch zeer veel goede gezindheid. Op bl. 239 en 240 worden eenige wenken, hiertoe betrekkelijk, gegeven. IX. Eene stem Gods, en niet eens menschen. Op eene gepaste wijze wordt betoogd, dat, daar er thans geene hoorbare stemmen uit den hemel noodig zijn, God duidelijk genoeg tot ons spreekt in onze lotgevallen en in onderscheidene wederwaardigheden des levens - door zijn Woord, door de Natuur, door zijne Voorzienigheid, in voor- en tegenspoed, in kastijdingen en rampen, in ons zedelijk gevoel, en in het geweten, X. De heilzame invloed der Christelijke Godsdienst op het huiselijk geluk. Na eene schoone schets van dezen invloed gegeven te hebben, deelt de Schrijver belangrijke aanmerkingen mede over de oorzaken, waaraan men vermindering van huiselijk geluk, heden ten dage vooral, moet toeschrijven. Hier komt veel voor, dat thans inzonderheid opgemerkt en behartigd verdient te worden. XI. De vergeving der zonden. Mede zeer lezenswaardig, al is het ook, dat men geenszins in alle bijzonderheden zich kan vereenigen met de begrippen des Schrijvers.
Een lief plaatje versiert het titelblad. Taal en stijl zijn vrij goed. Hier en daar zoude men eenige meerdere juistheid van uitdrukking mogen verlangen. Zoo staat, om een enkel voorbeeld bij te brengen, bl. 16: Als regenten of onderdanen - als vrijen of dienstbaren, zal zich in onze gezindheden en handelwijze de heilzame invloed des Christendoms openbaren. Eene drukfout is goedertierend, in plaats van goedertieren. Twee malen staat lag voor legde. Op bl. 76 is en (en echte Christenen zijn) zinstorend, en moet weggelaten, of in ook veranderd worden. De weinige fouten, die er meer ingeslopen zijn, zullen den lezer niet hinderen. - Wij wenschen aan dit nuttig werk een zoo goed vertier, dat de waardige en bekwame Schrijver zich opgewekt moge gevoelen, om een tweede deel te laten volgen.







{==484==} {>>pagina-aanduiding<<}

Leerrede ter aanwijzing der belangrijke voorregten, welke Noord-Nederland, in deze dagen, boven Zuid-Nederland, mag genieten, uitgesproken den 16 Jan. j.l., door P. Immink, Predikant te Ootmarsum. (Ten voordeele des Vaderlands.) Te Deventer, bij A.J. van den Sigtenhorst. 1831. In gr. 8vo. VI en 35 Bl. f : - 45.

De tekst is Exodus X:23o: Maar bij alle de kinderen Israëls was het licht in hunne woningen. Hieruit neemt de Eerw. immink aanleiding, om te betoogen, dat in Zuid-Nederland I. gebrek aan orde grootelijks heerschende is, II. dat aldaar het gruwzame beeld der openbare onveiligheid zich vertoont, III. dat er eene verwoestende verdeeldheid van gemoederen zich alom openbaart, IV. dat aldaar mangel en gebrek in ruime mate zich voordoen, V. dat er groot verschil is, wat aangaat de geaardheid en het karakter der regeringspersonen, onder welke het eene en andere land thans, bij derzelver scheuring, gezeten is, en VI. dat wij, Noord-Nederlanders, als belijders der Evangelische Godsdienst, een belangrijk voorregt hebben boven een gedeelte althans van die in Zuid-Nederland. Daarop volgt eene korte opwekking, om onze voorregten, met dankbaar gevoel aan (?) God, te beseffen en te erkennen; om alles te vermijden, wat den weg zoude kunnen banen, om ons dat goed te ontvoeren, en eindelijk, om alles, wat wij vermogen, te doen, om ons bij die voorregten te handhaven en dezelve te helpen vergrooten. Ds. immink had eene allezins loffelijke bedoeling; naar ons oordeel zou echter het onderwerp meer gepast zijn voor redevoering of voorlezing in de eene of andere Maatschappij. Wij althans meenen, dat men op den predikstoel zoo niet met name moet spreken van eenen thans uitgediend hebbenden de potter, van eenen gewetenloozen de stassart, van
eenen afzigtelijken de celles, een vuil mensch van

{==485==} {>>pagina-aanduiding<<}
de eerste soort, die roem in zijne schande stelt, en er openlijk voor heeft durven uitkomen, dat er geene ondeugd bestaat, waaraan hij zich niet had schuldig gemaakt! .... Hoezeer nu dit laatste letterlijk waar zijn moge, zoodanige bijzonderheden moest men op zoodanige plaats liever niet noemen. Voorts kunnen wij in het algemeen het den Heere immink niet toestemmen, dat de ambachten, neringen en hanteringen in ons Vaderland, tot dusverre, bewaard zijn gebleven voor zorgelijke kwijning en noodlottig verval. De fabrijken, in zijne nabijheid gevestigd, mogen een ruimer vertier hebben sedert den opstand, elders ziet men bijkans overal kwijning, gevaarlijke kwijning.





Vertoog betreffende de monsterachtigheid door insluiting (Foetus intra Foetum), door C.P. Ollivier. Uit het Fransch vertaald en met eene inleidende Voorrede en Aanteekeningen vermeerderd, door A. van Erpecum. Te Amsterdam, bij S. de Grebber. 1830. In gr. 8vo. XXXIV en 90 Bl. f 1-60.

De Vertaler laat zijn onderwerp van eene beschouwing over de insluiting in het rijk der delfstoffen voorafgaan. Dit gedeelte wordt niet zoo zeer wegens het licht, dat hetzelve verspreidt, maar door hem, in navolging van Dr. capadose, (de foetu intra foetum, Lugd. Batav. 1818) voornamelijk bijgebragt, om zijne schets zoo veel mogelijk volledig te maken.
Van grooter belang is het volgende gedeelte, handelende over de insluiting in het plantenrijk. Immers, wij zien hier gelijkvormigheid van verschijnselen plaats grijpen; en het is opmerkenswaardig, dat de indringing, zoo wel bij de planten als bij den mensch, langs natuurlijke openingen geschiedt, en dat bij beide de werktuigen ter teling ontbreken. Van de andere zijde vindt men in het plantenrijk de ingeslotene vrucht, ofschoon

{==486==} {>>pagina-aanduiding<<}
klein, echter in haar geheel daargesteld; terwijl bij den mensch veeltijds slechts eenige ruwe bestanddeelen eener bewerktuigde massa, welke als 't ware met stukken en brokken zamenhangt, aanwezig zijn. De reden hiervan ligt in de eenvoudiger bewerktuiging der planten, en omdat bij dezelven de ingeslotene vrucht van den steel, waarmede zij verbonden is, haar voedsel gelijktijdig met de insluitende ontvangt; terwijl bij den mensch de ingeslotene vrucht op de insluitende is vastgehecht, en geheel ten koste van dezelve leert en zich ontwikkelt.
Vervolgens tot het eigenlijke Vertoog overgaande, vinden wij zeven gevallen van monsterachtigheid door buiksinsluiting aangeteekend, waarvan de algemeene kenmerken, vooral met betrekking tot de ligging der ingeslotene vrucht, derzelver maaksel en verrigtingen, opgegeven worden. In 't algemeen maken onregelmatigheid en onvolkomenheid het hoofdkarakter dezer monsterachtigheid uit. De plaatsing echter der ingeslotene vrucht op den achtersten wand der buiksholte, benevens het bestaan eener beurs, die de ingeslotene vrucht omwikkelt, zijn verschijnselen, die men bestendig heeft waargenomen.
Thans wordt er over de wording van de monsterachtigheid door buiksinsluiting gehandeld. De Schrijver gelooft aan het bestaan eener dubbele zwangerheid, en dat er zich twee verschillende eitjes in de holte van den uterus bevinden. Het laatste kan voorwaar niet betwist worden, evenmin als de ongelijke grootte der beide vruchten, welker ontmoeting en zamengroeijing kort na de bevruchting der eerstgevormde kiem, en wel vóór dat de kleinere zich aan den uterus heeft kunnen vasthechten, en vóór dat de vliezen der grootere bestaan, moet plaats hebben. Hoe toch kan de ingeslotene vrucht door de vliezen van de haar inzwelgende heendringen, zonder de vernietiging dezer laatste, en dus ook van beide, ten gevolge te hebben? Overigens komt ons de weg, door den Schrijver aangewezen, en zijne verklaring, overeenstemmende met hetgeen omtrent de vorming

{==487==} {>>pagina-aanduiding<<}
van het menschelijke ei tot dusverre bekend is, aannemelijk voor.
De ingeslotene vrucht wordt niet alleen in de buiksholte van het insluitende schepsel, maar ook buiten dezelve gevonden. De Schrijver onderscheidt dus eene tweede soort, welke hij met den naam van monsterachtigheid door huidsinsluiting bestempelt. Van deze laatste verscheidenheid deelt hij negen waarnemingen mede, en geeft daarvan de algemeene kenmerken, benevens de afwijkingen en overeenkomst, die er tusschen deze soort en de buiksinsluiting bestaat, met juistheid op. Wij nemen echter de vrijheid hier ter plaatse op eene bijzonderheid te wijzen, welke des Schrijvers aandacht schijnt ontslipt te zijn; namelijk dat in die gevallen, waar de ingeslotene vruchten zich in de streek van het perinaeum bevonden, het zij het insluitende schepsel van het mannelijke of vrouwelijke geslacht ware, hetzelve, zoo niet alreeds in den uterus, althans weinige dagen na de geboorte gestorven is; terwijl die vruchten, welke in het scrotum een vruchtgezwel bevatteden, niet alleen levend ter wereld gekomen, maar ook allen in leven gebleven zijn. Eene omstandigheid, onzes bedunkens toe te schrijven aan de snelle ontwikkeling, in het eerste geval, van de ingeslotene vrucht, gedurende het leven van de insluitende in den uterus, ten gevolge waarvan deze laatste als 't ware door levenszwakte en gebrek aan voeding moet omkomen; terwijl, in het tweede geval, het vruchtgezwel eerst na de geboorte in omvang toeneemt, en dus op het groote schepsel, zoo lang het zich in den uterus bevindt, weinig invloed moet uitoefenen.
Eindelijk wordt er eene korte verklaring van de wijze van vorming der monsterachtigheid door huidsinsluiting gegeven. De Schrijver laat de ingeslotene vrucht denzelfden weg als de testiculi bewandelen, wanneer de insluitende van het mannelijke geslacht is; in welk geval, echter, het vruchtgezwel ook dan somwijlen, blijkens de aangehaalde waarnemingen, zijne zitplaats in de streek van het perinaeum heeft, welke streek altijd ingenomen

{==488==} {>>pagina-aanduiding<<}
wordt bij insluitende vruchten van het vrouwelijke geslacht. Trouwens, deze plaatsing, als zijnde een natuurlijk gevolg van de afdaling van het vruchtgezwel, wanneer het los en vrij in de buiksholte omzwerft, komt ons niet zoo onverklaarbaar voor, als het den Schrijver toeschijnt.
Wij eindigen de aankondiging van het voor ons liggende Vertoog, hetwelk de rijkste verzameling van zeldzame gevallen van dien aard bevat, en, als bijdrage tot dit duistere gedeelte der embryo generis, de aandacht van Geneeskundigen en Natuuronderzoekers allezins waardig is, met de verklaring, dat de Heer van erpecum, door zijne inleidende Voorrede en zijne Aanteekeningen, welke laatste ten doel hebben de verdiensten van eenen landgenoot, door den Schrijver miskend, te doen gelden, doch waaruit tevens eene nadere uiteenzetting en toelichting der zaak voortvloeit, de waarde van dit werkje verhoogd, en zich bij zijne kunstgenooten wederom verdienstelijk gemaakt heeft.

K....






Oratio de immoderatâ libertatis cupiditate, Europae calamitatum effectrice: quam pronuntiavit die VIII Februarii MDCCCXXXI Cornelius Jacobus van Assen, Juris Professor Ordinarius in Academiâ Lugduno Batavâ. Lugd. Bat. apud S. et J. Luchtmans. 1831. 8vo. maj. pp. 35. f : - 75.

De Redevoering, met welke de Hoogleeraar van assen zijne waardigheid als Rector Magnificus nederlegde, strekt ten betooge, dat de onmatige begeerte naar vrijheid de oorzaak is der rampen van Europa. Daar de oordeelvellingen over dit stuk, zoo wel bij de Toehoorders, als naderhand bij de Lezers, zeer uiteenloopende schijnen geweest te zijn, en het daarbij in eene taal is geschreven, welke een groot gedeelte van het beschaafd Publiek niet verstaat, vermeenen wij velen onzer Lezeren geene ondienst te zullen doen, met den inhoud dezer Redevoering eenigzins breed-
{==489==} {>>pagina-aanduiding<<}
voerig op te geven. Hoedanig men toch over dezelve denke, zij is, en om de belangrijkheid van het onderwerp, en om den rijkdom van opmerkingen omtrent personen en zaken van onzen leeftijd, eener aandachtige overweging dubbel waardig.
Na eene gepaste Inleiding, begint de Redenaar met op te merken, ‘dat niets aan alle redelijke zoo wel, als redelooze schepsels zoo zeer eigen is, als de zucht tot zelfverdediging en vrijheid; maar dat juist hierin de meerdere voortreffelijkheid van den mensch boven de dieren uitblinkt, dat alleen de mensch in dit streven naar vrijheid de rede tot leidsvrouw neemt. Door deze zoekt hij de zamenleving, welke de grenzen zijner vrijheid schijnt te beperken. Zoo ontstaan er Maatschappijen en Wetten, aan welke hij gehoorzamen moet, om vrij te kunnen zijn.’
Vervolgens tracht hij te betoogen, dat juist het leven in welgeordende Maatschappijen de zucht tot meerdere vrijheid aankweekt. ‘Niets echter is voor de ware vrijheid zoo nadeelig, als wanneer men dezer begeerte den lossen teugel viert. Men zie slechts rond! Welk denkbeeld schijnt de beschaafde wereld meer bezig te houden, dan de uitbreiding der openbare vrijheid, waarop met zulk eene hevigheid wordt aangedrongen, dat men onwillekeurig in het denkbeeld geraken zoude, dat de Volken van Europa onder de jammerlijkste slavernij gebukt gingen.’
‘Men is niet meer tevreden met voorvaderlijke instellingen, met vrijheid van persoon, veiligheid van bezittingen, met den bloei van handel en fabrijken, van kunsten en wetenschappen, met uit- en inwendige rust, met eene billijke regtsbedeeling; neen, men wil meer: men beweert, niet vrij te zijn, zoo lang men de regering niet geheel van alle aan deel aan de wetgevende magt ontzet, en haar tot eene soort van uitvoerend bewind vernederd heeft.’
Dit brengt den Redenaar van zelve tot het gewigtig vraagstuk over den aard en de grenzen der Volksvrijheid. Naar zijn gevoelen ‘kan dit aan geene algemeene uitspraak onderworpen worden, wijl elke leeftijd en elk Volk zijne eigene behoeften heeft; wijl het verschil van zeden en gewoonten, van godsdienst en wetten, van bronnen van bestaan, ja van de landstreken onderling, ook een wezenlijk verschil in het begrip van vrijheid daarstelt; zoodat de maat van vrijheid,

{==490==} {>>pagina-aanduiding<<}
welke voor het eene Volk berekend en heilzaam is, voor een ander ongeschikt en verderfelijk zijn zoude.’
Daar de zoogenaamde Volksvrienden dit niet genoeg in het oog schijnen te houden, vreest hij, dat alle hunne pogingen juist eene tegengestelde uitwerking zullen hebben. ‘Niet hunne taak is het, maar die der Vorsten, om de behoeften van elken Staat te doorgronden, de billijke wenschen der burgeren te gemoet te komen, en daarbij voorzigtiglijk de tijdsomstandigheden in acht te nemen’!
‘Maar hebben dan de Vorsten van Europa zich van deze gewigtige taak gekweten, en zijn de rampen, welke wij thans lijden, niet veeleer aan hunne traagheid, dan aan de onmatige eischen der Volken te wijten?’
‘Neen. Reeds bij den val van Napoleon hebben de Mogendhedea getoond, dat zij van hunne schitterende overwinningen een gematigd gebruik wilden maken. Niet, dan toen zij genoegzaam van de wenschen van het Fransche Volk overtuigd waren, herstelden zij het aloud en wettig Stamhuis. Zij sloten onderling dat nooit volprezen, maar thans zoo jammerlijk verguisd, Heilig Verbond, als den grondslag eener naauwere vereeniging tusschen de onderlinge Staten, welke zij begrepen, dat zonder Godsdienst en Vrede noch bestaan noch bloeijen konden Hebben niet de Monarchen, na den val val Napoleon tot op heden, alles aangewend, wat in hun vermogen was, om het inwendig bestuur te verbeteren, en den strijd tusschen oude gewoonten en nieuwe behoeften bij te leggen? Hebben zij niet toegestaan hetgeen op eene gepaste wijze en in billijkheid verzocht is? Zorgen wij dan slechts, dat wij, hetgeen zij, uit voorzigtigheid, als ontijdig, geweigerd hebben, hen niet tot schuld aanrekenen. Bleek het niet in het Weener Congres, dat het onmogelijk was, om eene voor aller wenschen en behoeften bevredigende Staatsregeling voor Duitschland te ontwerpen? Hebben niet daarentegen bijna alle de Leden van het Duitsche Verbond eene afzonderlijke Grondwet bekomen? Beijeren, Baden, Hessen, Wurtemberg en meer andere Staten hebben immers nu die langgewenschte Grondwetten, welke, door zoo vele bijvoegsels, nu reeds tot een aantal boekdeelen aangegroeid zijn. Maar nu de Pruisen? Deze streden als leeuwen voor de vrijheid van Europa. Plegtig werd hun eene Grondwet beloofd, en nog zijn zij daarvan verstoken! Is dit billijk?’

{==491==} {>>pagina-aanduiding<<}

Deze gewigtige bedenking tracht de Redenaar op de volgende wijze op te lossen: ‘De Koning van Pruissen heeft ter goeder trouw eene Grondwet beloofd, en wil die geven; doch alleen eene zoodanige, die rijpelijk door de geheele Natie overwogen is. Hiertoe is reeds een groote stap gedaan door de bijeenroeping der Provinciale Staten. Doch de vervulling wordt vertraagd door de onmatige eischen der zoogenaamde Volksvrienden, door het verkondigen van hersenschimmige Theoriën, welke voor deze wereld niet geschikt zijn, door het onberaden gedrag der Jongelingschap, die, door eenige woelgeesten opgewonden, even belagchelijke als gevaarlijke grondstellingen uiten durft. Vanhier zamenzweringen, moorden, geregtelijke vervolgingen, verbanningen en gevangenisstraffen, die ouders en vrienden tot wanhoop brengen en den Vorst met zorg de toekomst doen inzien. Is dit een tijd, om de beloften te vervullen, om de reeds woelzieke en opgewondene geesten tot een kalm onderzoek eener Grondwet bijeen te roepen? Wat ware dit anders, dan brandhout in het vuur te werpen, of den razenden een zwaard in de hand te geven? Ook hier heeft dan de overdrevene vrijheidszucht het bezit eener redelijke vrijheid vertraagd. Maar de wijsheid van den Vorst heeft ook zonder geschrevene Wet het heil des Volks zoo zeer behartigd, dat de Pruisen geene reden hebben, om eenige natie der wereld te benijden. Dit bewijzen: de hoogste bloei van Kunsten en Wetenschappen; eene onpartijdige en voor alle standen eenparige Regtsbedeeling; de zorg der Provinciale Staten voor Landbouw, Handel en Fabrijken, welke alle bloeijen, daar er geen verbod van in- noch uitvoer bestaat; eene zoo strenge spaarzaamheid, (volgens Cicero de beste der belastingen) dat de inkomsten de uitgaven verre te boven gaan; en eindelijk het voorbeeld des Konings zelven, wiens hofhouding net zoo veel zuinigheid is ingerigt, dat zij welligt de pracht niet evenaart, welke men aantreffen zou bij de Parijssche Bankiers, die nu het roer des
Staats in handen hebben.’
‘De onmatige vrijheidszucht zou reeds vóór tien jaren, zoo zij toen niet met wijsheid ware beteugeld geworden, den oorlog hebben te weeg gebragt,’ op welken hij vreest, ‘dat nu de woelingen der kwalijkgezinden zullen uitloopen.’
Hier wijst hij op het voorbeeld van Spanje, Portugal,

{==492==} {>>pagina-aanduiding<<}
Napels en Piemont. ‘Laten hier,’ zegt hij, ‘de Staatshervormers hun werk aanschouwen. Daar zullen zij, in plaats van de hersenschimmige Vrijheid, welke zij aan Volken wilden opdringen, die er niet rijp voor waren, de rampzalige heerschappij van domme Priesters en Monniken in grooter kracht zien dan te voren; daar zullen zij, in plaats van de rust en welvaart, die zij verstoord hebben, hunne oogen kunnen doen weiden over angstvalligheid, armoede en slavernij!’
Maar van waar dan toch deze jammerlijke zucht naar verandering? Om dit te beantwoorden, wendt hij zijne oogen naar Frankrijk. ‘Geene Natie is zoo zeer geschikt, om andere aan zich te onderwerpen, als deze. Hiertoe zijn haar dienstig het volkskarakter, een mengsel van stoutmoedigheid en ligtzinnigheid, hare taal, die alom bekend is en bijna door ieder verstaan wordt, hare Letterkunde en oppervlakkige Wijsbegeerte, die den grooten hoop inneemt. Die Volk had in de eerste vijfentwintig jaren na de Omwenteling (van 1789) niet minder dan twaalf Staatsregelingen, en reeds in het zesde jaar meer dan 15,000 nieuwe Wetten gemaakt! Deze razende nieuwheidszucht is uit Frankrijk naar de overige landen van Europa overgewaaid; uit deze school zijn die verderfelijke leermeesters opgestaan, die zich niet schamen te leeren, dat de opstand de heiligste der pligten is, zoodra het Souvereine Volk de maatregelen der Regering afkeurt.’
‘Deze even valsche als gevaarlijke leer dringen zij dagelijk onder allerlei gedaanten aan de menigte op, waartoe hun de vrije drukpers zoo trouw ten dienste staat, dat wij in onze dagen mogen twijfelen, of die goddelijke kunst langer als eene weldaad mag beschouwd worden.’
‘Men verwijt den Jezuïten hunnen stelregel, dat de Laster een uitmuntend wapen is, want dat er toch altijd iets van blijft aankleven. Maar schijnt dit niet evenzeer de leus der Dagbladschrijvers van beide partijen te zijn? De Vrijheidsvrienden bedienen zich van de pers, om de losse en moedige jeugd door het vooruitzigt op oorlogsroem en door het inboezemen van haat tegen alle welgeordend gezag te ontvlammen. De Geestelijke partij bedient zich van die zelfde pers, om in de harten dier jeugd de zaden te strooijen eener verfoeijelijke leer, welke, met uitdooving van de zucht voor waarheid, alle vrijheid van denken verbant,

{==493==} {>>pagina-aanduiding<<}
en slechts op bijgeloof en geestelijke heerschappij uitloopen kan.’
‘Dat Ministers van Karel den X, niet wetende hoe langer den storm te bezweren, de bekende Ordonnantiën hebben uitgevaardigd; dat de Koning onttroond en gevlugt is; dat desniettemin zijne Ministers, zonder wet, die hen strafbaar stelde, veroordeeld zijn - dit is eene onverwachte zegepraal, waarin zij nu juichen, die eerlang de deerlijke gevolgen zullen ontwaren. De volkswoede keert zich maar al te ras tegen zichzelve. De overblijfsels der legers van Napoleon zijn de brandstoffen tot oorlogen en omwentelingen. Nu reeds stookt men de Natiën op, men schreeuwt om oorlog, men vlamt op Spanje, Italië en Duitschland.’
‘Maar zullen dan de Verbondene Mogendheden deze volkswoede niet bedwingen? O rampzalige tijden, welke wij beleven! De Monarchen van Europa schijnen twijfelmoedig en onmagtig, om, door een moedig besluit, de rampen, die Europa bedreigen, af te wenden.’
‘Wij rekenden nog al op Engeland en deszelfs uitmuntende Staatsregeling, voor welke wij waanden, da de Brit goed en bloed zoude opzetten. Doch de heete vrijheidskoorts heeft ook de Volken aan de overzijde van het Kanaal aangestoken. Ook dáár tracht men de Staatsregeling, waarmede Engeland staan of vallen moet, tot den grond toe af te breken, of, gelijk zij het noemen, op hechtere grondslagen te vestigen. De beide bolwerken van Engelands Regeringsvorm waren de heerschende Kerk en de oude vorm van verkiezing der Parlementsleden. Het eene viel reeds, het andere is den val nabij.’
Hierbij herinnert de Redenaar zijne toehoorders aan Wellington. ‘Hij was het, die het eerst den Dwingeland van Europa in zijne vaart tegenhield; die in 1815 als Opperveldheer de vrijheid van Europa bij Waterloo grondvestte; die, in de moeijelijkste tijden aan het roer der Staats gezeten, zich daarin de hoogachting zelfs van zijne vijanden verwierf. En wat was zijn loon? Hij viel in den haat, wijl hij rijpere inzigten had in Engelands belangen; wijl hij niet gunstig dacht over de jongste Fransche omwenteling; wijl hij den Koning der Nederlanden opregtelijk prees en voorstond. Hij moest zijne waardigheid nederleggen; en de man, wien de kogels der Maratten en Franschen zoo dikwijls vruchteloos

{==494==} {>>pagina-aanduiding<<}
hadden om het hoofd gesnord, ontkwam ter naauwernood aan de straatsteenen van het razend graauw!’
‘Maar Britannië zal het loon dezer werken inoogsten! En schoon wij, Nederlanders, de Belgen niet benijden, ja spotten met de vrijverklaring van een onmondig Volk, mogen wij het echter schandelijk en onverschoonlijk van de Engelschen noemen, dat zij, op aanstoking van den Franschen Gezant, den listigsten aller stervelingen, terwijl Oostenrijk, Pruissen en Rusland weifelden en stilzwegen, den opstand verschoonen, des Konings regten schenden, en den hand verscheuren durfden, dien zij eenmaal, tegen onzen wil, zelve gelegd hadden.’
‘Zoo,’ dus besluit hij zijne Rede, ‘zoo beweren wij, dat de onbepaalde zucht naar vrijheid de moeder is der rampen, die wij beleven, en die verder Europa boven het hoofd hangen. Wanneer eenmaal de banden der Maatschappij verbroken en de Troonen geschokt zullen zijn, zal, zoo God het niet verhoede, een afgrijselijke oorlog ontbarsten, die op niets anders uitloopen kan, dan dat Dwingelandij en Dweepzucht, als van ouds, haren zetel vestigen op de puinhoopen der gesloopte Rijken!’
Ziet daar dan de hoofdzakelijke inhoud dezer Redevoering, die in het oorspronkelijke, althans wat den stijl betreft, naar ons oordeel, een meesterstuk mag genoemd worden. Wij twijfelen geenszins, of onze Lezers zullen, even als de Toehoorders, niet geheel eenstemmig over de daarin voorkomende stellingen oordeelen. Naar ons gevoelen heeft de Redenaar niet genoegzaam opgegeven, tegen welke soort van Vrijzinnigen hij eigenlijk te velde getrokken is. Is dit tegen de Revolutionairen, tegen de Niellons c.s. met hunne vaandels Emancipation des Peuples, tegen de Fransche oorlogsgezinde of revolutionaire partij, tegen de zendelingen, die alomme de Natiën opstoken, en tegen de eigenbatige bevorderaars hunner voorslagen tot omverwerping van alle geregeld gezag: dan zijn wij het volkomen met den Redenaar eens. Maar bedoelt hij de gematigde Vrijzinnigen, die eene mannelijke taal doen hooren, wanneer een Gouvernement buiten den regel wijkt; die geene inbreuk op verkregen regt of welbegrepen belang dulden kunnen, en dus in alle landen van Europa het bolwerk zijn tegen geestelijk of wereldlijk despotismus: dan wijken wij hemelsbreed van hem af.

{==495==} {>>pagina-aanduiding<<}

Het is te moeijelijker te bepalen, welke klasse de Redenaar bedoeld hebbe, daar in zijne Redevoering eenige verwarring heerscht tusschen de onmatige zucht naar vrijheid en de zucht naar onmatige vrijheid. Misschien komt dit echter in onze dagen wel op hetzelfde neder, daar, ook naar ons gevoelen, een blind streven naar onbeperkte vrijheid inderdaad het kenmerk is der Omwentelingsgezinden, die de eigenlijke beroerders van Europa zijn, en die wij niet willen verwarren met de gematigde voorstanders eener redelijke vrijheid.
Wij vermeenen het er voor te mogen houden, dat de Redenaar hoofdzakelijk slechts de Revolutionairen en hevige Liberalen, die des noods den Staat aan hunne denkbeelden zouden opofferen, bedoeld hebbe. Is dit zoo, dan kunnen wij ons in het algemeen met den gang zijner denkbeelden zeer wel vereenigen; maar ook dàn nog komt het ons voor, dat hij in de toepassing, en vooral in de keuze zijner voorbeelden, te ver is gegaan. En hieraan schrijven wij het toe, dat de Redevoering bij sommigen, misschien bij velen, eenen meer of meer ongunstigen indruk gemaakt heeft. Ook wij zagen vreemd op, bij de lezing van bl. 20 omtrent Spanje, (N.B. in 1814) waar Ferdinand verdedigd wordt, dat hij toen de Constitutie niet aannam, vooral dsar er bijgevoegd wordt, ‘dat hij waarschijnlijk met die zelfde gematigdheid, welke hij nu schijnt aan den dag te leggen, (?) zou geregeerd hebben, zoo hij niet, uit vrees voor die Grondwet, welke van het Koninklijk gezag slechts den naam overliet, zich in de armen der Monniken geworpen en hunne inblazingen te veel gehoor gegeven had’! Dit voorbeeld is zeker niet zeer gelukkig gekozen!
Op meerdere afzonderlijke stellingen zouden gewigtige aanmerkingen te maken zijn. Zoo laat zich de verdediging der Pruissische Regering, ten aanzien van de nog niet tot stand gebragte Grondwet, zeer goed hooren; maar men zoude toch kunnen vragen, of die geheime Genootschappen, die zamenzweringen enz., waarop de Redenaar zich beroept, niet juist het gevolg zijn geweest van het niet verleenen der beloofde Grondwet; of deze woelingen niet juist plaats gehad hebben om die te verkrijgen, en of dezelve wel zouden hebben plaats gehad, indien men zich wat meer gehaast had, om de toezegging te vervullen?

{==496==} {>>pagina-aanduiding<<}

Wij gaan met stilzwijgen meer andere bijzondere punten voorbij, waarop wij voor ons eenige aanmerkingen zoude hebben. In de hoofdzaak zijn wij het in zoo ver met des Schrijvers denkbeelden eens, dat wij thans die razende drift naar onbeperkte vrijheid voor de oorzaak der rampen van Europa houden. Maar! - zouden die Revolutionairen, die hevige Liberalen thans de magt hebben om Europa te beroeren, indien zij niet in Frankrijk sedert vele jaren tot eenen hevigen tegenstand uitgelokt en gedwongen waren? Wij spreken hier niet van de Ordonnantiën van 25 Julij - noodschoten, gedaan toen de Revolutie reeds werkelijk daar was, gelijk bleek uit de tot tweemalen toe mislukte verkiezingen - maar wij bedoelen het rampzalige Jezuitisme, het weder oprigten van Kloosters, het herstellen van Monnikenorden, de schatten van Frankrijk daaraan te koste gelegd, het geheele systema van ondermijning van het Charter, hetwelk de invloed der Jezuiten wist door te drijven. Dit veroorzaakte in 't begin eene krachtige en lofwaardige Oppositie; hier vertoonde zich alwat Liberaal was in een schoon daglicht; hier kon de hevigste Liberaal met regt toegejuicht worden, wijl hij toen voor waarheid en regt in de bres sprong. En nu vragen wij, of men niet de rampen van Europa grootendeels op rekening mag stellen van de Partij der Jezuiten en hunner voorstanders, wier even dwaze als gevaarlijke maatregelen het Volk overtuigden, dat het Charter een ijdele woordenklank geworden was, en die dus zelve eenen schijn van grondwettigheid leenden aan hen, die het gevestigd Bestuur zouden omverwerpen?
Men wachte zich dan, om, uit vrees voor Omwentelingsgezinden, de voorstanders van het Despotismus in de hand te werken! Is het dan zoo onmogelijk, om zich voor de uitersten te wachten? Is de middelweg dan zoo moeijelijk te treffen? Moet er dan gekozen worden tusschen Ongeloof en Bijgeloof, tusschen Revolutie en Despotisme? Verre van ons om te denken, te vermoeden zelfs, dat de Hoogleeraar ooit een dezer uitersten zoude kunnen omhelzen! Wij zijn van het tegendeel volkomen overtuigd. Maar wij vermeenen, dat zijne Redevoering aanleiding heeft gegeven, om het er voor te houden, dat hij het gematigd Liberalisme al binnen zeer enge grenzen beperkt.








{==497==} {>>pagina-aanduiding<<}

Verhaal van het Oproer te Brussel op den 25 Augustus 1830 en volgende dagen, voornamelijk met betrekking tot mijn destijds gehouden gedrag, en dat der Koninklijke troepen onder mijne bevelen; met authentieke Stukken; door W. Grave Van Bijlandt, Generaal Majoor, laatstelijk Provincialen Commandant van Zuidbraband, enz. Tweede Druk. 's Gravenhage, bij G. Vervloet en H.P. de Swart, 1831. In gr. 8vo. II en 120 Bl. f 1-30.


Beoordeelende Beschouwing van het Gedrag en de Verdediging van den Generaal Majoor W. Grave Van Bijlandt, enz. Naar aanleiding eener door den Graaf in het licht gegevene Brochure. Te Rotterdam, bij T.J. Wijnhoven Hendriksen 1831. In gr. 8vo. IV en 36 bl. f : - 50.

De Generaal Majoor, Graaf van bijlandt, in openbare geschriften, ja zelfs in de openbare vergadering van de Tweede Kamer der Staten Generaal, aangevallen wegens zijn gedrag in de eerste dagen van het Oproer te Brussel, alwaar hij destijds den post van Provincialen Kommandant van Zuid-Braband bekleedde, vermeende zich van de op hem gelegde blaam te moeten zuiveren, en koos daartoe het middel der drukpers. Onder den titel van Verhaal van het Oproer te Brussel ontvangt men hier zijne verdediging, welke hoofdzakelijk op het volgende nederkomt.
De grondslag daarvan is het Koninklijk Besluit van 22 Maart 1819, waarbij is vastgesteld de Instructie voor de Gouverneurs der beide Residentiën Brussel en 's Gravenhage, en waarin bepaald wordt, dat de Gouverneur der Residentie in dezelve het opperbevel voert, en personeel verantwoordelijk is voor de rust en veiligheid der stad; dat hij alle de daartoe dienstige maatregelen nemen moet; dat hij het parool en contrasigne geeft aan den plaatselijken Kommandant, die onmiddellijk aan hem ondergeschikt is. - In Augustus 1830 was de Generaal de constant-villars, een grijsaard van 80 jaren, Gouverneur van Brussel.
Hiertegen stelt de Graaf de Instructie der Provinciale Kommandanten over, na te hebben aangemerkt, dat de werkzaamheden van dien post, in eene Residentie, waar zich een Militaire Gouverneur bevindt, zeer gering zijn.

{==498==} {>>pagina-aanduiding<<}
Volgens zijne Instructie was hij verpligt met den Civilen Gouverneur in overleg te treden nopens alle maatregelen, tot handhaving der publieke rust en veiligheid geboden wordende; terwijl hij bij alle gelegenheden, naar zijn beste weten en op zijne verantwoordelijkheid, alle zoodanige maatregelen nemen moest, als voor de algemeene veiligheid bevorderlijk waren.
Hij beweert uit dit alles, dat hij als Provinciale Kommandant niet verpligt was, om voor de sterkte van het garnizoen, het voorhanden zijn van ruiterij, geschut en munitie binnen Brussel te zorgen, maar dat dit in de eerste plaats de pligt was van den Gouverneur der Residentie.
Bij het uitbarsten van het oproer, vond hij zich verpligt, om van den Baron de constant-villars, die te oud en nu ook bedlegerig was, het bevel over te nemen; hij vond zich aan het hoofd van slechts 1300 man, waaronder nog geen tweehonderd kavallerie, allen bijna onvoorzien van patronen, terwijl er geen enkel stuk geschut ter zijner beschikking was.
Hij beweert, van dat oogenblik af, alles gedaan te hebben, wat men van een' ervaren Krijgsman verwachten kon. Hij heeft naar Antwerpen en Gent om ondersteuning geschreven, doch deze niet bekomen. Hij heeft reeds den eersten dag voor de overmagt moeten wijken, en zich moeten bepalen tot de verdediging van de Bank en der Paleizen, voor welke de troepen negen dagen hebben doorgebragt. Zonder levensmiddelen zijnde, was hij genoodzaakt, op aanzoek van den Provincialen Gouverneur en in overeenstemming met zijne Hoofdofficieren, eene soort van wapenstilstand aan te gaan; ja zelfs om de Proclamatie van 28 Augustus uit te vaardigen, waarbij hij verklaarde, dat de troepen, die te Brussel verwacht werden, niet zouden binnentrekken, zoo lang de goede orde niet gestoord werd.
Alles zamentrekkende, beweert hij, dat het zijne schuld niet is, dat er hoegenaamd geene maatregelen van voorzorg genomen zijn; dat hij in zijne bijna weerlooze positie niet anders heeft kunnen handelen, dan hij gedaan heeft; en dat hij alzoo de troepen voor een wis verderf, en de Bank en de Paleizen voor plundering en vernieling behoed heeft.
Het spreekt van zelve, dat deze korte schets slechts een dor geraamte der verdediging is, en dat daaruit alles is weggelaten, 't welk als bewijs of betoog aangevoerd en in

{==499==} {>>pagina-aanduiding<<}
krachtige taal aangedrongen wordt. Wanneer men de verdediging zelve grondig beoordeelen wil, moet men dezelve in haar geheel lezen. Zij is dit, en om den vorm en om het gewigt der zaken, allezins waardig; en, hoedanig men er ook over denke, altijd zal dit geschrift eene belangrijke bijdrage zijn tot de Geschiedenis van de eerste dagen van den opstand. Hier konden wij slechts een algemeen overzigt geven van den eigenlijken grond der verdediging.
Hiertegen staat over No. 2, de beoordeelende Beschouwing van des Generaals Gedrag en Verdediging. In niet minder krachtige taal worden hier, onder andere, de volgende aanmerkingen gemaakt:
Uit alles blijkt, zegt de Schrijver, dat de Graaf een oproer voorzien heeft. Hij had, eenigen tijd te voren, zijne vrees daarvoor eenigermate aan den Koning doen blijken, en Z.M. had hem gezegd, in zoodanig geval op zijnen ijver en trouw te rekenen. Kort daarna vermeerderde zijne vrees voor eene spoedige uitbarsting. Nu had hij, volgens zijne eigene (straks aangehaalde Instructie, in tijds met den Civilen Gouverneur in overleg moeten treden, ja ook met de Militaire Autoriteiten. Hij had, op zijne eigene verantwoordelijkheid, alle zoodanige maatregelen kunnen en moeten nemen, die hij doelmatig oordeelde. Maar, in plaats daarvan, ‘wacht hij de toekomst met gerustheid af,’ (Mem. van Bijl., bl. 13) en laat veertien dagen later het oproer zijn' gang gaan, zonder iets hoegenaamd gedaan te hebben, hetzij ter voorkoming van hetzelve, hetzij om bij de uitbarsting de middelen in handen te hebben, om het dadelijk met kracht te dempen.
Hij beweert verder, dat de Graaf zich door pletincx en fleury, die hem door den Gouverneur van der fosse als vertrouwde personen waren aanbevolen, zigtbaar om den tuin heeft laten leiden; dat vooral het afgeven van geweren aan quasi welgezinde burgers het toppunt van dwaasheid was; en eindelijk, dat de Proclamatie, door welke hij de troepen, die tot hulp opdaagden, buiten hield, een onvergeeflijke misstap was.
Ook dit wordt met redeneringen aangedrongen, die niet nalaten indruk te maken, doch waarin wij den Schrijver, uit hoofde van ons bestek, niet mogen volgen.
Naar ons bijzonder gevoelen, heeft zich de Generaal, na het uitbarsten van het oproer, in eenen hoogst moeijelijken

{==500==} {>>pagina-aanduiding<<}
toestand bevonden. Van vele zijden door verraad omringd, te worstelen hebbende met een razend graauw, aangevoerd door listige volksmenners, die blijkbaar sedert lang geheel voorbereid waren op alwat er gebeuren moest, daarbij nu eenmaal zonder geschut en zonder genoegzame scherpe patronen, met eene handvol volks - waarlijk, het valt van achteren gemakkelijk, om eens bedaard te beredeneren, wat men eigenlijk had moeten doen; doch men verlieze niet uit het oog, dat er geen verschrikkelijker positie voor een Militair bestaat, dan tegenover Medeburgers, (want dit waren dan toch destijds de Brusselaars) en dan nog in eene groote stad. Men vergete niet, wat te Parijs gebeurd is. Dáár was de Militaire magt nu behoorlijk voorbereid; en echter, wat was het gevolg? Men werpe dus niet te overijld den eersten steen! - Wij, voor ons, willen gelooven, en dit zoo lang tot het tegendeel bewezen wordt, dat de Graaf na de uitbarsting gedaan heeft, wat van hem, bij de middelen, die hem ten dienste stonden, kon gevorderd worden. In het gebeurde met pletincx, willen wij erkennen, dat hij misleid is door den Gouverneur. Zelfs de Proclamatie, ofschoon die ook ons begrip te boven gaat, willen wij, tot het tegendeel blijkt, toeschrijven aan gebiedende noodzakelijkheid, daar de troepen geen voedsel schijnen gehad te hebben, dan hetgeen hun door de burgerwacht bezorgd werd. - Doch, daar de Graaf, de drukpers tot zijne verdediging gebruikende, het publiek tot beoordeelaar maakt, mogen wij aanmerken, dat zijn geheele Verhaal ten duidelijkste doet zien, dat gebrek aan de noodige voorzorg het oproer van Brussel die gevolgen heeft doen hebben, die het gehad heeft. Indien men geschut en artilleristen, genoegzame patronen en ruiterij gehad had; indien alle de Autoriteiten behoorlijk voorbereid waren geweest, zoodat men bij de uitbarsting den kostbaren tijd niet had moeten besteden aan heen en weder
rijden, raadplegen en briefschrijven; indien men zich, in één woord, in tijds en mesure had gesteld, dan ware het oproer zonder moeite gedempt geworden. Dien indruk geeft ten minste 's Graven Verhaal. Verre van ons, het veronachtzamen der voorzorgen alleen aan hem te wijten! Anderen waren er misschien even zeer, ja in de eerste plaats, toe verpligt geweest. Voor garnizoen en ammunitie schijnt hij zelfs niet verpligt geweest te zijn zorg te dragen. Doch, al blijft hij dus op dat punt binnen de gren-
{==501==} {>>pagina-aanduiding<<}
zen zijner Instructie, deze schreef hem toch voor, dat hij, onder alle omstandigheden, zoodanige maatregelen moest nemen en doen nemen, als voor de algemeene veiligheid bevorderlijk waren. Hij had zich, mede volgens zijne Instructie, in tijds moeten concerteren met de Civile en Militaire Autoriteiten. Hij had in tijds om hulp kunnen vragen. Maar nu zoeken wij onder de 13 brieven, die als Bijlagen achteraan gedrukt zijn, te vergeefs naar een' enkelen, geschreven tusschen den tijd, dat hij de oproerige bewegingen begon te voorzien, en de uitbarsting daarvan. Die is er ook niet. De Generaal hield zich tevreden met het bewustzijn, dat hij, volgens eene aanschrijving van December 1829, in geval van nood, versterking uit de nabijgelegene garnizoenen kon bekomen, en wachtte nu de toekomst met gerustheid af!
Deze rampzalige gerustheid, in welke maar al te velen met den Graaf gedeeld hebben, is de oorzaak, dat de vonk eene vernielende vlam heeft kunnen worden. Men kon (zie bl. 14) reeds den 23 Augustus voorzien, dat er iets gebeuren zoude; de nog stoutere toon, dan gewoonlijk, der dagbladen, de aangeplakte briefjes, (Le 25 grande Revolution!) alles waarschuwde dit; ook was het feest van 's Konings Jaardag, uit vrees voor dat oproer, uitgesteld. Waarom dan toen niet geraadpleegd; waarom toen niet reeds dat gedaan, waarmede men bij de uitbarsting tijd verliezen moest? Waarom de wacht zonder scherpe patronen laten optrekken? Waarom toen niet reeds om meer magt geschreven? Dit blijft een punt, 't welk de Graaf, naar ons inzien, nog niet genoeg opgehelderd heeft, en 't welk echter, zoo al niet in eenen Regterlijken, dan toch in eenen zedelijken zin, tot de volledige verdediging behoort van een' Krijgsman, aan wien zulk een gewigtig kommandement is toevertrouwd geweest.






Verslag van een Handschrift, bevattende Jacob van Maerlants Nederduitsche Prozaïsche Bijbelvertaling, met Aanteekeningen en Bijlagen, door Isak van Harderwijk, Predikant te Katwijk aan Zee. 's Gravenhage, bij J. Immerzeel, Jun. 1831. In gr. 8vo. IV en 74 bl. f 1-10 c.

‘Eenigen tijd geleden,’ zegt de Eerw. van harderwijk, op bl. 6 van dit Verslag, ‘had ik het genoegen,

{==502==} {>>pagina-aanduiding<<}
door aankoop, een Handschrift eener Nederduitsche Vertaling van den bijbel in onrijm, door maerlant vervaardigd, in eigendom te verkrijgen, en vermeende den beminnaren onzer Letterkunde geene ondienst te doen, met hun dit, in zeer vele opzigten belangrijk overblijfsel der oudheid, wat nader te leeren kennen.’
Na kortelijk over maerlant's verdiensten gehandeld te hebben, als die niet alleen door zijne veelvuldige schriften het sieraad zijner Eeuw was, maar zelfs het eerst, en wel in 1270, eene berijmde Vertaling van den Bijbel gemaakt heeft, merkt hij op, dat het tot nog toe onzeker was, of maerlant nog eene Vertaling van den Bijbel in onrijm zoude vervaardigd hebben. Le long, die een Handschrift, in 1400 geschreven, van de Prozavertaling van den Bijbel bezat, kwam dit wel niet geheel vreemd voor; doch het bleef onzeker. Men schijnt ook nu niet te weten, waar dat Hss. en nog een dergelijk van 1322 gebleven is; zoodat men, zegt de Schrijver, zoo al niet omtrent het bestaan eener Prozaïsche Vertaling van den Bijbel door maerlant, althans aangaande derzelver inhoud, geheel in het onzekere verkeert.
Hierom geeft de Schrijver verslag van zijn Hss., 't welk in den jare 1358 is geschreven, in folio, op parkement, en 488 bladen bevat. ‘Deze Vertaling,’ zegt hij, bl. 16, ‘is naar de Latijnsche Overzetting (Vulgata) vervaardigd: intusschen is de Historia Scholastica van petrus comestor even als in den Rijmbijbel in deze Vertaling gevolgd, niet alleen bij de schikking der boeken, maar ook op verscheiden plaatsen, en zijn tevens, behalve sommige ongewijde verhalen en overleveringen, vele verklaringen daaruit overgenomen.’
Dit wordt vervolgens nader in de bijzonderheden aangetoond, waartoe een geregeld Verslag van den inhoud van dit Hss. eene voegzame gelegenheid geeft. Achter dit Verslag volgen, als Bijlagen, eenige proeven van vergelijking van het Hss., te weten A met den Rijmbijbel, B met de Vulgata, C en D met de Historia Scholastica, en E met maerlant's Spiegel Historiael.
Blijkens hetgeen in de Voorrede en op bl. 27 is gezegd, had de Schrijver met de uitgave van dit werkje een tweeledig doel: Io. om een Verslag van het bestaan dezer Proza-Bijbelvertaling in het licht te zenden; en IIo. om daardoor

{==503==} {>>pagina-aanduiding<<}
maerlant's verdiensten ook als Prozaschrijver nader in het licht te stellen.
Wat het eerste betreft, merken wij op, dat het bestaan dezer Prozavertaling aan geenen twijfel onderhevig was. Immers le long telt, op bl. 247-253 van zijne Boekzaal der Nederduitsche Bijbels, niet minder dan 24 Handschriften hiervan op. Op bl. 229 en 235 leert hij ons, dat hij zelf hiervan een Hss. van 1400 bezat, hetwelk met zeer weinige verandering (bl. 234 en 367) gedrukt is te Delft in 1477 bij jacob jacobsz. en maurits ymandsz. - De eenige vraag is dus, of het Hss. van 1358, 't welk de Eerw. van harderwijk bezit, wat de Bijbelvertaling betreft, overeenkomt met den Delftschen druk van 1477. Zoo ja, dan was het onnoodig, het bestaan van deze Prozavertaling te bewijzen. Zoo neen, dan zoude het blijken, dat er reeds zoo vroeg meer dan ééne Prozavertaling bestaan heeft, en dan ware het van groot belang geweest, om het Hss. naauwkeurig met den Delftschen druk te vergelijken. Deze Delftsche druk is wel zeer zeldzaam, doch juist in de nabijheid van des Schrijvers standplaats voorhanden, onder anderen te Leyden in de Bibliotheek der Maatschappij van Nederlandsche Letterkunde (bl. 73 van den Catalogus). Daar nu echter deze vergelijking geen plaats schijnt gehad te hebben, kunnen wij niet beoordeelen, of het Hss. van van Harderwijk, uit het oogpunt der Taalkunde, eene wezenlijke aanwinst uitmaakt. Wanneer wij le long's opgave van den inhoud van zijn Hss. van 1400 (bl. 241 sqq.) vergelijken met hetgeen van harderwijk op bl. 10-15 omtrent den inhoud van het zijne mededeelt, dan schijnt het vrij duidelijk, dat, hoezeer dat van le long aan het einde eenige meerdere Bijbelboeken bevatte, de beide Hss. echter, wat het hoofdzakelijke betreft, vrij wel met elkander overeenkomen. Zoo
eindigt b.v. bij beiden de eerste pertye met het eerste boek der Koningen. Wij mogen dus, zoo lang het tegendeel niet aangetoond wordt, de beide Hss. voor ééne en dezelfde Prozavertaling houden.
Doch is de Vertaling, van welke de Schrijver hier verslag doet, wezenlijk van maerlant? Toetsen wij kortelijk de gronden, op welke de Schrijver (bl. 8 en 9) deze stelling bouwt. Deze zijn Io. de in het oog loopende overeenkomst, welke men op vele plaatsen met den Rijmbijbel aantreft; en IIo. dat aan het einde van het IVde boek der

{==504==} {>>pagina-aanduiding<<}
Koningen het volgende gezegd wordt: Eerst sel 
{== afbeelding 	==} {>>afbeelding<<}
    
 thobias, die mede 
{== afbeelding 	==} {>>afbeelding<<}
    
 was mit die van ysrahel van salmanaser den 
{== afbeelding 	==} {>>afbeelding<<}
    
 van assyrien. Dat sel 
{== afbeelding 	==} {>>afbeelding<<}
    
 nu hier 
{== afbeelding 	==} {>>afbeelding<<}
    
. Ghelyc alst iheronimus 
{== afbeelding 	==} {>>afbeelding<<}
    
 heeft vut 
{== afbeelding 	==} {>>afbeelding<<}
    
 int latyn. 
{== afbeelding 	==} {>>afbeelding<<}
    
 Maerlant heeftet geset 
{== afbeelding 	==} {>>afbeelding<<}
    
 latyn in dietscer talen.
Io. De overeenkomst met maerlant's Rijmbijbel doet hier zeer weinig af, wijl zoo wel bij dezen, als bij de Prozavertaling, de Historia Scholastica van petrus comestor grootendeels ten grondslag ligt, gelijk de Schrijver (bl. 16 en 17) volledig erkent. Ook kan de Prozavertaler den Rijmbijbel voor zich gehad hebben, en daartoe behoefde hij maerlant zelf niet te zijn. Wanneer men ook de Bijlagen met elkander vergelijkt, ontwaart men, dat, wat de vertaling aangaat, (dat is de woorden, niet de rangschikking) de overeenkomst met de Vulgata veel grooter is, dan met den Rijmbijbel.
IIo. Wat beduidt het aangehaalde uit hetgeen achter IV Koningen voorkomt? Werd er gezegd: Ende ic Jacop van Maerlant hebbe dit vuten latine ghetranslateert, dan ware er zeker geen twijfel! Doch er wordt alleen gezegd: ‘Men zal dit hier beschrijven, gelijk hieronymus het beschreven heeft uit het Chaldeeuwsch in het Latijn. En maerlant heeft het vertaald uit het Latijn in het Dietsch.’ Kan dit nu niet even goed beteekenen: En maerlant heeft dit, in zijnen rijmbijbel, in het Dietsch vertaald? Voert men hiertegen aan: waarom zou de Schrijver juist hier alleen melding van den Rijmbijbel maken, die toch alle de voorgaande boeken even zeer inhield? dan vragen wij op onze beurt: waarom zoude maerlant, zoo hij de Prozavertaler van het geheel was, zich juist alleen hier als Vertaler, en wel van dit stuk alleen, bekend maken? Dit staat, dunkt ons, volkomen tegen elkander over.
Voor het Hss. van van harderwijk schijnt geen Prologhe te staan. Doch deze kwam voor in het Hss. van le long, die dezelve in haar geheel mededeelt op bl. 235-240. Daar spreekt de Prozavertaler breedvoerig over zijn werk, de redenen, waarom hij het ondernomen, en de wijze, waarop hij het tot stand gebragt heeft. Te vergeefs zoekt men daarin eenig spoor, dat maerlant de Vertaler zijn zoude.

{==505==} {>>pagina-aanduiding<<}

Geenszins ontkennen wij daarvan de mogelijkheid; doch de gronden, welke de Schrijver geeft, bewijzen niet genoegzaam, dat het werkelijk het geval is. Het zal taalkundig moeten worden uitgemaakt, en wel na voorafgaande vergelijking met den druk van 1477.
Hoezeer wij dus niet in alles met den Schrijver instemmen, hebben wij echter dit Verslag met genoegen en belangstelling gelezen. Het ware te wenschen, dat alle bezitters van merkwaardige Hss. zijn voorbeeld volgden, en het letterkundig publiek deelgenoot maakten van het belangrijke, 't welk onder hen berust. Hoeveel zoude er daardoor niet aan den dag komen, waarvan men het bestaan niet eens vermoedt, of 't welk men sedert lang verloren waant!


Vertoogen over Handel, Staat- en Letterkunde. Iste en IIde Stukje. Jan. en Febr. 1831. Te Amsterdam, bij de Gebr. Diederichs. In gr. 8vo. Te zamen 142 bl. f 1-20.

Het Tijdschrift, waarvan wij, op bijzonder verzoek, de twee eerste nommers hier aankondigen, wordt, blijkens de Inleiding van hetzelve, voornamelijk in het belang des Handels geschreven. Staat- en Letterkunde komen er alleen voor zóó ver in aanmerking, als zij met den Handel eenigermate in betrekking staan, of voor zoo ver de Redactie ook over die beide onderwerpen iets op wil nemen; maar het voorname oogpunt, waaruit alles beschouwd wordt, moet, volgens den aard van het Tijdschrift, kandelkundig zijn.
No. 1 bevat de volgende rubrieken: Inleiding, bl. 1. Nijverheid der van ouds vereenigde Nederlanden, bl. 5. Wenken voor den Hollandschen Handel, bl. 21. Iets over Handel en Oorlog, bl. 34. Boekbeschouwing: Gemeenzame Brieven over de gebeurtenissen van den dag, bl. 39. In No. 2 vinden wij: Blik op sommige aangelegenheden, betreffende den Amsterdamschen Handel, bl. 65. Boekbeschouwing: Over de Belangen van Neêrlands Handel, enz. door a. elink sterk, jr., bl. 106. Eindelijk: Gemeenzame Brieven, enz. tweede Verslag, bl. 116.
De correctie is tot nog toe niet zoo naauwkeurig, als men van een Tijdschrift, dat zich toch ook gedeeltelijk met de Letterkunde bemoeit, wel verwachten mogt. Onder de niet aangewezene drukfeilen behoort ook nog, bl. 3, het

{==506==} {>>pagina-aanduiding<<}
overslaan der woorden aan te moedigen of op te wekken. Wij lezen aldaar: ‘Dit in te zien, en tot de ondernemingszucht en volharding, die vroeger zoo bij uitstek den Hollandschen Handelaar kenmerkten [vul hier in: op te wekken of aan te moedigen], ziedaar de behoefte van het tegenwoordige, zoo hetzelve de grondslag eener betere toekomst zal worden.’
Wat de hier behandelde onderwerpen betreft, zeker zijn die alle gewigtig, en hetgeen er van gezegd wordt, getuigt van gezond verstand en kennis van zaken. Bijzonder behartigenswaardig niet alleen, ofschoon bij uitstek voor Amsterdam, maar ook grootendeels voor andere onzer koopsteden, vonden wij den blik op sommige aangelegenheden betreffende den Amsterdamschen Handel, naar aanleiding van een artikel, geplaatst in het Algemeen Handelsblad van 24 Nov. 1830. Wie zou niet instemmen met het aangemerkte ten voordeele van de zoogenaamde tweede hand, of den middelstand van onzen handel? Wie zou het zoogenaamde lippen, of ter sluip koopen door Makelaars voor eigen rekening, inzonderheid nadat de verderfelijke gevolgen daarvan hier zoo goed uiteen zijn gezet, niet helpen afkeuren? Wie wenscht niet, dat onze kooplieden meer met den geest des tijds leeren voortgaan, en zich niet slaafs aan verouderde vormen blijven binden? En wie hoopt niet (om een' terugsprong op het eerste stukje te doen), dat zij de gegevene wenken, zoo veel hunne omstandigheden toelaten, zullen opvolgen? - Ook het Vertoog over de nijverheid der van ouds vereenigde Nederlanden is belangrijk en leerzaam. Men vindt het in het eerste stukje. In dat eigen stukje toont het Iets over Handel en Oorlog aan, dat beide zeer wel kunnen gepaard gaan. In de Boekbeschouwing vinden wij de aanmerking, dat elink sterk, zelf een Commies, er zoo zijn hoofdwerk niet van maken moest, om eene soort van oppositie tegen 's Lands Bestuur te maken, (en wel in het vak, waarbij hij geplaatst is) niet geheel ongegrond; maar gelooven niet, dat eene planmatige oppositie het doel van dien Heer is: en wij hopen, dat hij zich niet zal laten afschrikken, op eene voegzame wijs, (gelijk althans ten opzigte der Regering zijne
gewoonte is) zijne denkbeelden ter toetsing te geven. De beoordeeling der Gemeenzame Brieven keuren wij goed, voor zoo ver het gestelde der Briefschrijvers ten voordeele onzer vereeniging met België, en hunne onredelijke afkeuring van de daden der Regering in 't algemeen, en van het

{==507==} {>>pagina-aanduiding<<}
gedrag van den Minister van maanen in 't bijzonder, wordt tegengesproken, aan welken laatsten de Briefschrijvers gevoelens toedichten, die nimmer de zijne zijn geweest. Doch aan den anderen kant schijnt ons de beoordeelaar te ver te gaan. Een verantwoordelijk Ministerie zou te voren verderfelijk zijn geweest, toen de Belgen het vroegen, om de Hollandsche Ministers te verwijderen, en eenige Jakobijnen in de plaats te stellen. Thans is het alzoo niet. En het beweerde op bl. 119 is ergerlijk, ja vernietigend voor alle grondwettige vrijheid: want zoodra de Majesteit van den Monarch de hoogste beslissende subjectiviteit is, zouden zelfs de Regtbanken onbevoegd zijn, om aan een besluit, hetwelk hun inconstitutioneel scheen, kracht van wet toe te kennen, vermits de hoogste subjectiviteit beslist had, en de overtreder van het besluit alsdan zeker zou moeten worden gestraft. Dit zou henenleiden tot de stelling, dat alwat eenen Koning constitutioneel schijnt, zulks ook werkelijk is, en de onafhankelijkheid en zelfstandigheid der Regtsmagt zou zóó doende verloren gaan. Wij vertrouwen, dat en Z.M. de Koning, en de Minister van Justitie, op dat punt liberaler denken, dan de beoordeelaar der Gemeenzame Brieven.


Iets over het Staats-Burger-Regt, in de Nederlanden. Te 's Gravenhage, bij A.P. van Langenhuysen, Mei 1831. In gr. 8vo. 25 Bl. f : - 30.

Jonkheer r. van breugel, Lid der Ridderschap van Vriesland, zet, in het aangekondigde vlugschrift, hetwelk, tot opheldering, met eene uitmuntende Synoptische Tabèl, bevattende het Verkiezingstelsel in de Nederlanden, versierd is, dat Verkiezingstelsel met juistheid uiteen, ten betooge, dat de thans bestaande zijdelingsche verkiezingen de voorkeur verdienen boven de regtstreeksche, gelijk die tegenwoordig in Frankrijk geschieden: en dat niet zoo zeer in het belang hetzij van den Troon, hetzij van den Adel, als wel van het geheele Volk. Hij staaft zijn gevoelen daarmede, dat bij ons alle Nederlanders van 30 jaar en daarboven verkozen kunnen worden tot Leden van de Tweede Kamer der Staten-Generaal, terwijl in Frankrijk daarentegen, ook thans, alleen zij, die ten minste 500 franken in de directe belastingen betalen, Vertegenwoordigers kunnen worden; - dat

{==508==} {>>pagina-aanduiding<<}
bij ons de Eerste Kamer door den Koning uit alle standen benoemd wordt; terwijl in Frankrijk alleen Edelen zitting verkrijgen in de Kamer der Pairs; - dat bij ons, waar de belastingen hooger zijn, echter een geringe aanslag in de directe belastingen genoeg is, om stemgeregtigde te wezen, en alzoo zijdelings mede te werken tot het helpen daarstellen der volksvertegenwoordiging; terwijl men in Frankrijk wel onmiddellijk verkiest, maar dan ook, zelfs nu nog, 200 franken in de directe belastingen moet betalen.
Wijders zoekt de Schrijver aan te toonen, dat, in vergelijking met andere landen, de Adelstand bij ons niet te veel bevoorregt is, hetwelk men hem gaarne zal willen toestemmen; en hij beweert de nuttigheid der tegenwoordige bepaling, dat de stedelijke Regeringen bestaan uit voor hun leven benoemde Leden, hetwelk meerder tegenspraak vinden zal. Over het geheel komt het ons voor, dat de Schrijver alles ten voordeele van ons Verkiezingsstelsel gezegd heeft, wat kan worden bijgebragt: en toch zoude 't ons eigenaardiger voorkomen, dat of de Eerste Kamer wierde afgeschaft, gelijk dezelve vóór de vereeniging met België ook niet bestond, of de Leden der Tweede Kamer dadelijk door de stemgeregtigden verkozen wierden, als wanneer men minder benoemingen van aanverwanten en goede vrienden van de Leden der Provinciale Staten, met uitsluiting van andere bekwame mannen, zien zou. Want de verkiesbaarheid van alle Nederlanders van bevoegden ouderdom is louter hersenschimmig: wierd er ooit gebruik van gemaakt, dan zou eene niet constitutionéle, maar kwaadaardig gezinde oppositie, gelijk bevorens de Belgische, wel eens opzettelijk lieden uit de heffe des volks tot Vertegenwoordigers kunnen benoemen. Die algemeene verkiesbaarheid wenschten wij dan wel veranderd te hebben in eene verkiesbaarheid van alle stemgeregtigden onmiddellijk door de stemgeregtigden zonder onderscheid; of wel, indien de Eerste Kamer ware afgeschaft, dan (tot beperking der Democratie) door de Provinciale Staten: terwijl, ingeval van zijdelingsche verkiezingen, de Leden der stedelijke Besturen geen levenslange zitting moesten hebben. Ook behoort de Koning het regt te verkrijgen tot ontbinding der Tweede Kamer, ten einde door geene systematische oppositie verhinderd te worden in het nemen van maatregelen, die aan de meerderheid der gegoede ingezetenen zouden behagen, welker
wensch den Koning door de nieuwe verkie-
{==509==} {>>pagina-aanduiding<<}
zingen blijkbaar wordt. Doch alsdan moet ook de Ministeriéle verantwoordelijkheid, waarbij de medeönderteekenende Minister de penale verantwoording, voor zoo ver er termen toe mogten zijn, vrijwillig op zich neemt, beter dan thans worden geregeld.
Jammer is het, dat deze belangrijke brochure door zoo veel spel- en taalfouten ontsierd wordt.


Carmina septem edidit Isaäcus Peerlkamp, Philos. Theor. Magister et Litt. Hum. Doctor, et Gymn. Lochem. Rector. Zutphaniae apud W.J. Thieme. 1830. 8vo. maj. 70 pag. f : - 80.

De Latijnsche Poëzij telt in ons vaderland niet meer zoo vele beoefenaren, als in vroegere eeuwen, toen daarentegen onze eigene Letterkunde met mindere vlijt en kieschheid behandeld werd. Wij hebben echter nog eenen hoeuft, speijert van der eyk, collot d'escury, peerlkamp, epkema en anderen, waarbij men welligt den te Parijs wonenden Leidenaar marron mag voegen. Prof. siegenbeek en andere letterkundigen tokkelen insgelijks nu en dan de Romeinsche lier. Ook de jongere peerlkamp, Rector van het Gymnasium te Lochem, aangemoedigd tot de uitgaaf van dezen bundel door het oordeel der Faculteit van Bespiegelende Wijsbegeerte en Fraaije Letteren te Groningen, gelijk dat te vinden is in de Jaarboeken dier Akademie van 1823-1824, en waarbij de jongelieden tot beoefening der Latijnsche dichtkunst worden aangespoord, voelde zich genoopt, de voortbrengselen zijner Muze aan het publiek te doen kenbaar worden.
Wij vinden hier vooreerst de Nodoreonteïs, een' Heldenzang, bl. 7-40. De held van het stuk, nodoreon, is een verdicht persoon. Hij wordt voorgesteld als een bewoner der landstreek, waar Sparta weleer gestaan had, en tegenwoordig zich Misitra verheft. De Turken waren op zijnen geboortegrond doorgedrongen. Al zijne betrekkingen, waaronder ook zijne vrouw, die, nadat zijne kinderen door de Barbaren vermoord waren, met hem wilde ontvlugten, waren door Nodoreon verloren, welke met vijftien andere Grieken zich in een gereed liggend vaartuig bergde. Toen zij op het punt waren, om op eene reede te ankeren,

{==510==} {>>pagina-aanduiding<<}
ontstond er een hevige storm. Het vaartuig leed eindelijk schipbreuk op eene onbekende kust. De vijftien andere schepelingen verkozen Nodoreon tot opperhoofd. Deze liet het land rondom opnemen, en men maakte zich eene legerplaats. Eens waren er zeven mannen op de jagt afgedwaald in een bosch, en zagen daar een aantal gewapenden op hen aankomen. Zij zochten weg te vlugten; maar Selinthus alleen ontkwam den gewapenden vreemden. Weldra echter deed hij een' zwaren val op de vlugt, brak de beenen, en werd, daar hij reeds tot op zekeren afstand genaderd was geweest, door zijne andere makkers op de schouders de legerplaats ingedragen, waar hij stierf aan de gevolgen. Wat nu de zes overige verdwaalden betreft, daarvan werd de oudste en traagste, Jarbas, het eerste, en daarna de anderen, gegrepen. Jarbas werd voor den zetel van Koning Glaurus gevoerd, die zelf een gevlugte Epiroot was, en door de vreemdelingen tot Koning was verkoren. Glaurus vernam deszelfs lotgevallen, en beloofde veilig verblijf aan de Spartanen. Weldra liet hij door een deel van zijn volk en de zes Spartaansche vlugtelingen de legerplaats opsporen, en nadat Selinthus plegtig begraven was, trekt Nodoreon met zijne veertien makkers naar den Koningszetel van Glaurus. De vlugtelingen krijgen het burgerregt, en Nodoreon, die zijne rampen aan Glaurus verhaald had, wordt mederegent van het Rijk van Glaurus.
Dit geheele verhaal is in den echten Epischen toon. Men valt aanstonds midden in de gebeurtenis, namelijk, daar Nodoreon met zijne medeschipbreukelingen op het onbekende eiland eerst aan wal stapt. Al het vroegere verneemt men uit de gesprekken, inzonderheid dat van Nodoreon met Glaurus. De bezongene daad is de vlugt van Nodoreon, om een nieuw vaderland te zoeken; de te ontwarren knoop is de schipbreuk met derzelver rampzalige gevolgen; de ontknooping is natuurlijk en gelukkig.
Nu volgen er drie droomgezigten (somnia) des Dichters, alle in Heroïsche maat, even als de Nodoreonteïs. Deze somnia staan in onderlinge betrekking en vormen één geheel van saryrischen inhoud, grootendeels tegen bilderdijk en zijne aanhangers gerigt. De Hekeldichter heeft zich, in den esthétischen zin des woords, zeer wel van zijne gekozene taak gekweten, en, om de geestige wijze van voorstelling, zouden wij gaarne eene schets dezer drie stukjes geven;

{==511==} {>>pagina-aanduiding<<}
maar, schoon Recensent over het algemeen andere gevoelens dan de Heer bilderdijk is toegedaan, begrijpt hij, dat er reeds genoeg vóór en tegen is aangevoerd, en hij zou onzen grijzen Hoofddichter, die reeds zoo diep ongelukkig is, ongaarne nog meerder grieven; veeleer wenschen wij, dat ieder medelijden hebbe, zoo wel met 's mans zwartgalligheid, als met zijne rampen. Aldus handelt de zachtmoedige en edeldenkende siegenbeek, die, zoo iemand, zich door bilderdijk mag beleedigd achten. Ook is dit de beste wijze, om den alles zwart inzienden bilderdijk tot gunstiger oordeel over zijne medemenscheu te bewegen. Hij is, naar wij vernemen, niet ongevoelig voor blijken van achting en grootmoedigheid; althans wij hopen en denken van hem het beste. Zijne bitterheid tegen sommigen, waardoor hij zich zoo vele vijanden gemaakt heeft, is welligt grootendeels een gevolg van ligchamelijke ongesteldheid. Spot en verguizing zijn althans het middel niet, om gunstig op hem of zijne volgelingen te werken. Wij gaan dan liever over tot de Elegiën; de eerste aan een' vriend, die den dood zijns broeders, welke ook een vriend des schrijvers geweest was, betreurde; de tweede, aan denzelfden over denzelfden, daar hij, op den wederkomenden jaardag zijns broeders, dezen nog in leven wenschte. Beide treurliederen zijn blijkbaar uit het hart geweld, en ademen den waren geest der Elegie. Met een' Alcaïschen Lierzang, tot vereeuwiging der dapperheid en standvastigheid van Capsalis, gedurende het beleg van Missolonghi, wordt deze fraaije bundel besloten. Het was Capsalis namelijk, die der strijdbare manschap den raad gaf om door te slaan, na alvorens de stad geheel te
hebben ondermijnd; terwijl Capsalis met het weerloos gedeelte der bevolking zou achterblijven, en het kruid in de mijnen aan brand steken, wanneer de Turken in de stad waren; welk heldhaftig voornemen de groote man volvoerde, zoodra het de tijd was. Ook deze lierzang is wèl geslaagd, en inderdaad Horatiaansch. Capsalis zegt onder anderen:

Urbis canales sulphure, pulvere 
Opplete, vos discedite, cedite! 
Hic dum parabo non putatum 
Exitium face fulminanti, 

{==512==} {>>pagina-aanduiding<<}

Exite! nunquam consilium meum 
Mente amovebunt nec lacrymae piae, 
Nec vota, nec Divûm voluntas, 
Nec Jovis arbitrium tonantis. 
Pensare vultis vos beneficia? 
Estote nunquam non memores mei, 
Post fata sic vivam superstes, 
Dictus amor populique cura. 


Jammer is het, dat er, behalve de achter het werkje aangeduide, nog zoo vele drukfeilen zijn overgebleven, b.v. 10 vs. 2 nemorasaque voor nemorosaque, bl. 23 vs. 12 requivimus voor requievimus, bl. 45 vs. 5 ponae voor poenae, bl. 47 vs. 11 dulcidine voor dulcedine, bl. 48 vs. 2 v. o. meserebere voor miserebere; voorts de ij telkens voor y, en andere onnaauwkeurigheden meer. Wij wenschen spoedig een' tweeden druk, en dan kan dat alles ligtelijk verbeterd worden. De Heer Rector peerlkamp ga moedig voort op den gelukkig ingeslagenen weg!








Vaderlandsche Gedichten. Door L. van den Broek. Te Rotterdam, bij L. Vermeer. 1831. In gr. 8vo. IV en 44. Bl. f 1 - :


J.C.J. van Speyk. Lierzang. Door L. van den Broek. Te Rotterdam, bij A.F.H. Smit. 1831. In gr. 8vo 7 Bl. f : - 20.


Hulde aan de nagedachtenis van J.C.J. van Speyk. Door Mr. J. Berman, Vrederegter te Zierikzee. Te Zierikzee, bij J. van de Velde Olivier, 1831. In gr. 8vo. VI en 27 Bl. f : - 50.


Zangen voor onze dagen. Door A.P. van Groningen, Predikant te 's Gravendeel. Te Dordrecht, bij J. de Vos en Comp. 1831. In gr. 8vo. II en 27 Bl. f : - 50.


Zeereis met het Schip Hollandia, Kapitein Willem Willemszoon. In het Jaar der Non-interventie. Dichtstuk. Door R.H. van Someren. Te Amsterdam, bij G. van Dijk. 1831. In gr. 8vo. 8 Bl. f : - 20.


{==513==} {>>pagina-aanduiding<<}

De Vaderlandsche Gedichten door van den broek zijn een bundel van wezenlijke en blijvende waarde. De titel van Stedehouders Gods, bl. 2 aan de Vorsten toegekend, bevalt ons wel niet; maar in dichtstukken moet men minder hechten op de persoonlijke denkwijs van den vervaardiger. De Heer van den broek is het stelsel van Mr. bilderdijk toegedaan. Zulks blijkt uit vele plaatsen; doch dit vermindert niet alleen geenszins de kunstwaardij, maar ook is het hier van geene verkeerde strekking in de toepassing. Gehechtheid aan de zaak des Vaderlands straalt overal door. Van den broek maakt, zoo in dezen bundel, als in zijnen Lierzang van speyk, hier aangekondigd onder No. 2, wat veel gebruik van het beeld van Hollands Leeuw. Dit is wel moeijelijk te vermijden, maar het is echter eentoonig, en het mist alle nieuwheid, er zich veel van te bedienen. Het Matrozenlied No. 1 is niet zoo los als dat No. 2 in den bundel: dat tweede Matrozenlied is uitmuntend, en het referein gelukkig en smaakvol gevarieerd. In het Vlaggelied wordt eene allegorische uitlegging onzer driekleur gegeven (de historische is namelijk vrij wat anders). Die allegorische uitlegging is voor het rood en wit gemakkelijk bijgebragt; maar zonderling is het, het blaauw voor de kleur der hoop te nemen. Daarvoor houdt men het groen, de kleur der lente. Wil men echter aan het blaauw die eere geven, dan moet men het idee van het blaauw als kleur des hemels beter doen uitkomen, en b.v. in plaats dat er nu staat: Dan bij 't strijden ook te hopen, Is de wijze les van 't blaauw, zou men beter schrijven: Op den hemel
dan te hopen, Is de wijze les van 't blaauw. Overigens is zeer veel, zoo in den bundel als in den Lierzang van speyk, verheven, grootsch en stout, of ook, waar het pas geeft, verteederend en roerend. Behalve een Voorwoord (waarom niet liever, in goed Hollandsch, Voorberigt?) in proza, vinden wij in den bundel eene dichtmatige Opdragt aan van der hoop jr., en voorts de gedichten: Aan oud Nederland, Matrozenlied I en Matrozenlied II, Aan de Hollandsche Vrouwen, Opstand (eene verrassende omwending des woords in den zin van opstand der Hollanders voor de zaak van Vaderland, Koning en Regt), Vlaggelied, De Geest des Kwaads (namelijk de omwentelingszucht), De Hollandsche Vrijwilliger, Vaderlijk Afscheid, De Koning, Onze Sterkte, en Vrijheid. Een fraai vignet in steendruk versiert dit werkje.

{==514==} {>>pagina-aanduiding<<}

De Lierzang van speyk heelt de verdienste van stout en verheven te zijn zonder gezwollenheid. Van den broek is waarlijk op den goeden weg.
Van het dichtstuk van Mr. berman: Hulde aan de nagedachtenis van j.c.j. van speyk, kunnen wij dat niet zoo ruimschoots zeggen. Reeds de voorzang heeft een' brommenden aanhef: Barst los, te lang weêrhouden snaren! Barst los enz. Stort uit enz. Stort uit enz. Ook mag een Dichter de Geschiedenis wel wat opsieren, maar niet bederven, door hetgeen waarlijk groot is te verkleinen. Die uitval op de Romeinsche niet alleen, maar ook op de Grieksche helden, in hunnen vrijheidsoorlog tegen Perzië, (of wat meent de Dichter anders?) op bl. 2, ware beter weggelaten. Bloed kan poëticè wel tot robijnen stollen, maar niet tot paarlen, of het zou wit bloed, dat is slakkenbloed, moeten zijn: en echter laat berman, bl. 3, het bloed van van speyk tot paarlen stollen op de luit of citer der Engelen. Wild en brommend is ook het eigenlijk gedicht. Bloedgulzig is een raar woord; maar nog raarder ding is een zwaard, dat bliksmend (voor bliksemend) aan de heup trilt om moordend uit te slingren. Wat is (bl. 7) een kreet, die 't hart, gelijk een worm, doorboort, En als een donder rolt langs Neêrlands oeverboord? Hoe kan een kreet tevens gelijk zijn aan een' knagenden worm en aan een' plotseling treffenden donderslag? Waar van speyk niet in de maat kon, staat er kortweg speyk: dit is zeer onbevallig. Prozaïsch is de uitweiding over de lectuur van van speyk. Wij begrijpen het oogmerk des Dichters wel; maar de gang van het verhaal
wordt er onaangenaam door afgebroken, en niet, gelijk in de Overwintering op Nova-zembla, verlevendigd en aangevuld. Wanneer men meesters in de kunst navolgt, geschiede dat met oordeel. Ook verwondert het ons, dat bekendheid met de classieke letterkunde, die men in een' Regtsgeleerde onderstellen mag, den smaak van den Heer berman niet meer gelouterd heeft: want aan aanleg, gevoel noch verbeeldingskracht ontbreekt het hem, om een goed Dichter te worden. Daarom moet hij streng worden gerecenseerd, ten einde de kiem van zoo veel goeds onder het Zwanenburgsch onkruid niet verstikke. De volgende regels geven wij den Dichter zelven nog ter toetsing:
Bl. 16. Zijn ziel kookt in haar kluis van overkropte spijt,
Dat nog de dag des roems nog aarzelt op te dagen.

{==515==} {>>pagina-aanduiding<<}

Bl. 18 De boezem van van speyk klopt rustig in zijn wanden. (Dat zijn zijne kleederen, of in welke wanden is 's mans boezem besloten?)
- Herneem, almagtig God, herneem der sfeeren teugels! Al stormt het, zoo kan men toch daarom niet zeggen, dat de teugels der spheren, dat is van den sterrenhemel, aan den Almagtigen ontslippen..... Maar wij moeten ons bekorten. Van speyk heeft zeker aan de muiters niet verteld, dat hij even als claessens zou doen, gelijk wij lezen op bl. 20. Liever hadden wij hier alles in Alexandrijnen gehad, dan die maatverandering en nabootsing van den toon der Romance, bl. 22. De slotzang heeft veel goeds, maar het einde te veel van een' straatdeun:

Zulk een vastgewortelde eik 
Was voor Neerland jan van speyk. 


De Weleerw. van groningen onderscheidt zich gunstig door zijne Zangen voor onze dagen, hier vermeld No. 4. Op bl. 5 is in één' regel een voet te veel in de maat. Er staat: Ten groeve zonk hij, met des Heeren vloek beladen. Dit is een Alexandrijn; maar er werd slechts een vijfvoetige regel vereischt: men leze dus:

Hij zonk in 't graf, met 's Heeren vloek beladen. 


Het eerste gedicht uit dit bundeltje heet De derde October 1830, herinnert aan Leydens ontzet, en werpt een' blik op den tegenwoordigen toestand van het Vaderland en geheel Europa. Het tweede stukje heet nicolaas, Keizer van Rusland, schildert het karakter van dien Vorst, verheft zijne daden, en noodigt den Heer van der hoop, aan wien het vers is toegezongen, wijders uit, om dien Monarch zijne dichterlijke hulde te brengen. Het derde en laatste stukje bezingt den heldendood van j.c.j. van speyk. Over het algemeen heeft ons dit bundelje wel bevallen.
En zoo zijn wij genaderd tot het luimige dichtstuk van den Heer van someren. Het behelst eene zamenspraak van den schipper met zijne passagiers, waarin hij hen, bij den ontstanen storm, aanmaant tot geduld en vertrouwen; hen verzekert van zijn werkzaam toezigt over de scheeps officieren en matrozen, en belooft, zonder nog den mast te moeten kappen, het wel te zullen houden, en niet op de Vlaam-
{==516==} {>>pagina-aanduiding<<}
sche banken te zullen verzeilen, of aan Vlaamsche kusten te stranden. De staatkundige toespeling zal ieder ligtelijk gevoelen. Het denkbeeld is allergelukkigst, en de allegorie gemakkelijk en getrouw volgehouden. Het vers is in haast vervaardigd: want bl. 7 moet klampen op stranden rijmen, hetwelk zeker het gevolg eener onoplettendheid is. Wij geven aan dit geestige stukje gaarne welverdienden lof. Het is allezins doeltreffend, en de uitkomst heeft er aanvankelijk reeds haar zegel op gedrukt. De doorluchtige Schipper houdt woord!


Iets voor Rebekka. Een Geschenk en Leesboek voor Meisjes. Te Nijmegen, bij J.F. Thieme. 1830. In 12mo. 96 Bl. f: -50.

Bij het vervaardigen van dit kleine werkje stelde de Schrijfster zich ten doel, aan haar negenjarig dochtertje iets ter lezing te geven, dat voor haar zoo wel aangenaam als nuttig zijn konde. Ondervonden hebbende, dat zij daarin wel geslaagd was, waagt zij het thans, hetzelve aan hare vrouwelijke landgenooten aan te bieden, als eene bijdrage, om, op eene zachte, niet vervelende wijze, aan de zedelijke verbetering harer kinderen te werken. Het voorbeeld van een voortreffelijk meisje wordt hier voorgesteld in tien hoofdstukjes. Het boekje is zeer geschikt, om het voorgestelde doel te bereiken; de stijl is eenvoudig en bevallig, de inhoud berekend naar de vatbaarheid van meisjes in den genoemden leeftijd. De inkleeding der behandelde zaken maakt de lezing onderhoudend. Jeugdige lezeressen vinden hier aangenaam en nuttig onderhoud, en wij gelooven zelfs, dat regtgeaarde moeders en opvoedsters hier nog menigen nuttigen wenk zullen ontvangen, hoe men aan de jeugd, het best, goede zedelijke en godsdienstige beginselen kan inprenten. De Schrijfster verdient aanmoediging, om op het eenmaal ingeslagen spoor voort te gaan, en zij vinde dezelve in eene gunstige ontvangst van dezen haren arbeid.






{==517==} {>>pagina-aanduiding<<}

Boekbeschouwing.

Institutio Oratoris Sacri. Edidit Wessel Albertus van Hengel. Lugduni Batavorum, apud S. et J. Luchtmans, Academiae Typographos. 1829. 8vo. pagg. XX, 321. f 3-30.

Wij gevoelen, dat wij zoo wel bij den Schrijver als bij het Publiek verschooning behoeven wegens de zoo lang vertraagde aankondiging van dit belangrijk werk. Veelvuldige bezigheden hadden het ons eerst ter zijde doen leggen. En toen wij eindelijk, na eene bedachtzame lezing en overweging van het geheele boek, door den Schrijver te regt van elken Recensent zijns werks verlangd (zie Voorr. bladz. VIII); toen wij daarna, eindelijk, er ons toe wilden zetten, om een beoordeelend verslag van den inhoud te geven, ziet! daar brak het Belgisch oproer uit, en begon die reeks van afwisselende gebeurtenissen, die het gemoed in gestadige onrust en spanning hielden. Ach! wie had toen lust, om over eene Institutio Oratoris Sacri te schrijven, terwijl het grootste deel onzer aanstaande Oratores Sacri zich in den wapenhandel oefende, of reeds ter verdediging van den Oud-Nederlandschen grond naar de grenzen was uitgetogen? Wie had geduld, om een verslag te lezen van een boek, waarin geen woord van Protocollen, van Belgen of van Polen stond? Zoo verschoven wij dezen, en menigen anderen, niet volstrekt noodzakelijken, arbeid van maand tot maand. Doch, gelijk men zich aan alles gewent, zoo leert men zich allengs ook in dezen pijnlijken en onzekeren toestand schikken. Steller dezes althans is van lieverlede tot den gewonen gang zijner studiën wedergekeerd, en wil nu ook niet langer wachten met de volvoering eener taak, die hij vrijwillig heeft op zich genomen, en om vier afdoening

{==518==} {>>pagina-aanduiding<<}
de Redacteur der Vaderlandsche Letteroefeningen reeds een- en andermaal bij hem heeft aangeklopt.
Er is intusschen bij de late mededeeling van dit verslag, zoo wij meenen, niets verloren. Het is toch met het werk van den geleerden van hengel niet gelegen als met een vlugschrift over de 18 preliminaire artikelen, of met een' wapenzang, wier aankondiging in het eerstvolgend No. onzer Maandwerken reeds mosterd na den maaltijd is, omdat inmiddels het Hollandsch zwaard dat spinneweb eener looze staatkunde reeds heeft doorgehakt, en eene zoogenaamde groote Mogendheid, die tot handhaving van het beginsel der non-intervenientie met een leger van 50,000 man intervenieert, dat zwaard weêr in de scheede heeft doen terugkeeren. Verre van daar! De doorwrochte arbeid van den beroemden Hoogleeraar is van duurzamer waarde, en zal (wij durven het gerustelijk voorspellen), wat vorderingen of omkeeringen ook in de Homiletiek mogten plaats hebben, onder de schriften over dat vak altijd eene belangrijke en eervolle plaats blijven beslaan. Als wij ons daarbij voorstellen, wat grooten invloed dit werk van eenen Man, die aan de Leidsche Hoogeschool dit vak doceert en zelf als Kanselredenaar vermaard, is, op de predikwijze in ons Vaderland kan en gewisselijk zal uitoefenen, dan schijnt het ons zelfs goed en nuttig, dat men, niet alleen dadelijk bij de uitgave, maar ook naderhand, als het boek reeds in veler handen is, daarop de aandacht vestigt, de voortreffelijkheden aanwijst, en de gebreken met bescheidenheid vermeldt.
Wij treden dan, zonder verdere omwegen, ter take. In eene welgeschrevene Voorrede ontvouwt de Heer van hengel de aanleiding tot dit geschrift, alsmede de wijze van bewerking, den hoofdinhoud en de strekking van hetzelve. Het is zoo wel tot een leesboek voor aanstaande of ook reeds aanvankelijk gevormde Kanselredenaars bestemd, als tot handleiding bij de Akademische lessen. ‘Librum tam lectioni destinavi domesticae, quam usui scholastico. Sed nonnulla tamen

{==519==} {>>pagina-aanduiding<<}
continet, quae vix alii penitus intelligere poterunt, quam Oratores Sacri, aliquot annos dicendi munere jam functi. Ceteri igitur, quaeso, judicium differant, usque dum doctiores evaserint experientia, aut ipse hanc institutionem iis in schola explicavero!’ - Voor het grootste gedeelte nogtans bestaat deze Praefatie in eene verdediging van het gebruik der Latijnsche taal bij het Akademisch onderwijs, en eene ontwikkeling der redenen, die den Hoogleeraar bewogen hebben, om ook dit werk in deze taal te schrijven. Zoo zeer wij het eerste, over het geheel, van ganscher harte beämen, zoo weinig kunnen wij ons, wij bekennen het vrijmoedig, met het laatste vereenigen. Niemand kan inniger overtuigd zijn, dan wij, van de noodzakelijkheid, om de Latijnsche taal bij het hooger onderwijs te behouden. De afschaffing van dit gebruik zou de doodsteek voor alle solide studie zijn, en de laatste hand leggen aan de bevordering der oppervlakkige journaalgeleerdheid onzer dagen. Maar men behoort zich ook hier voor overdrijving te wachten, waardoor men de beste zaak bederft. Wij hebben altijd gemeend, en meenen nog, dat even zoo vele redenen, als voor het gebruik van het Latijn bij het onderwijs in de gewijde uitlegkunde b.v. kunnen worden aangevoerd, voor dat der moedertaal bij de lessen over de welsprekendheid van den kansel pleiten. Zal toch de laatste met vrucht onderwezen worden, dan moet alles met voorbeelden worden opgehelderd, met proeven gestaafd, niet slechts van de Ouden, maar ook van de nieuwere redenaars ontleend; dan moet het niet door dicteren of drooge voorlezing, maar door eene vrije voordragt geschieden, die de aandacht boeit, den geest bekoort en treft, waarbij, met één woord, les en voorbeeld vereenigd zijn. Maar dit met dezelfde vlugheid en vaardigheid, met gelijk vuur en leven in het Latijn, als in zijne eigene moedertaal, te doen, is slechts aan weinigen gegeven; behalve dat dan nog
die taal de voorkeur zou verdienen, waarin de aanstaande Kanselredenaar eenmaal tot het volk zal spreken. Doch wij

{==520==} {>>pagina-aanduiding<<}
kunnen dit een en ander, en wat wij meer tot staving van ons gevoelen konden bijbrengen, hier niet breeder ontwikkelen. Met genoegen zagen wij in het Rapport der Commissie, bijeengeroepen door Koninklijk besluit van 13 April 1828, No. 100, ter raadpleging over sommige punten betreffende het Hooger Onderwijs, ('s Gravenhage, ter algemeene Landsdrukkerij, 1830. fol. bladz. 98, 99) dat zelfs de grootste voorstanders van het gebruik van het Latijn, in die Commissie, bijna zonder uitzondering geoordeeld hebben, dat de Homiletiek en Pastorale wetenschap onder die vakken behoorden, welke in de landstaal behooren onderwezen te worden. Wij moeten ronduit verklaren, dat noch de Praefatie van den Heer van hengel, noch zijn boek zelf ons van dit gevoelen heeft teruggebragt, en van de noodzakelijkheid of nuttigheid, om de Homiletiek in het Latijn te doceren, heeft kunnen overtuigen. Het zou ons te ver afleiden, bijaldien wij de argumenten, door Z.H. Eerw. daarvoor bijgebragt, één voor één wilden wegen. Dit weinige slechts. De Hoogleeraar voert onder andere redenen, welke hem bewogen hebben, om, bij het schrijven van zijn boek, zich liever van de Latijnsche taal dan van onze moederspraak te bedienen, ook deze aan: dat hij geene aanleiding wilde geven, dat lieden van den grooten hoop, leerlootjers, schoenmakers, zoutevischverkoopers, (add. bakkers en kleermakers, kaas- en theekoopers enz. enz.) uit zijnen arbeid voedsel trokken voor de arrogantie, waarmeê velen hunner buitendien reeds gewoon zijn de gewijde redenaars voor hunne regtbank te roepen. (Praef. p. IX, X. ‘Ita et committere nolebam, ut vulgus ignobile, cerdones,
sutores, salsamentarii, ex meo qualicunque labore tanquam alimentum caperet arrogantiae, qua eorum haud pauci Oratores Sacros suum scilicet ad judicium jam vocare solent.’) Het kan zijn, dat Rec. zich vergist; maar hij zou voor zulk een uitwerksel van eene Homiletiek in het Nederduitsch niet vreezen. Veeleer schijnt het hem toe, dat zij bij velen tot

{==521==} {>>pagina-aanduiding<<}
een heilzaam geneesmiddel zou kunnen dienen voor deze lastige en ergerlijke kwaal. Het is de onkunde, die opgeblazen maakt. En hadden die onbevoegde Regters slechts eenig begrip van hetgeen er tot het stellen eener goede preek behoort, zij zouden voor het minst billijker en bescheidener zijn in hunne oordeelvellingen. Doch - haec hactenus. Het wordt tijd, dat wij tot de beschouwing van het boek zelve overgaan.
De inleiding (p. 1-14) handelt over de verschillende benamingen, aan de Predikkunde gegeven (Rhetorica Sacra, Homiletica, ars concionandi vel praedicandi, waarbij de Schrijver tevens reden geeft van den titel zijns werks: Institutio Oratoris Sacri); verdedigt voorts de welsprekendheid in het algemeen, en de gewijde welsprekendheid in het bijzonder, tegen de beschuldigingen van sommigen, zoo in vroegeren als lateren tijd; doet verder de belangrijkheid en nuttigheid van de Rhetorica, inzonderheid van de Rhetorica Sacra, gevoelen, en eindigt met eene vlugtige schets van de Geschiedenis der Predikkunde (welke men niet moet verwarren met de Geschiedenis der Kanselwelsprekendheid). Dit alles is hier zeer beknopt, maar met juistheid en naauwkeurigheid, behandeld. Voor een compendium of handboek bij de Akademische lessen strekt die bijzondere beknoptheid, wanneer zij, gelijk hier, met duidelijkheid gepaard gaat, tot meerdere aanbeveling. Maar bij de lectio domestica zou men, ten aanzien van vele punten, uitvoeriger behandeling wenschen. Doch misschien is het een met het ander moeijelijk te vereenigen. Rec. althans kan niet ontveinzen, dat de geheele vorm en inrigting van dit werk hem toeschijnt, hetzelve tot het laatste gebruik minder geschikt te maken.
De Hoogleeraar verdeelt vervolgens zijn boek, naar eene zeer geleidelijke orde, in drie Hoofddeelen. In het eerste wordt de taak van den gewijden Redenaar ontvouwd; in het tweede aangetoond, hoe hij zich van deze taak moet kwijten; terwijl in het derde over de

{==522==} {>>pagina-aanduiding<<}
noodzakelijke voorbereiding van den Prediker tot het wél verrigten van zijn werk gehandeld wordt.
In het eerste Hoofddeel (p. 15-70) geeft de Hoogleeraar dadelijk eene beschrijving van de taak des Kanselredenaars, als hierin bestaande: ut de rebus Sacris, et quidem Christianis oratione soluta, perpetua et populari pro concione dicat ad auditoribus persuadendum, ut homines sint vere Christiani; waarop dan, naar de gegevene definitie, eerst gehandeld wordt over den pligt des Predikers, om in ongebonden stijl eene aaneengeschakelde populaire voordragt te houden; ten tweede over de gewijde en wel Christelijke onderwerpen, door den Kerkelijken Redenaar te behandelen, en eindelijk over het doel, hetwelk hij zich daarbij moet voorstellen, namelijk: zijne toehoorders te bewegen, om ware Christenen te zijn. De Hoogleeraar vergunne ons, hier twee bedenkingen in het midden te brengen. De eerste betreft de, boven aangehaalde, beschrijving van de taak des Kanselredenaars. Wij missen daarin ongaarne de vermelding van den tekst, die aan elke Leerrede ten grondslag moet liggen, en de eigenlijk gezegde Preek van alle andere godsdienstige Redevoeringen of Verhandelingen over gewijde en Christelijke onderwerpen onderscheidt. In de zaak is de Hoogleeraar het volkomen met ons eens, gelijk zoo wel uit het tweede Hoofddeel dezer Institutio, als uit de belangrijke Voorrede voor den eersten bundel zijner uitgegevene Leerredenen, blijkt. Wij wilden slechts aanmerken, dat, naar ons inzien, in eene naauwkeurige definitie dit belangrijk en kenmerkend vereischte niet mogt gemist worden. - Onze tweede bedenking betreft de orde, waarin de, hier voorkomende, zaken, naar die gegevene definitie, worden behandeld. Het doel, hetwelk de gewijde Redenaar zich moet voorstellen, wordt in de laatste plaats ontvouwd. Wij meenen, dat dit beter inverso
ordine ware geschied. Het doel van den Kanselredenaar moest voorop gesteld, en al het andere daarop gebouwd, daaruit afge-
{==523==} {>>pagina-aanduiding<<}
leid zijn. Omdat de Kanselredenaar spreken moet consilio auditoribus persuadendi, ut homines sint vere Christiani, daarom moet hij zich bedienen van eene oratio soluta, perpetua et popularis, en de rebus Sacris et quidem Christianis handelen. Dat deze orde van behandeling juister zou geweest zijn, volgt uit den aard der zake, en blijkt ook uit meer dan ééne plaats, waar de Hoogleeraar zich beroept op hetgeen hij later betoogen zal het doel des Predikers te zijn. Men zie Cap. I. § 15. § 26 en 27. § 39. en elders.
Wij kunnen overigens den Hooggel. Schrijver niet volgen in de ontwikkeling der drie genoemde Hoofdstukken, waarin de pars I zijner Institutio wordt afgehandeld, noch den rijkdom van zaken openleggen, die hier met eene ongemeene klaarheid en duidelijkheid, met bewonderenswaardige naauwkeurigheid en juistheid worden voorgedragen en ontvouwd. Onder andere punten, die door den Hoogleeraar voortreffelijk behandeld zijn, vestigen wij vooral de aandacht op zijne belangrijke aanmerkingen omtrent de oratio popularis (Cap. I. § 29-38) en den drievoudigen pligt des gewijden Redenaars om te leeren, te behagen en te roeren, waardoor hij zijn doel moet trachten te bereiken, om namelijk zijne hoorders tot een echt Christelijk bestaan en gedrag te bewegen en op te leiden. (Cap. III. § 32-66.)
De pars II wijst aan: quomodo Orator Sacer provinciam sibi demandatam administrare debeat. Hier wordt in vijf Hoofdstukken achtervolgens gehandeld over de stof, den vorm, de deelen, den stijl en de uitvoering der Kanselrede (p. 71-227). Alles wordt hier even grondig en naauwkeurig tot in de kleinste bijzonderheden nagegaan en ontwikkeld, met gedurige verwijzing naar de voornaamste Schrijvers, bij welke men nadere opheldering of bevestiging van het gestelde vinden kan. Prof. van hengel heeft het namelijk, en te regt, van zijnen pligt geacht, over de onderwerpen, door hem behandeld, alle oudere en nieuwere schriften, die onder zijn bereik waren, zorgvuldig te raadplegen; en geheel zijn boek

{==524==} {>>pagina-aanduiding<<}
getuigt van de verbazende vlijt en moeite, door Z.H. Gel. hieraan besteed. Dit neemt echter niet weg, dat hij meermalen, onafhankelijk van zijne voorgangers, zijnen eigen' weg betreedt. Liever, dan eene dorre schets van dit tweede en uitvoerigste gedeelte dezer Institutio te geven, (welke men ook in de Lineamenta hujus Operis kan vinden, die het boek besluiten en een beknopt en ordelijk overzigt geven van het geheel) willen wij bij enkele punten kortelijk stilstaan. Het eerste caput de Orationis Sacrae materia is Rec. inzonderheid voorgekomen door juistheid, volledigheid en naauwkeurigheid van behandeling uit te munten. Minder beviel hem de bewerking van het tweede. Althans wat daarin pag. 107 over de eenvoudigheid van den vorm der gewijde rede wordt aangemerkt, scheen ons niet duidelijk en bepaald genoeg, en had uitvoeriger ontwikkeling verdiend. Minder juist is ook de benaming van Analytisch en Synthetisch, welke de Hoogleeraar aan de twee hoofdsoorten geeft, waarin hij de Preken, wat den vorm betreft, onderscheidt, terwijl onder de eerste (Oratio Analytica, quae a certo Literarum Sacrarum loco tota pendet) de Homilia, tam antiqua quam recentior, de Oratio Analytica, κατ᾽ ἐξοχὴν ita dicta, die ook wel de Methodus Belgica genoemd wordt, en de Exercitatio, quam appellant, Biblica, door hem gerangschikt worden, en de laatste (Oratio Synthetica, quae ab argumento pendet, quod Orator vel ex certo Literarum Sacrarum loco eruit, vel ei ex ingenio suo subjicit) wederom tot drie
ondersoorten wordt gebragt: ‘prout ex verbis alicujus Scriptoris Sacri, vel copiose explicatis, vel breviter illustratis, vel ad aliud quid translatis pendet argumentum’ (pag. 108 sqq.). Minder juist, zeggen wij, is deze benaming en die onderscheiding tevens. Men kan toch uit eene, uitvoerig verklaarde of kortelijk opgehelderde, Bijbelplaats een onderwerp ontleenen, 't welk men verder analytisch uitwerkt. Wat voorts de laatstgemelde soort der Oratio Synthetica betreft, cujus argumentum pendet ex alicujus Scriptoris Sacri verbis, ad aliud

{==525==} {>>pagina-aanduiding<<}
quid translatis, het spreekt van zelf, dat de Hoogleeraar zich over het algemeen daartegen verklaart, volstrekt afkeurt, dat men daarbij de toevlugt neemt tot de allegorische interpretatie, en alleen, in geval van dringende noodzakelijkheid, toelaat, dat men de gekozene Bijbelplaats, na haren eigenlijken zin te hebben opgegeven, tot zijn bijzonder doel gebruikt en tot iets anders overbrengt. Ware het daarom niet beter geweest, in de beschrijving der Oratio Synthetica, de laatste woorden: vel ei ex ingenio suo subjicit, die zoo ligt tot misverstand aanleiding kunnen geven, geheel weg te laten? - In het derde caput, de Orationis Sacrae partibus, wordt allereerst uitvoerig gehandeld over de Inleiding. Wat de Hoogleeraar tegen het gebruik van een tweederlei exordium (propius et remotius) aanmerkt (pag. 133), zal wel algemeenen bijval vinden. Doch wij twijfelen, of allen wel zoo gereedelijk zullen toestemmen, hetgeen de Schrijver daarop onmiddellijk volgen laat, dat het verkieslijker is, de inleiding aan het voorgebed en den tekst te laten voorafgaan, dan op de lezing van den laatsten te doen volgen. Verreweg de meesten onzer beroemde Kanselredenaars toonen althans met hun voorbeeld, dat zij hieromtrent in een ander begrip staan. En wij gelooven ook, dat men daarvoor zeer gewigtige redenen kan bijbrengen; schoon wij het daarom niet als een' vasten regel zouden voorschrijven, waarvan men niet nu en dan zou mogen en zelfs moeten afwijken. Doch wat de Heer van hengel ten regel stelt (ook blijkens zijne uitgegevene Leerredenen, waaronder, zoo verre wij weten, niet ééne gevonden wordt, welke de inleiding niet tot voorafspraak heeft), zouden wij liever als uitzondering laten gelden. - Na het Exordium komen in aanmerking de volgende
deelen der Oratio Sacra: Propositio, Partitio, Tractatio, Peroratio, en wordt geleerd, wat met betrekking tot elk derzelve is in acht te nemen. Op pag. 153 worden blair en andere nieuwere Schrijvers berispt, omdat zij, op het voetspoor der Ouden, den regel hebben voorgeschreven, dat men in het betoogende

{==526==} {>>pagina-aanduiding<<}
gedeelte de argumenta leviora in het midden, graviora voor- en achteraan moet plaatsen; waartegen de Hoogleeraar onder anderen aanmerkt: ‘Oratorem Sacrum munere suo indignum esse, si argumenta, quibus ipse nullam vel exiguam fidem habendam esse censeat, histrionum vel praestigiatorum more, auditoribus proponere haud erubescat.’ Doch dit zou blair, zoo hij zich nog verdedigen kon, den Schrijver met beide handen toegeven, en evenwel zijne stelling volhouden: ‘Wil het geval, dat onder een aantal van bewijzen een of twee zijn, welke min voldoende dan de overige worden bevonden, doch welke evenwel te pas komen, moet men, op raad van cicero, deze in het midden plaatsen, als waar zij minder dan aan het begin of aan het einde der rede in het oog loopen.’ (Lessen over de Redek. II. 253.) De zwakste argumenten (argumenta leviora) zijn daarom nog geen zwakke, veelmin valsche argumenten, slechts geschikt om den hoorder zand in de oogen te strooijen; maar het zijn argumenten, minder sterk dan de overige. - Omtrent het onderscheiden prediken, gelijk men het noemt, door kist en van der palm inzonderheid aangeprezen en door den Schrijver dezer Institutio goedgekeurd (p. 157), hadden wij wel gewenscht, dat hij zijn gevoelen duidelijker had uiteengezet en gestaafd. De zaak is in ons oog van groot gewigt, en verdient in de Homiletiek, vooral in onzen tijd, uitvoeriger behandeling. - Het vierde caput handelt de Orationis Sacrae dictione. Zij moet duidelijk, beschaafd, oratorisch en Bijbelsch zijn. De eerste eigenschap betaamt elk, die spreekt; de tweede elk, die als
spreker in eene vergadering optreedt; de derde den eigenlijk gezegden Redenaar, die met het oogmerk spreekt, om zijne hoorders te overreden en te bewegen; de vierde den gewijden Redenaar in het bijzonder. De drie eerste punten behooren dus meer tot het gebied der rhetorica in het algemeen, het laatste tot dat der gewijde Rhetorica, of zoogenaamde Homiletiek. Wij willen daarmede echter geenszins beweren,

{==527==} {>>pagina-aanduiding<<}
dat de behandeling der eerste hier niet op hare plaats of een hors d'oeuvre zoude zijn, te minder, daar de Schrijver alles met toepassing op den Orator Sacer voordraagt en ontvouwt. Zeer juist en belangrijk is de opmerking, welke men op pag. 171 in eene noot leest, waar de Hoogleeraar, na in § 23 te hebben beweerd: ‘omnium in animis obscurus quidam, etiamsi ejus careant conscientia, habitat sensus, quo ad cultam orationem incultae, dummodo cetera paria sint, praeferendam impelluntur’ - bij de woorden: dummodo cetera paria sint, het volgende aanteekent: Hoc bene tenendum est, ne quis nobis multos opponat homines, inprimis plebejos, qui Oratores Sacros, quanto magis se dicendo ab humanitate alienos ostendant, tanto fervidiore studio sectentur: hoc enim non ex ipso inculto dicendi genere, sed ex eo oritur, quod oratoribus hujus notae propria esse solet popularitas quaedam, qua mentis suae cogitata tanquam ad vitam exprimunt et auditores suos actionis participes faciunt. Hoe waar! En welke gewigtige gevolgen zijn hieruit af te leiden! Gedoogde het ons bestek, wij zouden ze gaarne aanwijzen. - De voordragt of stijl van den gewijden Redenaar moet Bijbelsch zijn. Hij moet zich bedienen van Bijbelsche uitdrukkingen en spreekwijzen. Dit mag hij echter niet te ver trekken, en er zijn vele uitzonderingen op dien regel. De vraag is alzoo, wanneer hij aan Bijbeltaal boven de gewone taal de voorkeur moet geven? welke vraag de Hoogleeraar (p. 194) zeer juist aldus beantwoordt: ‘Si dictio, et Biblica et vulgo usitata aeque perspicuae, cultae et oratoriae sint, huic illam esse praeferendam; si vero his nominibus inter se differant,
praestantiori alteram cedere debere.’ - In caput V, de Orationis Sacrae actione, wordt eerstelijk overwogen: ‘utrum dicendum sit ex tempore, an de charta an vero ex memoria.’ Het eerste wordt volstrekt verworpen, het tweede afgekeurd, het laatste ten sterkste aangeprezen. De regelen voor de stemleiding en gebaarmaking worden vervolgens in weinige blad-
{==528==} {>>pagina-aanduiding<<}
zijden afgehandeld. Wij kunnen niet ontkennen, dat wij in eene zaak, die, naar het oordeel van den geleerden Schrijver zelven, multo gravioris hac in disciplina ponderis est, quam vulgarium hominum leve censet judicium (p. 210), enkele punten, zoo als b.v. omtrent de bestemde gesticulatie (p. 222), gaarne wat breedvoeriger hadden zien voorgesteld.
Wij komen tot het laatste Deel (pars III) dezer Institutio, hetwelk aanwijst, wat ter voorbereiding van den Kanselredenaar tot eene regte waarneming van zijn ambt wordt vereischt (p. 228-302). Het handelt in twee Afdeelingen de Praeparatione remotiore et propiore. De kennis der Hoogduitsche, Fransche en Engelsche talen, vooral der eerste, voor den Theologant in onze dagen volstrekt onmisbaar, verdiende den aanstaanden Kanselredenaar wel wat dringender te worden aanbevolen, dan hier (p. 245) geschiedt in de volgende woorden: ‘Praeter disciplinas, quae in Academiis ad scholae diligentiam tradi solent, rebus varii generis operam navasse, Oratorem Sacrum numquam poenitebit; uti arti Musicae, Poësi, Germanorum, Franco-Gallorum, Anglorum, aliorumque recentioris aetatis populorum literis et scriptis.’ Belangrijk zijn de aanmerkingen des Schrijvers over het hooren en het navolgen van beroemde Kanselredenaars (p. 256-261). Zoo wel het laatste als het eerste wordt aangeprezen, doch tevens juist en oordeelkundig geleerd, hoe men dit navolgen moet verstaan, en binnen welke grenzen het beperkt moet worden. Met regt wordt ook den aanstaanden Prediker eigene oefening, en wel vlijtige, aanhoudende oefening, in het opstellen aanbevolen; maar of die vooral in het maken van schetsen moet bestaan (§ 37. p. 263 sq.), komt Rec. zeer twijfelachtig voor. Op die wijze leert men misschien logisch disponeren; maar goede Preken stellen, die door populariteit en psychologischen gang der denkbeelden aan de eerste vereischten eener Kanselrede beantwoorden, leert men op die wijze nooit. Het is misschien niet overtollig, daarop eens de

{==529==} {>>pagina-aanduiding<<}
aandacht onzer studerende jongelingschap te vestigen. Velen zijn regt in hun schik, als zij de Akademie met eene goede vracht schetsen verlaten, welke zij dan in de eerste jaren hunner bediening uitwerken en aan de Gemeente debiteren. Zoo maken zij het ongeveer, als in blumauer's Aeneis staat:

Man liesz für hunderttausend Mann 
Sogleich Monturen schneidern, 
Und drauf warb man Soldaten an, 
Die paszten zu den Kleidern. 


Waar en schoon is alles, wat de Hoogleeraar schrijft (p. 268-277) over de cura animi sui morumque habenda, als volstrekt noodzakelijk tot vorming van den Kanselredenaar. Mogt het algemeen gelezen, overwogen en - behartigd worden! Zonder die zorg baat al het overige niets. Wie anderen tot een echt Christelijk bestaan en gedrag zal opleiden, moet eerst zelf een waar Christen zijn. - Hoogst nuttige en belangrijke wenken vindt men ook in de tweede Afdeeling, over de bijzondere of nadere voorbereiding van den Prediker, die het geheele werk besluit. De keuze eener stof moet, zoo veel mogelijk, eenige dagen vóór de schikking en bewerking geschieden. 't Is van het hoogste belang, eer men aan het uitwerken gaat, eene schets op het papier te brengen. Schandelijk is het, zich tot eene gewoonte te maken, om schetsen van anderen te gebruiken; veel schandelijker nog, om de Preken van anderen als de zijne voor te dragen. Men doet beter met eene, reeds eens of meermalen gehoudene Leerrede, na genoegzaam tijdsverloop, te herhalen. Men is dit zelfs verpligt te doen, wanneer men genoodzaakt is over teksten te prediken, welke men vroeger reeds behandeld heeft, en niet beter zou weten te behandelen. De bewerking der Preek moet tijdig aangevangen, en zoo veel mogelijk onafgebroken worden voortgezet. Is dit geëindigd, dan volgt het memoriseren, 't welk op verschillende wijzen kan geschieden, maar het best bij kleinere gedeelten, om het

{==530==} {>>pagina-aanduiding<<}
geheugen niet te overladen. Wat voorts beter zij, luid of stil bij zichzelven te memoriseren, is moeijelijk te beslissen. Men raadt bijkans eenstemmig het eerste aan. De Hoogleeraar zegt, (en wij zeggen het met hem) dat zijne ondervinding hem voor zichzelven het laatste heeft doen verkiezen. - De Prediker moet zich ook behoorlijk voorbereiden op het voor- en nagebed, en den tijd, aan de keuze van geschikte gezangen besteed, nooit verloren achten. Maar bovenal moet hij, door het stil afzonderlijk gebed en de gedachte aan het hooge gewigt zijner taak, zijn gemoed tot dezelve stemmen en voorbereiden.
Ziedaar, Lezer! de ruwe omtrekken van een werk, dat zoo wel van de geleerdheid en stalen vlijt, als van het oordeel en den smaak des Schrijvers getuigt. Hebben wij ons hier en daar eenige, zoo wij hopen bescheidene, aanmerkingen veroorloofd, zij mogen ten blijk strekken van de opmerkzaamheid, waarmede wij hetzelve gelezen hebben, en van het gewigt, dat wij aan dezen arbeid hechten. De Heer van hengel heeft zich daardoor bij Kerk en Vaderland, ja bij de gansche geleerde wereld, nieuwe en uitstekende verdiensten verworven. Moge hij nog lang der Leidsche Hoogeschole ten sieraad strekken, en ook door dit geschrift vele bekwame en welsprekende Kanselredenaars helpen vormen! Het valt niet te ontkennen, dat men voorheen het vak, waarover dit boek handelt, aan onze Instellingen van Hooger Onderwijs over het algemeen zeer heeft verwaarloosd. En nog wordt daarvoor niet alles gedaan, wat in het belang der Evangelieprediking behoorde te geschieden. Als wij den grooten omvang, de moeijelijkheid en het gewigt dezer wetenschap nagaan, dan kunnen wij niet nalaten in te stemmen met den wensch, dien roques, zoo wij ons niet bedriegen, ergens in zijn' Pasteur Evangelique heeft uitgedrukt, dat aan elke Hoogeschool een Leerstoel mogt worden opgerigt, uitsluitend voor het vak der Kanselwelsprekendheid bestemd, en dat de grootste en vermaardste Kanselredenaars

{==531==} {>>pagina-aanduiding<<}
mogten geroepen worden, om dien Leerstoel te bekleeden. Wij zouden er den wensch bijvoegen, dat deze dan tevens de Praktijk met de Theorie mogten verbinden, en hunne lessen met hun voorbeeld ondersteunen. Wie weet toch niet, van hoe groot belang het zij ter vorming van den Kanselredenaar, dat hij, gedurende zijn verblijf aan de Akademie, bovenal goede, uitmuntende Preken hooren kan? De aanstelling der Hoogleeraars in de Godgeleerdheid tot Akademiepredikers, bij de Wet op het Hooger Onderwijs, is blijkbaar met dit doel geschied, en heeft ontegenzeggelijk veel goeds te weeg gebragt. Maar heeft zij ook niet hare min gunstige zijde? Heeft de ondervinding niet getoond, dat deze taak (en geen wonder voorwaar!) voor sommigen hunner, bij hunne overige veelvuldige werkzaamheden, te bezwarend was? En zal men de les der ondervinding behoeven af te wachten, om zich verzekerd te houden, dat de geleerdste Theologanten niet altijd de uitmuntendste Predikers tevens zijn? Beter ware het gewis, een' Hoogleeraar aan te stellen, die zich geheel aan het vak der Kanselwelsprekendheid kon toewijden, en dezen te gelijk, zoo niet uitsluitend, (dit kon men van omstandigheden laten afhangen) dan toch voornamelijk met het werk der Akademieprediking te belasten. Doch - in eenen tijd, waarin men te regt niet dan van bezuinigingen hoort, maar deze ook dáár wil hebben ingevoerd, waar zij met de hoogste belangen van den Staat en de dierbaarste aangelegenheden der menschheid in strijd geraken, - in zulk eenen tijd mogen wij dien wensch wel, tot eene gelukkiger toekomst, onder de pia vota rangschikken.





Godsdienstig Handboek voor Zeevarenden van onderscheidene standen; door C. Meeuse, Predikant op den Hoek, in de Provincie Zeeland. Tweede Druk. Te Middelburg, bij de Gebroeders Abrahams. 1829. In gr. 8vo. XIV en 373 bl. f 3-80.


{==532==} {>>pagina-aanduiding<<}

Dit werk bestaat uit twee stukken, waarvan het eerste in 1821, het tweede in 1822 was uitgegeven. De noodzakelijkheid van eenen herdruk is eene genoegzame aanbeveling. Van eenen Predikant, die vroeger zelf zeemaan was, en gedurende eene reeks van jaren gelegenheid had, om het zeemansleven bij eigene ondervinding te leeren kennen, mogt men ook iets goeds verwachten. Deze tweede druk is verrijkt met eenige veranderingen en vermeerderingen, die echter voor de bezitters van den eersten afzonderlijk zijn te bekomen. De Schrijver heeft zich drie standen (of klassen?) van zeelieden voorgesteld, - visschers, koopvaarders en oorlogsvaarders. De behoeften, pligten, gevaren van allen worden in aanmerking genomen. De eerste helft des boeks bestaat uit Vertoogen en Opwekkingen, waarin hier en daar eenige gepaste dichtregelen eene aangename afwisseling brengen; terwijl aangehaalde voorbeelden uit vroegere en latere geschiedenis niet weinig bijdragen, om de belangrijkheid te verhoogen. De volgende opschriften wijzen den rijken inhoud aan: I. Voorloopige aanmerkingen. II. Het belangrijke van den Zeemanstand. III. De eerste stand van Zeevarenden, of de Visscherij. IV. De Haringvisscherij en de Walvischvangst. V. Oplossing van bedenkingen tegen het voorgaande. VI. De tweede stand van Zeevarenden, of de Koopvaarders. VII. Over de matigheid in spijs en drank. VIII. Over de kuischheid. IX. Over de liefde tot elkander. X. De derde stand van Zeelieden, of de Oorlogsvaarders. XI. Over den krijgsmoed en de dapperheid. XII. Valsche denkbeelden van den krijgsmoed ontsluijerd. XIII. Over de edelmoedigheid en standvastigheid. XIV. Over de wederzijdsche verpligtingen op de schepen. XV.
Over het waarnemen van den tijd op de schepen. XVI. Over de oefening van de Godsdienst op de schepen. - Over elk dezer onderwerpen wordt niet alleen veel goeds gezegd, maar ook op zoodanige wijze, dat het buiten twijfel den leeslust zal opwekken.
Het tweede stuk bevat Voorlezingen en Gebeden, op

{==533==} {>>pagina-aanduiding<<}
verschillende tijden en gelegenheden, maar allen op het zeemansleven toepasselijk. Met genoegen heeft Rec. dezelven gelezen. Hier of daar moge men eene enkele uitdrukking vinden, waarop welligt iets aan te merken ware, dit benadeelt geenszins de waarde des werks. Over het geheel heeft de Eerw. meeuse den regten toon getroffen. Men kan door zijn schrijven gesticht worden, al is men ook geen zeeman. Menige algemeene aanmerking komt er in het boek voor. Tot proef diene het volgende: ‘Onzen Bijbel te verschuiven, dien ongebruikt te laten, hem niet te houden voor het rigtsnoer van ons geloof en wandel, dit zou even zijn, alsof een zeeman, bij al de gevorderde zeevaartkunde, kaart en kompas aan den wal liet, of niet gebruikte; hij zou zich achttien eeuwen achterwaarts plaatsen; en wij, als wij onzen Bijbel verwaarloozen, zouden ons terugzetten tot onze voorvaderen, die heidenen waren, het licht des Evangelles misten, en in duisternis van heidensche onwetendheid en dwaling omdoolden.’ Belangrijk is vooral, wat over de tweegevechten wordt gezegd. Ook oppert meeuse de bedenking, of men in enkele geval len verpligt is, schip en volk eer in de lucht te doen vliegen, dan zich over te geven, en of sommigen onzer voorvaderen, die in hoogen nood tot dit uiterste middel hunne toevlugt namen, hierin voorbeelden van navolging zijn. Daar een van speyk in onze dagen zich en zijne manschap op die wijze heeft opgeofferd, zal het welligt velen der lezeren van dit Tijdschrift niet ongevallig zijn, te vernemen, wat de Eerw. meeuse over zoodanige daad denkt. Na eenige aanmerkingen gemaakt te hebben, besluit hij aldus: ‘Echter zoude ik de daden van de lange, klaassen, en wie ook meer den brand in het kruid gestroken hebben, met geen goed geweten als voorbeelden van navolging durven aanprijzen. Laat het zijn, dat men, vooral den
scheepshoofden, eenen verachten dood aandeed, of anders in slavernij bragt; schande ligt niet in het schavot, maar in de daad, waarom men eenen schandelijken dood on-
{==534==} {>>pagina-aanduiding<<}
dergaat, en zulk een dood of slavendienst kan den braven niet het minste van zijne waarde ontnemen. Het komt mij voor, dat men door het laten opvliegen het vaderland van dapperen berooft, die, al is het niet in dien tijd, hetzelve naderhand van nut zouden kunnen zijn. Vechten zoo lang, als men kan, is manmoedig en eerlijk, en zulke dapperen verdienen zelfs bij edelmoedige vijanden lof, hoe veel meer dan bij het vaderland. Maar zich te laten opvliegen is, in allen gevalle, niets minder, dan zelfmoord, en daarom zeggen wij met j. clarisse, in zijne Gedichten: bl. 11:

‘'t Is geen moed, 
't Is laffe vrees, die u den zelfmoord kiezen doet. 
De roem des Helds is dan, voor 't Land te blijven leven, 
En, schoon 't roemruchtig zij voor 't Vaderland te sneven, 
Hij wijkt, als 't wijsheid raadt; ja, of 't zijne eerzucht spijt, 
Hij spaart zich voor's Lands dienst, en hoopt op beter' tijd.’ 


Wij voor ons zijn er echter zeer verre af, de daad van onzen van speyk met eenen zelfmoord gelijk te stellen! Zoo ergens, hier moeten tijd en omstandigheden worden in aanmerking genomen. En van speyk, wiens godsdienstige beginselen zoo wel, als bezadigd karakter, aan geene woeste geestdrift denken laat, heeft zijn vaderland, door zijnen heldenmoed, eene kracht van binnen, een ontzag naar buiten verschaft, welke de jongste veldtogt luisterrijk heeft geopenbaard.
Enkele drukfouten zijn er ingeslopen, b.v. Serbierum voor Sexbierum, hoofdzakelijkheid voor hoofdzakelijk. Op bl. 273. onder ontbreekt zeker een woord.


De Voortreffelijkheid van het Gereformeerde boven het Roomsche Geloof. In gemeenzame Gesprekken. Te Breda, bij F.P. Sterk. 1830. In 12mo. 64 Bl. f : - 30.

Wat de Schrijver bedoelt, geeft hij in een kort Voor-
{==535==} {>>pagina-aanduiding<<}
berigt te kennen: ‘Niet om belijders der Roomsche Kerk te bewegen tot het verlaten van dezelve, maar om onze eenvoudige Gereformeerden, die gevaar loopen om door de redenen der Roomschgezinden aan het wankelen te geraken, wordt dit boekje uitgegeven.’ Tot dit oogmerk achten wij het geschikt, en kunnen het, als zoodanig, aanprijzen, hoewel er nog wel iets op aan te merken ware, en wij voor ons anders liever de Protestantsche Leer in het algemeen, dan die der Gereformeerde Kerk in het bijzonder, boven het Roomsche Geloof aangeprezen zien. Men geve het dus in handen, waar behoefte is.





Gezondheidsleer, of volledig overzigt van de regelen, die tot bewaring der gezondheid dienen, door Dr. meirieu; herzien door Dr. L. Simon; uit het Fransch vertaald door A. van Erpecum, Heelmeester, enz. te Amsterdam. Te Amsterdam, bij M. Westerman. 1830. In kl. 12mo. XXIV en 304 bl. f 2 - :

Van galenus af, dien nooit geëvenaarden veelweter, zoo als sprengel, zelf een groot veelweter, hem noemt, tot hufeland en zijne navolgers toe, heeft men regels te boek gesteld, om de gezondheid te bewaren en het leven te rekken. In het boekje, dat wij thans aankondigen, vindt men, in een beknopt bestek, een overzigt van dergelijke gezondheidsregels, voorgedragen in de orde der levensverrigtingen, waartoe zij betrekking hebben. Na eenige algemeene aanmerkingen over de verschillende leeftijden, over de geslachten, temperamenten, gewoonten, beroepen, jaargetijden, en aangeërfde vatbaarheden voor zekere ongesteldheden, worden eerst de verrigtingen, die tot de voeding, daarna die tot de betrekkingen met de buitenwereld behooren, en eindelijk de geslachtsverrigtingen beschouwd. Hierop volgen eenige korte levensberigten van Geneeskundigen, die over de Gezondheidsleer geschreven hebben, in eene

{==536==} {>>pagina-aanduiding<<}
alphabetische orde, en eene aanwijzing van geschriften over dit onderwerp. De orde wijkt dus, even als het geheele plan, in vele opzigten van hufeland's Makrobiotik af.
De Vertaler schijnt zich van zijne taak goed gekweten te hebben. Wij willen hem echter, vooral omdat zulks zoo vaak herhaald wordt, opmerkzaam maken, dat de klagt van mozes over de kortheid des levens (aangaande de dagen onzer jaren, daarin zijn zeventig jaar, of, zoo wij zeer sterk zijn, tachtig jaar) geenszins betrekking heeft op den toenmaligen leeftijd der menschen in het algemeen. (Zie Voorrede, bl. XIX.) Wij weten toch, dat mozes zelf 120 jaren oud was, toen hij stierf (Deuteron. XXXIV:7), en dat, na hem, josua in den ouderdom van 110 jaren overleed; zoodat destijds de leeftijd der menschen meer gerekt was, dan in dezen tijd het geval is, waarin wij de woorden van mozes in eenen zin kunnen toepassen, dien zij oorspronkelijk niet bezitten. Ook blijkt uit den zamenhang dezer woorden (in den XC Psalm), dat zij betrekking hebben op het strafvonnis, behalve aan kaleb en josua, aan allen te voltrekken, die meer dan twintig jaren oud waren, toen zij Egypte verlieten, en welke in de woestijn moesten omkomen, eer Kanaän bemagtigd werd.
Dit boekje maakt een gedeelte uit van de Encyclopédie portative, welke te Parijs onder de directie van bailly de merlieux wordt uitgegeven. Het woord portative is zeker op elk deeltje zeer goed toepasselijk, maar is met het denkbeeld eener Encyclopédie zeer onvereenigbaar. Ook zoude het waarlijk moeijelijk zijn, alle deze deeltjes bij zich te dragen, eveneens als vele Taschenbücher der Duitschers, al had men ook zakken, gelijk Rec. zich van een' Heer herinnert, die daarin een half anker wijn konde bergen. De Heer westerman schijnt, volgens de Voorrede en een berigt op den omslag, gezind te zijn, meerdere deeltjes dezer Encyclopédie te doen vertalen. Wij weten niet,

{==537==} {>>pagina-aanduiding<<}
of wij deze onderneming mogen goedkeuren. De uitvoering van dit stukje evenwel verdient, zoo wel wat den druk als het papier betreft, den meesten lof.






Land- en Zeetogten in Nederlands Indië en eenige Britsche Etablissementen, gedaan in de jaren 1817 tot 1826, door J. Olivier, Jz., voorheen Secretaris te Palembang. Met Platen. IIIde of laatste Deel. Te Amsterdam, bij C.G. Sulpke. 1830. In gr. 8vo. XVI en 428 bl. f 4-90.

Wij hebben van de twee eerste Deelen van dit belangrijke en onderhoudende reisverhaal vroeger verslag gedaan. Dit derde loopt bijna geheel over de Engelsche bezittingen in Indië; maar het geeft nog meer dan het belooft, alzoo het ook over het Rijk der Birmanen en over de Philippijnsche eilanden der Spanjaarden loopt. Wij moeten echter vooraf melden, dat de Schrijver hier op verre na niet altijd als ooggetuige spreekt, en ons over de beschrevene landen dikwerf slechts de berigten van anderen mededeelt, (zonder die landen zelfs eens gezien te hebben) ten einde aan zijn tafereel van Indiê eenige volledigheid te geven. Doch dit doel is toch niet bereikt; want dan zouden b.v. even zoo wel, als het Rijk der Birmans, de overige Rijken in Achter-Indië, Siam, Cochinchina en Tunquin, beschreven zijn geworden.
Dit Deel bevat vooreerst eene beschrijving van Malakka, en de eilanden Poulo-Pinang en Sincapoer, in die streek, welke de Schrijver bezocht, toen hij de overneming der stad Malakka onder den Schout-bij-nacht wolterbeek bijwoonde. Daar die bezitting toch nu weder verloren, of liever aan de Britten tegen Bencoelen en Sumatra verruild is, zoo moet ons haar deerlijk verval, ten gevolge der opkomst van die beide laatstgenoemde handelplaatsen, minder smartelijk vallen. Poulo-Pinang, of Prince of Wales-eiland, is reeds eene oudere

{==538==} {>>pagina-aanduiding<<}
Britsche bezitting. Sincapoer is van nog zeer versche dagteekening, maar door vrijen handel reeds ongemeen bloeijend. De Engelschen zijn aan dit eiland op eene zonderlinge wijze gekomen: een Kapitein verkreeg het als huwelijksgift met de dochter eens inlandschen Konings, en schonk het op zijne beurt aan de Engelsche Kroon, die hem daarvoor tot zijnen dood als Gouverneur liet regeren. Eerst in 1819 is Sincapoer gesticht door den Gouverneur farquhar van Malakka, op raad (indien wij wel onderrigt zijn) van dien gezworen' vijand der Hollanders en hunner welvaart, den gewezen' Gouverneur van Java, stamfort raffles. Mogt onze vrijverklaring der haven van Riouw daarvoor eenige vergoeding schenken! Klimaat en gelegenheid voor den handel zijn te Sincapoer beter dan het land, hetwelk niet zeer vruchtbaar is. Van Malakka reisde de Schrijver (hij zegt niet, bij welke gelegenheid) naar Colombo, de hoofdstad van Ceylon, en geeft nu eene bevallige schets van het leven aan boord, hetwelk (gelijk mede in een der volgende Hoofdstukken) geheel van de gunstige zijde geschetst wordt. Het schijnt, dat de Schrijver niets dan genoegens heeft ondervonden op het Fregat Wilhelmina, onder den Heer Kapitein ter Zee dibbetz, bij wiens zonen hij Gouverneur was. Op de zeereisjes met dit Fregat heeft hij de meeste der nu vervolgens beschrevene landen gezien; doch hij bindt zich geenszins aan de opgave der aanleiding tot die onderscheidene togten, nog minder aan een dagboek; iets, hetwelk zijn werk in belangrijkheid en aangenaamheid doet klimmen, maar, aan de andere zijde, de schifting van hetgeen aan hemzelv' en anderen toebehoort moeijelijker maakt. Zeer
aangenaam was te Colombo de ontmoeting van eenen aldaar geborenen man van Hollandsche afkomst, jacob hendriks, wiens waarlijk aandoenlijke belangstelling in het oude Vaderland (hij huppelde op het dek rond, onder de uitroeping: Hoe gelukkig ben ik, dat ik wederom eenmaal op een Hollandsch schip en weder onder Hollanders ben!) alle op-
{==539==} {>>pagina-aanduiding<<}
merking verdient. Hij toonde zulks door daden zoo wel als woorden, en gaf aan de manschap twee schuitvrachten vol keerkringsvruchten ten geschenke, zonder daarvoor iets van waarde te willen aannemen. Bij gelegenheid der wanhoop van eenen te Colombo mishandelden slaaf, deelt olivier een ijzingwekkend tafereel van de slavernij bij de Britten in Indië mede, geput uit een officieel stuk van bij de duizend folio-bladzijden, en genoemd: Slavery in India. Dat zijn nu die vrienden der vrijheid en vervolgers der slavernij op den geheelen Aardbodem! Ja, even zoo als zij de zoogenoemde staatkundige vrijheid bij de Belgen (God beter' 't!) voorstaan, en in hun eigen gebied de arme Ieren doen verhongeren!
Thans wendt zich onze Schrijver naar het vasteland of Voor-Indië, het schiereiland aan deze zijde van den Ganges, benevens eigenlijk Indostan, tegenwoordig bijna geheel in bezit der Engelsche O.I. Maatschappij, een land bewoond door over de honderd millioenen menschen, grootendeels door geweld, verraad en bedrog gewonnen. Veel is hier uit anderen overgenomen, daar de Schrijver zich niet blootelijk tot aardrijkskundige of statistische berigten bepaalt, maar ook eene wijsgeerige beschouwing van de vordering der Indianen in beschaving en echte menschenwaarde levert, en dezen daaromtrent met de oorspronkelijke, nog geheel ruwe eilanders (Alsoerezen, Dayaks enz.) vergelijkt. De laatsten komen er het slechtst af, wat hun verstand, maar doorgaans beter, wat hun hart betreft, hoezeer het gemis van alle godsdienstige kundigheden bij hen zeer te beklagen is. De Heer olivier beschouwt de Hindoes over 't algemeen van de meer ongunstige zijde, waartoe wij gelooven, dat tegenwoordig ook wel reden is. Wij vernemen, dat, sedert de uitgave dezer reize, een der gruwelijkste, hoezeer overoude misbruiken van dit volk, de suttries of weduwenbranden op het lijk des echtgenoots, op last der Engelsche Regering, verboden zijn. Voorts worden de steden Calcutta, Benares, Mirzapoer (wier opgave van bevolking, 300,000 zie-
{==540==} {>>pagina-aanduiding<<}
len, ons toch wat groot voorkomt) en Patna, beschreven uit eigene aanschouwing, maar het binnenslands gelegene Malwa uit het werk van den beroemden Sir john malcolm, Memoir on Central India. - Men ontmoet hier beschrijvingen van onderscheidene
klassen der Hindoes, zoo als de Charuns, Bhâts of Barden, en de woeste Bhiels; onder de Mohammedanen de nijvere Borahs, die (zoo 't waar is) afstammelingen zouden zijn van de in de Middeleeuwen zoo beruchte Assassijnen. Ook omtrent andere Indische volken en steden; de Maratten, die beruchte roovers, doch wier slechtheid meest in de hoogere standen huisvest; de Radjpoeten, geringe overblijfselen van dien krijgshaftigen Adel (de Kettrees), welke aan alexander den Grooten zulk een wakkeren tegenstand bood; de Nairs, misschien uit denzelfden stam afkomstig, maar tot veelmannerij vervallen, - omtrent Madras, Pondichery, Tranquebaar, Bombay, Suratte, Guzerat, Cashmir ontvangt men hier meer of min uitvoerige berigten. Korter zijn die omtrent Birma. Tweemaal wordt er over den Ganges gesproken. (De Indus en zijn stroomgebied lag waarschijnlijk buiten het plan des Schrijvers.) De ontmoeting van eenen bekwamen Spanjaard rembaldos te Guzerat gaf hem gelegenheid, uit deszelfs aanteekeningen, belangrijke bijzonderheden nopens de nog zoo weinig bekende Philippijnsche eilanden mede te deelen. Het slot zijn eenige bedenkingen over Java, den opstand van den bekenden diepo negoro, eene verdediging van het stelsel des Gouverneurs-Generaal van der capellen tegen dat van zijnen Belgischen opvolger, en gedachten over de keuze en de verpligtingen der
Nederlandsche ambtenaren in Indië.
Den stijl van dit werk hebben wij onzen Lezeren reeds in vroegere beoordeelingen doen kennen, en hij blijft ook hier zichzelven gelijk, tusschen de vervelende droogte van een zuiver wetenschappelijk reis-journaal en den hoogdravenden, dichterlijken schrijftrant b.v. van eenen haafner in het midden, onderhoudend en

{==541==} {>>pagina-aanduiding<<}
ongedwongen. Als proeven daarvan bevelen wij den Lezer aan: de beschrijving van het scheepsleven, 4de en 17de Hoofdstuk; die van Madras, 14de H., en die van den Ganges, 10de en 18de H. (het eene meer schilderachtig, het andere meer wetenschappelijk), waarbij dan nog de vertaling van een oud Indisch dichtstuk over de neêrdaling dier rivier uit den Hemel komt, hetwelk tevens als eene proeve van Indische poëzij zeer merkwaardig is. (9de H. op het einde.) Treffend zijn, onder andere door ons opgeteekende merkwaardigheden, de zonderlinge overeenkomst van het bijgeloof, dat in Indië omtrent de tooverheksen regeert, met datgene, 't welk nog vóór twee Eeuwen ons Europa (blijkens scheltema's Heksenprocessen) ten geesel verstrekte (zie deze reis, bl. 264-267), en de rijkdom van sommige Parzische kooplieden; hij overtreft misschien alles van dien aard in Europa. Welk Engelsch koopman zelfs bezit vier schepen van 74, twee van 38, twee van 36 stukken, benevens 25 koopvaardijschepen en eene menigte kleinere vaartuigen? Wij twijfelen.
De aanwijzing van eenige kleine onnaauwkeurigheden, die wij in staat geweest zijn te ontdekken, (personen, die zelve in Indië geweest zijn, zullen er misschien meer vinden) besluite deze beoordeeling. Bl. 256: ‘De titel van Paischwah (der Maratten) beteekent eigenlijk een Vizier, Minister of Stedehouder, omdat deze oppergebieder in naam een vazal van den Keizer van Delhi is.’ Dit laatste is onnaauwkeurig. De Paischwah is eigenlijk de Vizier van den Naamkoning of Raja der Maratten, den afstammeling van den doorluchtigen stichter huns Rijks, sevadsji, die te Satterah gevangen zat, even als de Rois fainéans in Frankrijk alle hunne magt aan de Groothofmeesters, en de Daïri's in Japan die aan de Djogouns verloren. Doch die Paischwah's zijn zelve tegenwoordig genoegzaam van alle magt ontbloot. Op bl. 285 staat, dat ‘de Deensche Missionarissen Doopsgezinden zijn.’ Wij meenen, dat zij tot de Luthersche gezindte behooren. De verwarring komt misschien daar van daan, dat de Engelsche Baptisten (die van de Hollandsche Doopsgezinden nog al in meer dan één opzigt verschillen) uit hoofde van onaangenaamheden met hunne Regering, zich in het Deensche stadje Serampoer aan den Ganges gevestigd hebben; terwijl zij voor het overige met de Deensche Zendelingen te Tranquebaar in geene an-
{==542==} {>>pagina-aanduiding<<}
dere betrekking staan, dan die der algemeene Christelijke broederschap en van één verheven doel. Niet vasco de gama, maar
alfonso d'albuquerque, overleed in 1515 als Portugeesch Onderkoning van Indië, en werd door lopez suarez opgevolgd. Over 't geheel schrijft olivier aan gama alle de groote daden van albuquerque toe. Eerstgenoemde ging in 1503 ten tweeden en laatsten male naar Indië. Bl. 302. Arabische, Eiraksche, Perzische en Indische handelwaren. Perzische en Eiraksche (Iraksche) is hetzelfde, of men moest Irak Arabi (Babylonië) bedoelen. Op bl. 316 is de beroemde stof der shawls van Cachemire van eene soort van schapen, en op bl. 320 van eene geit afkomstig. (Dit laatste is juist.) Buddha zou, volgens bladz. 321, 547 jaren vóór christus gestorven zijn, en, volgens bl. 348, 1014 jaren vóór onze tijdrekening zijne hervorming hebben tot stand gebragt, hetwelk een leeftijd van omtrent vijf Eeuwen vooronderstelt!
Deze aanmerkingen zijn van geen zeer groot gewigt; wij zouden dezelve minder kunnen vermenigvuldigen, dan het vermelden van nieuwe en belangrijke zaken, welke dit boek bevat, en waaronder verscheidene rijk zijn aan staatkundige lessen, b.v. de gestrengheid der monniken en pastoors in Manilla, die de inlanders door geeselslagen noodzaken, op zon- en feestdagen de mis bij te wonen, en op behoorlijke tijden biecht en communie waar te nemen; terwijl er toch in geheel Indië (en dit zegt veel) geene stad is, waar meer zedeloosheid heerscht, dan te Manilla. Het gebrek aan levensgemakken is er zoo groot, dat men er noch logementen noch gestoffeerde kamers vindt, en ieder vreemdeling verpligt is, zich een huis te huren en meubelen aan te schaffen. Zoo zien wij overal de priesterregering de volken ontzenuwen, dom en zedeloos maken, in Indië gelijk in de Philippijnen, in den Kerkelijken Staat gelijk in België, alwaar zich domheid, snorkerij en onbeschaamde leugentaal aan de jammerlijkste lafhartigheid paren.
Hiermede stappen wij van dit reisverhaal af, hetwelk ons menig genoegelijk uur heeft verschaft, en zekerlijk ook aan den Lezer, wien wij zulks durven aanbevelen, verschaffen zal.








{==543==} {>>pagina-aanduiding<<}

Verschillende Reizen en Lotgevallen van S. Roorda van Eysinga, in leven Predikant en Schoolopziener te Batavia, enz. Uitgegeven door deszelfs Zoon P.P. Roorda van Eysinga, voormaals belast met het Departement van Inlandsche Zaken op Java, thans, als Secretaris der Residentie Bantam, met verlof in Nederland. II Deelen in één. Te Amsterdam, bij J. van der Hey en Zoon. 1830. In gr. 8vo. VIII, 228 en 190 bl. f 4-20.

Met veel genoegen hebben wij deze Reis gelezen. Wijlen den Predikant roorda van eysinga leert men in dezelve kennen als een man van smaak en veelzijdige kunde, een opregt menschenvriend, een verstandig en verdraagzaam godgeleerde, een hartelijk beminnend huisvader en echtgenoot, kortom als een edel en weldenkend mensch. Men verzelt, als 't ware, hem en de zijnen bij het vertrek uit het vaderland; men deelt onder de lezing zoo wel in de aangename als onaangename ontmoetingen aan boord; men bevindt zich bij hem te huis en op de gastmalen, op zijne togten te land en te water. Zoo natuurlijk schrijft hij, zoo onwillekeurig sleept hij ons mede; en, hetgeen geene geringe verdienste is, hoe verder men in het boek komt, hoe aangenamer de lezing wordt.
Ten einde, ook van onze zijde, het werk eenigzins nader te doen kennen, deelen wij de volgende staaltjes mede.
De Schrijver bevond zich in het paleis van den Koning van Goa. ‘Ik had hier (zegt hij, IIde D. bl. 29) een aangenaam gesprek met den [Mohammedaanschen] Opperpriester, die een eerwaardig voorkomen had, zeer rondborstig was en mij scheen een braaf man te zijn. Hij zeide, dat er in langen tijd geen tuhan pandita (of geordend leeraar) op Makassar geweest was, dat men daar wel een' benoodigd had; ‘want, voegde hij er bij, de Christenen doen hunnen pligt niet, en mijne geloovigen doen dien ook niet. Als wij trachten om dezelve te verbeteren, dan verrigten wij een nuttig werk; want deugd is toch het voorname in de godsdienst van ons beiden.’ Eere hebbe de weldenkende Mohammedaansche Priester, maar ook even veel eere de verdraagzame Predikant, die aan deszelfs verdienste hulde doet!

{==544==} {>>pagina-aanduiding<<}

Hoe voordeelig steekt die Priester af bij den Zendeling buttenaar! Men zie IIde D. bl. 88 enz. en bl. 91, waar wij lezen: ‘Zoo durfde hij met een buisje aan tafel komen, eenmaal toen er twee Koningen ter maaltijd waren. Dan weder liet hij den Gouverneur wachten, en in zeker gezelschap, waar ik zelf ben tegenwoordig geweest, trok hij zijn' rok uit, en bleef den geheelen avond in een wit, doch niet zeer helder buisje zitten, met de beenen nu en dan op tafel. De voorgaande levensloop van dezen Zendeling is juist niet zeer luisterrijk noch vereerend geweest, immers wanneer het waar is, wat men hier van zijne geschiedenis verhaalt. Te weten: hij zal dan als koffijhuisjongen bij het biljart gestaan, en den post van markeur waargenomen hebben. Mij dunkt ik hoor hem roepen: quatre à deux, cinq à six! enz. Iemand van het garnizoen hier (te Makassar) verklaart, hem als Korporaal gekend te hebben; later is hij in Amsterdam winkelknecht bij een' tabaksverkooper geworden; en na al deze voorbereidende scholen doorloopen te hebben, is hij bevorderd tot de Akademie van Berkel, om zich onder Professor kam (een ander, doch, zoo ver wij weten, achtenswaardig Zendeling) verder te volmaken. De studiën geëindigd en buttenaar uitgeleerd zijnde, heeft men hem tot Zendeling gekneed, die zich op Makassar zijn eerwaarde laat noemen, en zoo dolgaarne eene rol van domine speelt.’
Bl. 173 enz. levert de Schrijver een indrukmakend tafereel van eene door hem bijgewoonde aardbeving, waterberoering, en daardoor veroorzaakte overstrooming, op Boelecomba. Bl. 180 en 181 geeft hij de natuurkundige verklaring, almede in een' schilderachtigen en welsprekenden stijl; erkent het bestuur der Voorzienigheid; toont de dwaasheid aan van het geloof aan toeval of noodlot, en antwoordt op de tegenwerping, dat de omgekomene slagtoffers van de ramp toch wel ongelukkig zijn: ‘Wie zegt u dit? Men moet eenmaal sterven, en een langdurig ziekbed, waar men met benaauwdheid of lijden te kampen heeft, is vast niet verkieslijk boven een' spoedigen dood in de golven. Over het eeuwig lot van uwe omgekomen medemenschen past het u niet te oordeelen, en weet, dat een plotselijke dood nooit een bewijs oplevert voor ellende in een ander leven. Kleine kinderen, die mede weggeraapt worden, zullen zeker beter ontwikkeling en voorbeeld in de hemelsche gewesten, dan

{==545==} {>>pagina-aanduiding<<}
op eene zondige aarde, ontvangen. Al Gods doen is majesteit en heerlijkheid. Mensch! merk op; maar twist niet.’
Ten slotte nog dit weinige uit bl. 184, insgelijks van het IIde D.: ‘Vader hellenbroek heeft ons zeer stichtelijk geleerd, dat er driederlei dood is, tijdelijke, geestelijke en eeuwige. Men heeft het daar lang mede geklaard, en ook mij kwam het voor volledig en doodelijk genoeg te zijn; maar mis gerekend! Ik ben er nu beter achter. Hier (te Makassar) is een smid gestorven, die bij de artillerie behoorde. Iemand sprak daarover tegen den Kapitein van het materieel, en of de laatste ook een' klaren kop had; hij antwoordde: “Mijnheer! ik houde den smid voor particulier, maar niet voor officieel dood.” Nu hebben wij reeds tweederlei soort van dood meer, en als men overweegt, dat in den Code Napoléon sommige boeven, al leven zij als herten, voor civil dood gehouden worden, na het over hen uitgesproken vonnis, dan gevoelt men, dat vader hellenbroek maar half weg geweest is, en aan de negentiende eeuw de wijsheid toekomt.... Immers drie op drie is een kapitaal gewonnen.’






Het Emsiger Landregt van het jaar 1312. Naar een oorspronkelijk Oud-Friesch perkamenten Handschrift uitgegeven en met eene Nederduitsche Vertaling en ophelderende Aanteekeningen voorzien, door Mr. Montanus Hettema, Lid van de Ridderschap van Friesland en Advokaat bij de Regtbank te Leeuwarden. Te Leeuwarden, bij L. Schierbeek. 1830. In gr. 8vo. XVI en 132 bl. f 1-60.

Het opsporen, in het licht geven en verklaren van oude, reeds lang in onbruik geraakte, Landswetten heeft een drieledig nut. Het levert eene belangrijke bijdrage voor de Regtsgeschiedenis; het maakt ons naauwer bekend met de zeden en gewoonten onzer Voorvaderen, van wier maatschappelijken toestand die Wetten het getrouwe afdruksel zijn, en het strekt tot opheldering der Landtaal, dien stempel der Nationaliteit van een Volk.
Uit alle deze oogpunten verdient het aangekondigde werk onze belangstelling. Het bevat het oude Emsiger Landregt, en is in drie Afdeelingen verdeeld. Het eerste, 't welk het

{==546==} {>>pagina-aanduiding<<}
oudste schijnt te zijn, handelt over Boeten en Breuken. Het tweede bevat de 12 Emsiger Doemen, welke ook reeds door van wicht in zijn Oostfriesch Landregt uitgegeven zijn. Deze zijn, volgens wiarda, in den jare 1312 aangenomen en goedgekeurd, doch volgens beningha toen slechts herzien en dus van oudere dagteekening. Beide deze Afdeelingen behelzen het oude Friesche Strafregt. De derde bevat de Algemeene Doemen, en handelt over Burgerlijke zaken, als: leen, koop en verkoop, huur, minderjarig goed, uitboedeling der kinderen, voogdijschap der vrouwen, nakoop, erfenis, grensscheidingen, van wegen en dijken, van onechte kinderen, enz. Wanneer deze laatste kracht van wet gekregen hebben, is onzeker.
Dit Wetboek werd gevolgd in het Emesgonia inferior stricte sic dictâ, of in het Oostfriesche Eemsland. Het heeft later tot grondslag van het Oostfriesche Landregt gediend.
De hier voorkomende bepalingen zijn in vele opzigten in denzelfden geest, als waarin de Wetten van bijna alle de Volken van Germanischen oorsprong geschreven zijn. Zij komen dikwijls overeen met de Stedelijke en Plattelandskeuren onzer Hollandsche Graven, die in menigte in het Charterboek van van mieris voorhanden zijn. Alleen zijn deze Friesche veel omstandiger: niet alleen is hier voor ieder misdrijf eene vaste boete bepaald, maar elke wijziging of nuance van het misdrijf heeft zijne afzonderlijke straf. Dit geeft, niet hier en daar, maar van het begin tot het einde, koddige volzinnen. Tot eene enkele proeve schrijven wij § 26 (der Boeten en Breuken) af: ‘De bovenste lip doorgestooten of geslagen; de buitenste zijde drie schellingen, de binnenste zijde twee schellingen. De doorgang twee schellingen; de onderste evenveel. De onderste lip zoodanig gebroken of gesneden, dat zij haar speeksel niet kan houden, zeven schellingen. De lip geheel afgesneden, een derde lijf. Speekselsprong, vijf schellingen. Wanneer iemand gewond wordt, dat hem de mond naar het ééne oor trekt, elf schellingen. Mondslag, drie schellingen. Wie gewond wordt, dat hem de lip gehazemond wordt, elf Postulaat guldens.’ In dien zelfden geest is al het overige dezer Afdeeling. Wanneer men nu nagaat, dat er geen enkel deel is van het menschelijk ligchaam, dat niet op dezelfde haarfijne wijze beschreven en voor beide seksen met dezelfde uitvoerigheid behandeld wordt, zal men zich een denk-
{==547==} {>>pagina-aanduiding<<}
beeld kunnen vormen van het vreemd geheel, 't welk hieruit ontstaat.
Dit betreft echter slechts de Criminele afdeelingen. Het Burgerlijk Regt steekt zeer voordeelig daarbij af, en schoon ook daarin vele bepalingen voorkomen, die voor onze ooren al zeer vreemd klinken, bevat hetzelve, naar ons inzien, zeer veel, 't welk voor den Regtsgeleerde van belang zijn kan.
Alle deze Wetten zijn in de oud-Friesche taal, en wel in den stedelijken tongval, vervat, en uit dien hoofde belangrijk voor de beoefening der Friesche taal. Daar zij niet gemakkelijk te verstaan zijn, heeft de Heer hettema dezelve van eene Nederduitsche vertaling voorzien. Deze is zoo letterlijk mogelijk; hetgeen wij, juist bij het vertalen van oude Wetten, ten hoogste goedkeuren. Van bl. 89-127 heeft hij dezelve met uitvoerige taal- en oudheidkundige aanmerkingen opgehelderd; terwijl achteraan een Register volgt der woorden, in deze aanmerkingen toegelicht.
Dit alles maakt dit werk bruikbaar ook voor diegenen onzer Landgenooten, die met het Friesch minder bekend zijn. Het strekke onzen Taalkenners tot een hulpmiddel, om er zich met vrucht op toe te leggen; want, gelijk de geleerde rask zegt, wiens woorden de Heer hettema te regt als Motto gebruikt heeft: ‘Allerbelangrijkst is het Friesch voor de Nederlanders; daar dit tot het Hollandsch staat, bijna gelijk het IJslandsch tot het Deensch, het Angelsaksisch tot het Engelsch, en het Latijn tot het Italiaansch. Het is daarom te verwonderen, dat de Hollanders zich niet meer met hunne oude Volkstaal hebben bezig gehouden, welke zich eertijds van den Rijn tot de Wezer uitstrekte, en een van oorspronkelijkste, ten minste de zich het langst gelijk geblevene, oud - Germaansche spraak, schijnt geweest te zijn.’
Een weluitgevoerd Facsimile van een blad van het Handschrift, door den Heer hettema gevolgd, versiert dit belangrijk werk, 't welk wij aan de beoefenaars der Regtsgeschiedenis, Taal- en Oudheidkunde gerustelijk aanbevelen.


Coup d'oeil sur la conduite des grandes Puissances de l'Europe envers le Royaume des Pays Bas. Par H.J.D.G. Amsterdam, chez les Frères Diederichs. 1831. 8vo. II et 40 pag. f : - 60.


{==548==} {>>pagina-aanduiding<<}

Dit stukje, 't welk, blijkens het Voorberigt, in Maart van dit jaar geschreven is, verdient ook nu nog met aandacht gelezen en overwogen te worden. Het gedrag der Vereenigde Mogendheden ten opzigte van den Koning der Nederlanden en zijne getrouw geblevene Provinciën wordt hier met sterke, en toch, helaas! niet te sterke, kleuren afgeschilderd. De uitkomst, wel verre van den Schrijver te logenstraffen, heeft integendeel zijne donkere inzigten geregtvaardigd. In eenen schoonen en krachtvollen stijl ontwikkelt hij zijn hoofddenkbeeld, dat de Mogendheden, tegen alle regt en tegen hun belang en dat van geheel Europa, het grondwettig gezag en eene getrouw gebleven Natie aan een' hoop Oproermakers opofferen, en dus doende het éénige beginsel miskennen, waarop hun eigen gezag berust! - Met eenige centen voor dit welsprekend geschrift te besteden, geeft men tevens eene bijdrage voor het Monument van den vereeuwigden van speyk, ten behoeve van hetwelk de opbrengst van hetzelve bestemd is.


Onderzoek der beginselen, welke beschouwd worden als voldoende, om den Oorlog te regtvaardigen. Door eene Vrouw. Uit het Engelsch. (Uitgegeven ten voordeele des Vaderlands.) Te Groningen, bij J. Oomkens. 1831. In gr. 8vo. 54 Bl. f : - 40.

Zeer belangrijk is het behandelde onderwerp. De Engelsche Schrijfster keurt allen oorlog af, en acht het krijgvoeren strijdig met de eischen des Christendoms. Zij wil, dat men ook tot zelfverdediging niet naar de wapenen des verderfs mag grijpen, maar tot zedelijken tegenstand zich moet bepalen. Na gewezen te hebben op de leer van het Evangelie, poogt zij ook door redenering de lofredenaars des oorlogs te wederleggen, die weigeren zich te laten overtuigen door godsdienstige drangredenen. Zij stelt zich dus de volgende vraag ter beantwoording voor: Heeft het aangenomen regt van oorlog te voeren over 't geheel voor- of nadeel aan het menschdom aangebragt? Zij ontkent niet, dat, onder toelating der Voorzienigheid, de oorlog nu en dan het middel geweest zij, waardoor zeer veel goeds over de wereld verspreid is geworden. Misschien, zegt zij, kunnen de rampen, die den-
{==549==} {>>pagina-aanduiding<<}
zelven vergezellen, medewerken juist tot verdelging van het beginsel, waaruit zij ontspruiten, daar zij op de treffendste wijze de dwaasheid van allen strijd doen uitkomen, en ons daardoor de zegeningen des vredes te meer op prijs leeren stellen. Maar het is niet uit zoodanige beginselen, dat men zich in den krijg wikkelt. Gewoonlijk gaat men enkel naar de ingevingen van hoogmoed en eigenbaat te werk, onder het voorwendsel van vaderlandsliefde; of, zoo men al uit minder (meer) edele beginselen handelt, worden toch gewoonlijk beide de strijdende partijen aangedreven door een begrip, het zij van de nuttigheid of van de noodzakelijkheid des krijgs. Onderzoeken wij dan, in hoe verre het oorlogen waarlijk het regt heeft doen
zegepralen. Elke partij geeft meestal voor, onder deszelfs banieren te vechten; maar het regt kan toch niet aan beide zijden zijn, en waarschijnlijk aan geen van beide kanten blijven. Verder bewijst zij uit de geschiedenis der Romeinen, dat eigene veiligheid of zelfverdediging veelal het voorwendsel is, maar dat zelden de oorlog enkel defensief blijft. Voorts de nuttigheid des oorlogs op staatkundige gronden onderzoekende, wil zij van de onmiddellijke gevolgen, als hongersnood, pest en dood, niet eens spreken, maar bepaalt zich tot de zedelijke uitwerkselen op het gemoed van den soldaat, die, redelijk mensch zijnde, tot een bloot werktuig wordt vernederd, en genoodzaakt is, op bevel van een' ander, daden van de bloedigste wreedheid te bedrijven, allerstuitendst voor zijn nog niet bedorven gevoel. Herhaalde gewelddaden, leest men onder anderen bl. 20, brengen gelijksoortige gewoonten voort; de beleedigingen der tegenpartij geven aanleiding tot wedervergelding; hieruit vloeit een stelsel van wederkeerige wreedheid voort, en niet zelden zien wij een geheel volk, dat voor eene regtvaardige zaak, met al de zuiverheid van misleide geestdrift, den strijd aanvaardde, met deszelfs verdrukkers van karakter verwisselen, en op zijne beurt zich schuldig maken aan alle verfoeijelijke gruwelen, welke de menschheid onteeren. Deze waarheid wordt ongelukkiglijk op ieder blad der geschiedenis overvloedig bewezen. Ter staving van dit gezegde worden enkele voorbeelden aangehaald. De Schrijfster maakt vervolgens opmerkzaam op de uitwerkselen, welke het oorlogvoeren op de algemeene welvaart
heeft. Ook hier staaft zij hare stellingen door voorbeelden uit de geschiedenis. Eindelijk handelt zij over de noodzakelijkheid, die men als eene laatste bewijsreden tot verdediging van het oorlogen bijbrengt.

{==550==} {>>pagina-aanduiding<<}
Het gebruik, zegt zij, om twistzaken door de punt van den degen te beslissen, is nu reeds lang genoeg gevolgd geworden, om zelfs den meest vooringenomen beschouwer te overtuigen, dat daaruit onberekenbaar veel kwaad voortvloeit. Is het dan niet wel der moeite waardig, ook eens te beproeven, of eene tegenovergestelde handelwijze niet minder kwaad zoude aanbrengen? Zij wijst op Pensylvanië, en beantwoordt eene tegenbedenking. Daarna komt zij terug op het beginsel van zedelijken tegenstand - het eenige, dat met den geest des Christendoms is overeen te brengen. De hoofdzaak komt hierop neder: ‘En hoewel onze verwachtingen geenszins zoo overspannen zijn, dat wij, in den tegenwoordigen staat der openbare denkwijze en gevoelens, zouden durven hopen, dat een onregtvaardig aangevallen volk zich zoude onthouden de wapenen ter verdediging aan te gorden, blij ven wij desniettemin overtuigd, dat het beste middel, om de geheele afschaffing des oorlogs te bewerkstelligen, gelegen is in het verspreiden van die beginselen, welke, algemeen aangenomen zijnde, de hand des aanvallers zoo wel, als de verbitterde tegenkanting der beleedigde tegenpartij, zouden tegenhouden. In allen gevalle zoude de oorlog daardoor in het juiste daglicht gesteld, en de bestuurders van ieder land aangespoord worden, om ernstig hunne krachten in te spannen tot vermijding van alle aanleidingen tot beleediging en strijd.’
Nadat bovenstaand verslag was gesteld, meende Rec. zich te herinneren, dat vroeger een werkje van gelijken inhoud was uitgegeven. Bij nader onderzoek zag hij deze zijne meening bevestigd. In 1829 is het te Zutphen bij wansleven van de pers gekomen, onder dezen titel: Beschouwing der beginselen, waarop het voeren van den Oorlog is gegrond. Zie Vaderl. Letteroeff. No. XIII. van 1829. bl. 588. Bij vergelijking blijkt, dat het thans aangekondigde eene verschillende vertaling van een en hetzelfde oorspronkelijk werkje is. In de uitgave van 1829 wordt niet gezegd, dat eene Vrouw de Schrijfster is, maar alleen te kennen gegeven, dat er eene, ten jare 1815, in de Vereenigde Staten van Noord-Amerika gevestigde en later ook in Engeland uitgebreide Peace Society bestaat, die zoodanige stukjes poogt te verspreiden. De tweede Vertaler heeft blijkbaar niet geweten van den eersten. Zijne overzetting is vrijer en fikscher. Over het geheel geven wij er de voorkeur aan. De prijs is 10 centen minder, en de uitgave ten voordeele des Vaderlands geschied.






{==551==} {>>pagina-aanduiding<<}

Hollands Leeuw ontwaakt. Tafereelen en Herinneringen uit de dagen van den Belgischen Opstand in 1830. Opgedragen aan de Verdedigers van 't Vaderland. ‘De liefde tot het Vaderland kent geene perken; overal, waar dezelve bestaat, verrigt zij wonderen.’ Graaf De Ségur. Te 's Gravenhage, bij J. Immerzeel, Jun. 1831. In gr. 8vo. VIII, 490 Bl. f 3-60.

Toen wij dit stevig boekdeel in handen kregen, gevoelden wij - wij bekennen het - juist geen' grooten lust, om het te lezen. Wat toch zou het ons leeren? Waardoor kon het zich aanbevelen? Het kwam, dacht ons, óf te vroeg óf te laat. Te vroeg voorwaar, om ons nieuwe standpunten, belangrijke overzigten, tot dusverre onbekende gedenkstukken te leveren. Te laat, om ons iets nieuws te verkondigen, of den trek levendig te houden tot het andermaal doorloopen van die reeks van schand- en jammertooneelen, die nog voortduren, en van welke wij (men verschoone de onkiesche uitdrukking om het walgelijke der zaken!) nog tot aan de keel toe vol zijn. Bovendien, mannen als een van kampen en scheltema deden ons alreeds de behandeling eens onderwerps te gemoet zien, welke in hunne handen ongetwijfeld, op eenigen afstand van tijd, waarin wij, dat God geve! ruimer zullen mogen ademhalen, niets te wenschen zal overlaten, ten zij alleen de vereeniging van beider arbeid tot één geheel. Met dat al, toen wij, overeenkomstig onzen pligt, ons zetteden, om het Voorberigt te lezen, begon al aanstonds de slaauwe lust ter nadere kennismaking met het werk bij ons op te wakkeren. ‘De titel van Hollands Leeuw ontwaakt duidt genoegzaam de (den) aard en (de) strekking van dit boek aan; en het bijvoegsel, dat het bestaat uit Tafereelen en Fragmenten’ (de titel heeft Herinneringen) ‘uit het tijdperk van den Belgischen opstand, doet tevens zien, dat het geen volledig geschiedkundig geheel uitmaakt. Men zal er nogtans in voorgesteld vinden vele merkwaardige gebeurtenissen, en vele plaatselijke en persoonlijke bijzonderheden, die verdienen in gedachtenis gehouden te worden. De form is romantisch; maar niet alle de brieven zijn verdicht: er zijn er hier en daar in het werk ingelascht, die in zin en substantie
door bekende per-
{==552==} {>>pagina-aanduiding<<}
sonen alzoo geschreven zijn.’ Inzonderheid hechteden wij op het woord romantisch, met welken vorm wij anders, in het historiéle vak, juist niet hoog loopen, maar dat ons in dezen, bij een werk, dat geen volledig geschiedkundig geheel zal zijn, als het éénige en gelukkige middel voorkwam, om ter lezing uit te lokken. En inderdaad, de Heer immerzeel, dien wij, immers grootendeels, als den Schrijver vermeenen te mogen groeten, heeft, naar onzen dunk, een meesterstuk verrigt. In den vorm van meestal verdichte brieven, door en aan verdichte Hollandsche personen geschreven, levert hij een geheel, beginnende met de dagteekening van 13 Sept. 1830 en eindigende met die van 14 Aug. 1831, dat den ganschen jammerlijken opstand, vrij goed aaneengeschakeld, doorloopt, en ons van het begin tot het einde, met klimmende belangstelling, bezig houdt. De bedaagde frans van leeuwenhorst, te 's Gravenhage, schrijft aan zijnen Amsterdamschen vriend ferdinand meermans, en wederkeerig deze aan genen, een aantal brieven in echt-Hollandschen trant, waarin op zijn pas het Attisch zout geenszins ontbreekt. De jonge egbert meermans, minnaar van henriette van leeuwen horst, en door dit moedige en naïve vaderlandsche meisje weldra van zijne weifeling tot vrijwillige dienst bekeerd, wisselen beide, door geheel verschillenden briefstijl, deze correspondentie behagelijk af. Cornelia van klarendonk, te Rotterdam, minder levendig, maar niet minder gevoelig dan hare schalksche vriendin, - de welmeenende, maar stijf orthodoxe Mevrouw van dommelen, op Sionsburg bij Haarlem, - pleun borstel, de oude keukenmeid, eene
moderne kenau, die haren tragen man, ten beste des vaderlands, tot deelneming aan deszelfs zaak, op hare wijze, weet aan te porren, - de wakkere dirk van leeuwenhorst, het echt model eens Nederlandschen jongelings, - diens moeder, de bezorgde, maar waardige Nederlandsche moeder, en nog een paar anderen, brengen allen te zamen zulk een leven en zulk eene afwisseling in het tafereel, dat het ons niet mogelijk was, het boek ter zijde te leggen, alvorens wij de 53 brieven, welke het vervat, hadden gelezen. Edele vaderlandsmin bezielde den Schrijver, die drie zonen als vrijwillige Jagers dat vaderland ten beste gaf; geregte en toch onpartijdige verontwaardiging tegen het opgeruide muitersvolk vervulde zijne borst; moed en bemoediging ademt

{==553==} {>>pagina-aanduiding<<}
zijn proza, gelijk zij zijne verzen doen schitteren, - en die geest leeft en zweeft ook in de verdichte schrijvers en schrijfsters dezer welgestelde brieven, afgewisseld door onderscheidene, meer en min algemeen bekende, vaderlandsche dichtstukken. De plaats ontbreekt ons, ter mededeeling van proeven, wier keuze ook te rulm is, om te kiezen. Wij hebben geene bijzondere aanmerkingen. Doch ja! toch eene enkele. Is het niet, vooral in dusdanige omstandigheden, wat al te dartel in henriette, dat zij haren uitgetrokken' minnaar, die haar schreef, ‘dat hij, in het zweet zijns aanschijns, les ontvangt in allerlei kunsten en wetenschappen, als: in het dóórloopen van zijne voeten, in het lamëxerceren van zijne armen, in het hongerlijden, in het doodschieten en - in het aardappelschillen,’ vraagt: ‘Hebt gij al eens pap gekookt? .... Nu! het is nog zoo na niet, maar wij hopen toch eens man en vrouw, en vader en moeder te worden ... Ergo!’? - Het woord stevendigste eetlust was ons tot heden onbekend. - Eene algemeene aanmerking is deze: dat wij het invlechten van zoo vele, allen bekende, staatsstukken, immers in derzelver geheel, verwacht noch gewild hadden in een werk als dit, dat toch geen volledig geschiedkundig geheel bevat, maar waarvan wij, met Schrijver en Uitgever, ‘een' herdruk, met alsdan veelligt noodig geachte veranderingen, verbeteringen en toevoegselen,’ (waartoe de bescheiden Schrijver elk uitnoodigt) volgaarne wenschen, en schier durven voorspellen. Wij zien zelfs nog eens een vervolg van den vluggen, maar daarom niet vlugtigen, immerzeel te gemoet. - De ontwaakte Hollandsche Leeuw komt ons op het fraai geteekende en gegraveerde titelblad grimmig tegen. Ach, had hij nooit gesluimerd! ....






Van Speyk en de zijnen onder de Schimmen, of Ontdekkingsreis naar eene nog niet waargenomene Star. Door H. Anneveld. Te Amsterdam, bij F. Kaal. 1831. In gr. 8vo. VIII en 49 bl. f : - 60.

Wij voor ons vinden de vernuftsspeling van den Schrijver niet onaardig, en zeker zal hij zijnen hoorders, op het oogenblik der voordragt, vrij wel bevallen hebben. Dat er echter daarom reden zou zijn geweest dit boekje uit te geven, volgt niet uit het vorenstaande. Behoeft van speyk wel

{==554==} {>>pagina-aanduiding<<}
verdediging bij verstandige en vaderlandlievende Nederlanders? Immers neen! En bij zoodanige overdreven gemoedelijke lieden, welke 's mans zelfopoffering in de gegevene omstandigheden als een' ongeoorloofden zelfmoord beschouwen, is met zulk eene geheel mythisch-allegorische en van de Bijbelleer afwijkende voorstelling niets gewonnen. Indien men de zoodanigen overtuigen wilde, zou men een eenvoudig en helder betoog moeten schrijven, ten bewijze van de betamelijkheid der daad van onzen van speyk. Hier vertelt nu de Schrijver een' verzonnen droom, waarin hij van speyk op eene ster, waar de Schrijver in zinsverrukking was opgevoerd, ziet aanlanden met zijne makkers en de in de lucht mede opgevlogene Belgen; van speyk en de zijnen worden verwelkomd door de zalige Schimmen; van speyk verhaalt zoo iets van zijne beweegredenen, die door de gezaligden worden toegejuicht; alle zijne makkers geven hem gelijk, zoo gehandeld te hebben, en één hunner, een ronde Zeeuw, verklaart reeds te verlangen, om Dominé martinet te ontmoeten. Van speyk en eenige hem gelijke, ook als menschen voortreffelijke, zeelieden stijgen daarop hooger en oostelijk op naar de plaats der volkomenheid; andere zeelieden naar het westen, andere naar het zuiden. Nu! al de Hollanders worden derhalve zalig, al is het dan ook maar in het Westen of in het Zuiden; doch al de Brabanders moeten naar het Noorden, dat is hier zoo veel gezegd als naar de Hel! Dat dit laatste eene onchristelijke stelling is, behoeft wel geen betoog. Als domme, onkundige lieden, meenende den Hemel of hun Vaderland eene dienst te doen, een' onregtmatigen aanval verrigten, verdienen zij wel ontvangen te worden gelijk zulks in den oorlog behoort, en als zij verminkt worden of sneuvelen,
dan is dat alles ook zeer wel verdiend; doch wij zouden even min van die gesneuvelde kanonneerbootbespringers, als van de andere in den tegenwoordigen oorlog omkomende Belgen in massa, willen zeggen, dat zij verdoemd zijn. Dit geheele boekje, hoe vernuftig dan ook in vinding, bewijst derhalve niets: althans het weinige, dat er in bewezen moest worden, zou op eene andere wijze veel doelmatiger en krachtiger kunnen zijn aangetoond. Ook is de Schrijver wat lang bezig, eer hij aan zijnen droom komt: hierdoor wekt de lezing, tot bl. 15 toe, meer verveling dan belangstelling. De uitdrukking grootste meerderheid, op bl. 1, is zeker het

{==555==} {>>pagina-aanduiding<<}
gevolg van onoplettendheid: het moet zijn de groote meerderheid, b.v. 180 van de 200 hoorders. De stijl is anders vrij goed.





Legaat aan mijne Vrouwelijke Landgenooten. Door Petronella Moens. Te Amsterdam, bij ten Brink en de Vries. In gr. 8vo. X en 339 bl. f 3-75.

Van petronella moens kan men iets goeds verwachten. Zij gaf den naam van Legaat aan dit werk, omdat zij, daar de grenspaal van haar donker levenspad nadert, aan elk, die, na haar verscheiden van deze aarde, dit boek met eenige aandacht mogt willen verwaardigen, ook hare nagedachtenis aanbeveelt. Wat voorts den inhoud betreft, zij zelve zegt daarvan in het Voorberigt: Aan het schrijven van een' roman dacht ik niet; het zijn tafereelen uit het vrouwelijk leven, welke mij alleen aanleiding gaven, om mijne bedenkingen daarover uit te drukken. Geheel vrij heb ik mijne bespiegelingen daar tusschen gemengd, schoon die niet altijd in een onafgebroken verband staan met het geteekende tafereel. Daar ik geene aaneengeschakelde geschiedenis schreef, meende ik deze vrijheid mij te mogen veroorloven. - De opschriften, welke de strekking des werks nog eenigzins nader aanduiden, zijn: De geboorte van den Mensch. Iets over de Opvoeding. Nog een enkel woord, de Opvoeding betreffende. De Huwelijksverbindtenissen. Onbedachtzaamheid. De vestiging van het Christendom, of het eerste Pinksterfeest na jezus' verheerlijking. Brief van Maria aan Ernestina. Brief van Ernestina aan Maria. Besluit van Maria. Maria op het buitenverblijf van Ernestina. Geschiedenis van Mevr. B. of Louise Nieuwvliet. Mevr. Remi aan Mevr. B. Mevr. B. aan Mevr. Remi. De Gevangenen. Besluit. Men ziet uit deze opgave, dat de onderwerpen meest opvoeding, huwelijksverbindtenis en huwelijksleven betreffen. Het boek is zeer onderhoudend, en bevat vele belangrijke wenken voor moeders en dochters, als ook voor echtgenooten. Men
bemerkt overal, dat bevordering van Godsdienst en zedelijkheid bedoeld wordt. Op elke bladzijde straalt hooge achting voor het Christendom door. De geheele inkleeding is hieraan dienstbaar gemaakt. Gaarne en uit volle overtuiging vereenigt Recensent zich met de milde begrippen der waardige

{==556==} {>>pagina-aanduiding<<}
Schrijfster, doch meent, haar in bedenking te moeten geven, of zij Celesta (bl. 35 env.) wel in den geest van haar Kerkgenootschap doet redeneren. Is het niet eenigermate onnaauwkeurig uitgedrukt, dat dit Genootschap zich, naar menno simons, nog Mennonieten blijft noemen? Men weet immers, dat voorstanders van den doop der bejaarden reeds lang aan den naam van Doopsgezinden de voorkeur geven. En wat hier eener Doopsgezinde vrouwe in den mond wordt gelegd, betrekkelijk het al of niet laten doopen van haar kind, is geenszins het gevoelen der Doopsgezinden. Over de zaak zelve wil Rec. zich te dezer plaatse niet uitlaten. - De Schrijfster heeft voorts kleine verhalen van meer of min belangrijke gebeurtenissen en ontmoetingen hier en daar op bevallige wijze ingevlochten. Zoo geeft een reisje langs den Rijn naar Zwitserland haar aanleiding, om iets te zeggen over den strijd der Grieken tegen hunne onderdrukkers. Dit geheele reisverhaal is regt lief; doch inzonderheid beviel aan Rec. het slot, zoodat hij niet kon nalaten, het volgende af te schrijven: ‘Hoe meer ik den vaderlandschen bodem naderde, des te sterker deed zich ook weder het verlangen naar duizend geliefde voorwerpen gevoelen. Al het schoone, al het bekoorlijke, dat ik in vreemde landen gezien heb, heeft mij voorzeker verrukt, maar de innige liefde voor mijn vaderland niet uitgedoofd. Geheel mijn hart klopte voor ons dierbaar vaderland. Neen, het pronkt met geene hemelhooge Alpen of ruischende watervallen, maar het biedt ons onoverzienbare graanvelden, die als meren van golvend goud het oog tot zich lokken; het biedt ons malsche grasweiden aan, met lommerrijke boomen omplant, waar tallooze (ontelbare?) runderen vreedzaam grazen of in de verkwikkende schaduw herkaauwen. Ja, Nederland biedt ook uitmuntende vergezigten aan,’ enz. - Het stuk, de vestiging van het Christendom enz. getiteld, beviel
niet in allen deele aan Rec., naar wiens oordeel de voorstelling op het laatst vooral te dichterlijk wordt. - Hoogst belangrijk is de briefwisseling tusschen Maria en Ernestina. Dezelve betreft het aangaan van eene huwelijksverbindtenis tusschen personen van verschillende geloofsbelijdenis. Wat daarvan gezegd wordt, is waar en behartigenswaardig. Mogten toch alle jonge lieden, waar het noodig is, zoo goeden raad ontvangen, en ook zoo goeden raad opvolgen! Maria, een ouderloos meisje, twintig ja-
{==557==} {>>pagina-aanduiding<<}
ren oud, in eenen staat van afhankelijkheid verkeerende en geen gunstig uitzigt in de toekomst hebbende, wordt door een' in alle opzigten achtenswaardig' jongeling, die rijk is, ten huwelijk gevraagd. Maar hij is Roomsch, en zij van de Protestantsche belijdenis. Naar het gewone oordeel der menigte kan zij in hem eene beste partij doen, en het ontbreekt niet aan lieden, welke haar de verbindtenis ten sterkste aanraden. Men zegt zelfs spottende tot haar: ‘Wat kan het u scheelen (schelen), in welk een kerkgebouw van Wertheim gaat bidden en zingen, wanneer gij maar vrijheid hebt, om te doen, wat gij verkiest? Is van Wertheim tevreden, dat gij Protestantsch zijt, wel nu, dan kunt gij het ligt ook zijn, dat hij Roomsch is.’ Doch Maria denkt niet zoo ligtzinnig. Zij wendt zich in geschrifte tot hare moederlijke vriendin; niet nadat reeds haar besluit genomen is, maar met een vast voornemen, om naar den ontvangen raad te handelen. Het antwoord, door Ernestina haar gegeven, is voortreffelijk - een belangrijk woord, vooral ook in onze dagen - niets hards of vijandigs tegen andersdenkenden behelzende, maar ronde taal, eenvoudige waarheid, liefderijke, ernstige waarschuwing. Het schoone meisje, zachtzinnig van aard, door familie gedrongen, en in geval van weigering genoodzaakt, met eenig vrouwelijk handwerk of in dienstbaarheid een
middel van bestaan te zoeken, blijft besluiteloos, tot dat zij het antwoord ontvangt. Nu is hare keus beslist. Zij verklaart aan den goeden jongeling, dat zij nooit zijne gade zal kunnen worden. Zij moet dien ten gevolge het huis van hare tante verlaten, doch wordt liefderijk opgenomen door de waardige vrouw, die haar zoo verstandigen raad had gegeven. - Ook de brief van Mevr. B. aan Mevr. Remi bevat zeer veel goeds. De laatste gaf zich aan wanhopige droefheid wegens den vroegtijdigen dood van haren geliefden echtgenoot over. Hare vriendin troost haar op gronden des Christendoms. Alle treurenden, die gaarne met gelatenheid in de schikkingen van hooger bestuur willen berusten, zullen met genoegen en nut dezen brief lezen. - Wat over de Gevangenen wordt gezegd, is mede goed en behartigenswaardig. - Het Christelijk afsterven van Ernestina wordt in het Besluit beschreven.
Het oordeel van Rec. is dus allezins gunstig. De correctie zou hier en daar iets naauwkeuriger hebben kunnen zijn.

{==558==} {>>pagina-aanduiding<<}
Enkele fouten, wat geslachten en interpunctie aangaat, wijte men niet aan de Schrijfster. Om den uitmuntenden geest van dit boek te beter te doen kennen, worde hier aan het volgende nog eene plaats ingeruimd: ‘Niets is mij onverdragelijker, dan een meisje, of eene vrouw, die zich haren aangewezen' werkkring schaamt. Even bespottelijk, even strafbaar zoude ik het vinden, wanneer mijne Theodora een' afkeer toonde van vrouwelijke bezigheden, een' afkeer toonde van in de ziekenkamer hulp en troost te bieden, of wanneer zij, alle huiselijke orde versmadende, zich alleen tot de eene of andere studie bepaalde, als wanneer mijn brave Reinhart, met afkeer van zijne mannelijke werkzaamheden, zich bezig hield met voor de keuken en wasch te zorgen. Ja, nu ik van mijn' lieven man spreek, komt het geheele mannelijk geslacht mij voor den geest; ook dat, lieve oom! is sinds eene halve eeuw onbegrijpelijk veel vooruitgegaan; denk al weder maar eens aan de kooplieden, die voorheen geene boeken kenden, dan kantoor- of rekenboeken, die nergens vermaak in zochten, dan in het koffijhuis, of bij de wijnflesch. Onze (Onder onze) kooplieden zijn heden sieraden in de geletterde wereld. Men vindt onder hen de edelste volksdichters, schrijvers en wijsgeeren; en toch blijven zij getrouw in hunnen aangewezen' werkkring, als koopman. Maar het is ook natuurlijk, dat zulke mannen nu ook liefst levensgezellinnen hebben, die niet slechts de dagelijksche spijs smakelijk weten te bereiden of doen bereiden, maar die ook den maaltijd kruiden door geestrijke en verstandige gesprekken; levensgezellinnen, die de vrije uren van den werkzamen man vrolijk en belangrijk doen voorbijsnellen, en waaraan hij de eerste vorming van het verstand en het hart der kinderen gerust kan vertrouwen.’
Eene afbeelding van de algemeen geachte en beminde Schrijfster versiert het titelblad.


Uitgelezen Verhalen en Tafereelen uit het huiselijk leven. Naar het Hoogduitsch van G.W.C. Starke. Te Groningen, bij G. Wouters. 1830. In gr. 8vo. 219 Bl. f 2 - :

De Vertaler, die tevens Uitgever is, zegt in een kort Voorberigt, dat het werk, waaruit hij eene bloemlezing deed, in Duitschland bijzonder gunstig werd beoordeeld. Recensent

{==559==} {>>pagina-aanduiding<<}
vertrouwt, dat de stukjes, welke hier aangeboden worden, voor velen onzer landgenooten ook eene aangename lectuur zullen opleveren. Hij althans heeft dezelve met ongemeen genoegen gelezen. De opschriften der negen Verhalen of Tafereelen zijn: Het Likteeken. Het Moederlijke Kleed. De angstvolle Namiddag. De Afstand. De Erfenis. Het Bezoek. De Kies. De Reis. De Gebrekkelijke. Het is niet noodig, het beloop van ieder stukje op te geven. In allen vindt men ongekunstelde eenvoudigheid, die van ware kunst getuigt. Overal stralen edele gevoelens door. Eene bevallige inkleeding boeit den lezer; terwijl hier en daar belangrijke wenken en herinneringen voorkomen. Tot proef diene het volgende, dat uit het derde verhaal genomen is: ‘O dat allen, die tot de hoogere en meer schitterende standen der maatschappij behooren, menschenkennis genoeg bezaten en goedhartig genoeg waren, om lieden uit den middelstand, die, uit hunnen gewonen kring gerukt, eens voor een paar uren onder hen verplaatst worden, niet aanstonds te miskennen, wanneer deze hen (hun) alsdan eenigzins verlegen, bedeesd en vervelend voorkomen. Te huis en in hunne gewone bezigheden zijn zij misschien juist het tegenovergestelde en volkomen voor hunne taak berekend, niettegenstaande zij zich in den hun vreemden kring even zoo weinig weten te vinden, als de geslepenste hoveling zich behoorlijk zoude weten te gedragen, wanneer hij zich plotseling uit een Duitsch slot in het paleis des Keizers van Siam verplaatst zag.’ Ook het volgende, in de Erfenis voorkomende, worde hier nog medegedeeld: ‘En uwe spreuken?’ - ‘Die heb ik meer in beoefening, dan in het geheugen. Intusschen zal ik u zeggen, wat mij aanstonds invalt. Bij voorbeeld: Heb, wat gij hebt, en wees, wat gij zijt, eerst en bovenal voor uw huis. Er zijn menschen, die voor de geheele wereld
vrolijk en aangenaam zijn, behalve voor hun eigen gezin; en deze zijn er waarlijk zoo erg aan, als een mensch, die geen hemd, geenen rok en geen bed, maar een gouden horologie, om te pronken, heeft. Mijn hoofdmiddel tot een vrolijk gemoed echter, zonder hetwelk alle andere geene kracht hebben, is de spreuk: Neem warm deel aan andere menschen. - Maar ziet eens, de tafel is reeds gedekt; dus iets anders: Door praten over het genieten moet men het genieten zelf niet verzuimen, is ook een mijner stelregels. Ik moet mij steeds over die al te verstandige en diepdenkende kinderen erge-
{==560==} {>>pagina-aanduiding<<}
ren, welke over hun speelgoed redeneren, en er niet mede spelen.’
De Heer wouters hebbe dank voor zijne overbrenging, en vinde in een' ruimen aftrek aanmoediging, om meer van dezen aard te leveren. - Op bl. 52 zou in plaats van geheel lijdend beter zijn geheel lijdelijk, en bl. 180 drukt zeldzaam bewogen ook niet juist uit, wat er bedoeld wordt.





Kleine Godsdienstige Gezangen voor Kinderen, door Mejufvr. C.M. Doll Egges. Te Amsterdam, bij C.M. Ferrari. 1831. In kl. 8vo. 36 Bl. f : - 30.

Gelukkig was de inval, en onzer waarlijk godsdienstige natie waardig, om een bundeltje godsdienstige gezangen op wijzen van de Gezangen, bij het Hervormd Kerkgenootschap in gebruik, te leveren. Elf dusdanige stukjes worden ons hier door eene vriendin der jeugd aangeboden. Alle zijn inderdaad stichtelijk, en, als eene proeve, onzer aanbevelinge waardig. Mogt dezelve bijval vinden, en alsdan veelligt door een tweede bundeltje worden gevolgd, zoo doe de waardige Schrijfster haar voordeel met navolgende bedenkingen, voor zoo verre die haar gegrond voorkomen. Het eerste en tiende stukje zijn te lang om geheel uit te zingen, en beide hebben bovendien meer van een verhaal, dan van een gezang. Bl. 5. Jezus paarde deugd met godsdienst: waar werd de laatste immer zonder de eerste gevonden? Bl. 9 staat uw voor u. Bl. 14. reg. 6. is eene syllabe te lang. In het Danklied na eenen overmatigen Regen heerscht, onzes inziens, eenige verwarring, door die overmaat te weeg gebragt, vooral in couplet 2. Bl. 30. wordt het terughouden van Benjamin niet juist voorgesteld, door het zwijgen van den beker. Mijns oogen en eens Christen, bl. 31 en 35, taalkundig niet te verdedigen. Bl. 36. op één na laatste reg. is de smelting der vokalen verzuimd. - Mejufvrouw doll egges verdient aanmoediging in haar loffelijk pogen.






{==561==} {>>pagina-aanduiding<<}

Boekbeschouwing.

Leerredenen, door J. ter Borg. Te Amsterdam, bij G.J.A. Beijerinck. 1831. In gr. 8vo. X en 307 bl. f 2-80.

In eene korte Voorrede van slechts ruim twee bladzijden geeft de Heer ter borg te kennen, wat hem bewogen hebbe, om dezen bundel Leerredenen uit te geven. Zijne veranderde denkwijze is bekend. Hij zelf drukt zich dienaangaande aldus uit: ‘Het deksel, dat op aller harte van nature ligt, hield ook voor mij de verborgenheden van het Koningrijk der Hemelen bedekt, tot dat het Gode genadiglijk behaagde, bijzonder in de jaren 1826, 1827 en 1828, mij van stap tot stap als bij de hand te leiden in de kennisse van zijn woord en van de waarheid, gelijk die in christus is.’ Vóór zijne komst te Amsterdam, toen hij in Vriesland, eerst te Oldeboorn en later te Dantumawoude, het leeraarsambt tot groote stichting van velen bekleedde, meenden reeds deze en gene soms eenig spoor van overhelling tot mysticismus bij den man op te merken. Nogtans achtte ieder den hartelijken en gemoedelijken Prediker zeer hoog. Een zachte en stille geest maakte hem aangenaam en beminnelijk in den omgang. De toon zijner prediking had iets roerends, dat terstond inneemt en de hoorders wegsleept. Hij scheen zijne kalme blijmoedigheid in de harten van anderen over te storten, wanneer hij Gods liefde in christus verkondigde.
Het is dan ook geenszins te verwonderen, dat de Gemeente der Doopsgezinden te Amsterdam den Weleerw. ter borg met zoo veel genoegen hoorde en tot haren Leeraar wenschte te hebben. Deze verplaatsing scheen voor zijne verdere ontwikkeling en vorming nuttig te zullen worden. Omgang met kundiger mannen, meende men, kon misschien een middel zijn, om hem te bewaren

{==562==} {>>pagina-aanduiding<<}
voor afdwaling op bijpaden, die ligt worden ingeslagen, wanneer de Prediker het vuur zijner verbeelding niet tempert, maar voornamelijk op het gevoel werkt en door beeldrijke voordragt poogt te roeren, in plaats van juiste en heldere begrippen mede te deelen aangaande de waarheid, welke daar is in christus jezus. Eenige jaren verliepen er, en ter borg voldeed aan de verwachting. Hij sprak menige voortreffelijke leerrede uit, en, gelijk voorheen in Vriesland, stemde ook hier zijn wandel overeen met zijne woorden. Ach! ware de man daarbij gebleven, wat had hij veel nuts kunnen stichten bij zoo belangrijke Gemeente en in zoo volkrijke Stad! - Het was niet eerst in 1826, dat de zoo algemeen beminde en door achtingwaardige lieden met veel stichting gehoorde Prediker blijken van veranderde denkwijze begon te geven. Neen, velerlei liep er zamen en werkte mede, om den welmeenenden man in verbijstering te brengen en te doen dwalen. Had hij vroeger te gunstig misschien gedacht over de menschen, in 1825 reeds helde hij tot een ander uiterste over. Het was merkbaar in zijne leerredenen en gesprekken. Hij beschouwde het menschdom te veel enkel van de ongunstigste zijde, en zag het menigvuldige goede voorbij, waarvan de stad zijner inwoning steeds zoo vele blijken oplevert. Zijne ware vrienden bedroefden zich, en poogden door minnelijke toespraak hem te waarschuwen. Doch het mogt niet baten. Ter borg meende, een hooger licht te hebben en helderder te zien, dan anderen. Eenmaal in dezen waan zijnde, en allen, die niet gelijk hij zagen, voor blind houdende, ging hij van stap tot stap verder, en kwam ten laatste tot een gevaarlijk uiterste.
Ofschoon hij nu eindelijk de waarheid eerst regt meende te kennen, en christus te prediken, gelijk christus gepredikt moet worden, begreep hij het leeraarsambt niet langer te kunnen waarnemen bij eene Gemeente, welke geenszins met hem in denkwijze was veranderd. Hij legde dus vrijwillig zijn beroep neder, en mogt van den kant des Kerkeraads edelmoedige be-
{==563==} {>>pagina-aanduiding<<}
handeling ondervinden. Opmerkelijk is de bekentenis in de Voorrede: ‘Zoo kon het wel niet anders, of mijne prediking moest, bij alle zuiverheid van eene mij nieuw ontdekte waarheid, echter nog met vele onzuivere uitdrukkingen doormengd zijn overal, waar die waarheid in betrekking kwam met verborgenheden of bijzonderheden, die mij nog bedekt bleven voor een' tijd.’ Evenwel waren, gelijk daar verder wordt gezegd, in die laatste jaren, vele van des Predikers leerredenen, en veelmalen, op zijne vergunning, afgeschreven en in omloop gekomen. Hij vond dus goed, eenen bundel van dezelve door den druk openbaar te maken, om het werk van dien vorigen tijd nu in eene meerdere zuiverheid of ontwikkeling te voorschijn te doen komen.
De leerredenen zijn tien in getal. De eerste heeft dit opschrift: Over de verbreking van het aardsche huis en den grond der verwachting van het hemelsche, volgens de Apostolische betuiging 2 Cor. V:1. Na eene zeer korte inleiding, wordt het plan dezer Leerrede aldus opgegeven: ‘Het aardsche huis dezes tabernakels wordt verbroken; dan hebben de geloovigen een gebouw van God, eeuwig in de hemelen: ziet daar de Apostolische betuiging, waarover wij in het eerste gedeelte onzer Leerrede wenschen te spreken. Dan zullen wij, in de tweede plaats, de aandacht vestigen op de vastigheid des geloofs, waarin deze betuiging is uitgestort: wij weten, als wij sterven, hebben wij een gebouw in de hemelen. Daarna hopen wij met toepasselijke bedenkingen te besluiten.’ Het eerste gedeelte heeft deze onderdeelen: A. Ons aardsche huis dezes tabernakels wordt verbroken. B. Dan hebben de geloovigen een gebouw van God, een huis niet met handen gemaakt, maar eeuwig in de hemelen. De Prediker schijnt er geen acht op gegeven te hebben, in welken zamenhang de tekstwoorden voorkomen, en waarom de Apostel zich hier juist zoo uitdrukte. Had hij dit gedaan, de preek zoude buiten twijfel andere zaken bevat en een ander beloop gehad hebben. Paulus wilde doen opmerken, wat onder

{==564==} {>>pagina-aanduiding<<}
de verdrukking den Christen kan opbeuren en bemoedigen; ter borg zegt: ‘Niet slechts om de broosheid, maar ook om de moeijelijkheid van het leven, waaraan de zonde knaagt, uit te drukken, wordt ons ligchaam voorgesteld onder de twee zinnebeelden van een aardsch huis en van een tabernakel.’ Over beide deze beelden nu spreekt hij afzonderlijk onder 1 en 2. Deze onderscheiding tusschen huis en tabernakel is echter gezocht en geenszins alzoo bedoeld door den Apostel. Ter liefde van zeker stelsel wijkt de Prediker terstond geheel af van de vergelijking in den tekst. Na herinnerd te hebben, dat God den mensch naar zijnen beelde schiep en dat de mensch naar Gods beeld in Christus werd geschapen, besluit hij aldus: ‘Zoo was dan de mensch oorspronkelijk eene woonstede van den Allerheiligsten, en zijn ligchaam een huis tot verlustiging der ziele. Maar de Booze nam er woning in, en het verdorvene bragt verdorvenheid voort.’ Niet de mensch, maar zijn sterfelijk ligchaam wordt bij een vergankelijk huis - bij eene tent vergeleken. Daar is niet de minste reden, om te onderstellen, dat de Apostel hier aan eene woonstede van den Allerheiligsten of van den Boozen gedacht zoude hebben. Vervolgens zegt ter borg weder, dat deze woonstede, waarin de ziel met eer en heerlijkheid gekroond was, een huis van ziekte, verderf en dood is, om der zonden wille, naar Gods geregtigheid. Hij neemt dus de woorden niet telkens in denzelfden zin, en vervalt alzoo tot verwarring van begrippen. - Waarom het ligchaam der menschen nog meer
eigenaardig wordt voorgesteld onder het beeld van een tabernakel of ligt verbreekbare veldtente, vindt men voorts 2, op eene allezins gepaste en treffende wijze, voorgesteld. Ja, zoo is het - op het herdersleven der Aartsvaderen wordt gezinspeeld. ‘Ons ligchaam (leest men hier) is eener veldtente gelijk. Wij behooren hier op aarde niet te huis. De pinnen worden uit den grond gerukt, en wij moeten van woning veranderen. Hebt gij u toebereid? Hebt gij u niet toebereid? De hut valt in.

{==565==} {>>pagina-aanduiding<<}
Wij moeten heen. Geen goud of schat, geene wijsheid of kunst, geen vorst of koning kan ons een nieuw aardsch huis verwerven. Wij moeten, ja! wij moeten heen.’ Over de troostvolle verzekering, dat de bekeerden en vrijgekochten des Heeren na den dood een gebouw van God, niet met handen gemaakt, maar eeuwig in de hemelen, hebben, wordt B. gesproken. Onder veel goeds komen ook hier weder uitdrukkingen en aanmerkingen voor, waarmede Recensent zich geenszins kan vereenigen. Bl. 3 was gezegd, dat de mensch oorspronkelijk eene woonstede van den Allerheiligsten was, maar dat de Booze er woning in nam, en dat God er uit verstooten werd; bl. 9. komt ter borg op hetzelfde terug, doch de voorstelling verschilt nog al eenigzins. Hier drukt hij zich aldus uit: ‘Dat gebouw (het eeuwige) is van God, van God zelven toebereid. En God zal aan het Zijne toch wel heerlijkheid geven! Ja! het aardsche huis was ook van God geweest, doch de zondige mensch had het den Boozen ter woning gegeven.’ Op eene zonderlinge wijze speelt de man met woorden of beelden, en geraakt dus tot ongerijmde stellingen. Het aardsche huis is dan nu bedorven. Door de schuld van den mensch, des Allerheiligsten woonstede, of van den Booze, die er woning in genomen heeft? Dit blijkt niet. ‘Die in den Zoon is, (leest men verder, bl. 10.) is zijnes, en voor elk, die zijnes is, bereidt Hij een gebouw der heerlijkheid, en dat wordt in vastigheid bewaard. Nimmer kan de zonde onder den Oversten Herder het beginsel der slooping en des verderfs er weder inwerpen. Het is een gebouw Gods en het blijft Godes, maar niet eens vreemden uit het rijk der duisternisse, zoodat God het uit zijne handen zou doen vallen en overgeven, gelijk het
aardsche.’ God heeft dus het aardsche gebouw - den mensch? of des menschen ligchaam? - uit zijne handen doen vallen en overgegeven!! Waar wordt dit geleerd in den Bijbel? - De beperkte ruimte van dit Tijdschrift laat niet toe, de gansche preek door te loopen en alle bijzonderheden op

{==566==} {>>pagina-aanduiding<<}
te geven. Het geheel is eene mengeling van waar en onwaar, van bijbelsche en niet bijbelsche voorstelling. De toepassing vangt aan met de woorden: ‘Ware er geen verderf in ons, wij zouden in den vrede Gods leven, en sterven, en opwaken uit de sluimering des doods.’ Rec. kan dit toestemmen, maar begrijpt niet, hoe ter borg het overeenbrengt met zijn stelsel. Volgt niet hieruit, dat het aardsche huis dezes tabernakels evenwel verbroken zou worden, al had ook de Booze er geene woning in genomen? Op bl. 30 staat: In broze tabernakelen woont gij, waarin de Duivel woning zoekt. Dus zijn er dan ook nog, waarin de Booze geene woning heeft; anders behoefde hij niet te zoeken. Verder loopt het in het oog, dat de mensch, die eerst voorgesteld was als woonstede, het zij van God, het zij van den Duivel, hier gezegd wordt in een' tabernakel te wonen. Voorts schijnt op de eene plaats een gemakkelijk gelooven - geloof zonder de werken - gepredikt te worden. Men leest bl. 27: ‘Geloof alleenlijk. Zegt! neemt gij Hem (christus) aan? Zijne heiligheid wordt dan uwe heiligheid; want zoo als Hij is, zijn de geloovigen gerekend bij den Vader, omdat de Heere er alles voor heeft volbragt.’ Op eene andere, bl. 29, volgt echter: ‘Die de uitnemendheid der kracht, welke Godes is, en niet uit ons, heeft leeren kennen, blijve daarom toch in veel vreezen en beven wandelen. De heiligen Gods hebben ook gestruikeld. Één oogenblik van zorgeloosheid - en de geloovige kan in zonde en zielsduisternis vervallen, en uitvallen uit zijne vastigheid. Weet, dat de Apostelen steeds voortgingen, de meest gesterkten nog te waarschuwen en te vermanen, hun voorstellende den strijd van kastijding of
beproeving, die hen nog zou kunnen wachten, eer het aardsche huis gesloopt wordt, om in het nieuw gebouw der hemelen voor allen verderen strijd opgeborgen (!) te worden. Houdt dan ook gij zelven nimmer op, om u zelven en anderen op te scherpen, door woord en door leere en door voorbeeld, in alle goede werken en in liefde der godzaligheid.’

{==567==} {>>pagina-aanduiding<<}

De tweede Leerrede is: Over de te zamenwandeling met God, naar aanleiding van Amos III:3. Heeft de Profeet werkelijk datgene bedoeld, wat ter borg hier onderstelt, zonder het te bewijzen? Wanneer men vs. 8 en 9 vergelijkt, valt er voor eene andere opvatting nog al iets te zeggen. Waarom dit verzwegen? of waarom althans de gronden voor de gekozene opvatting niet genoemd? De preek begint met deze aanmerking: ‘Eenvoudig en klaar is de zin van het tekstwoord. Het spreekt van zelf: twee menschen kunnen niet te zamen gaan, als zij niet bijeen zijn. Zoo is het met toepassing op God. Immers God en de mensch kunnen niet te zamen wandelen, ten zij ze bijeen gekomen zijn.’ Moet het zeggen van amos zoo opgevat worden, als de Prediker wil, hij had dit uit den zamenhang behooren aan te wijzen, en de hoorders opmerkzaam te maken op den toestand des volks, dat niet met God wandelde. Maar hij laat de noodige Schriftverklaring daar, en haast zich, om zekere geliefkoosde meeningen voor te dragen. Hij handelt, I. over het te zamen wandelen van God en den mensch, II. over het bijeenkomen van God en den mensch, III. over het toepasselijke der zake op ons allen. De onderdeelen van I. zijn 1. wat het niet is, 2. wat het werkelijk is, en 3. dat alle onze zaligheid, tijdelijk en eeuwig, er van afhangt. Te regt laat ter borg de aanmerking voorafgaan, dat het vervullen van pligten behoort tot den wandel met God. Hij zegt, dat het er een zalig deel van is. Kon dit laatste bewezen worden, dat pligtvervulling slechts een gedeelte van den wandel met God uitmaakt, zoo zoude het waar zijn, dat daartoe meer wordt gevorderd. Op dit
ééne punt komt alles aan. Doch het bewijs is achtergebleven. Ook hier mag men toepassen het bekende: Die wél onderscheidt, onderwijst wél. Aan behoorlijke onderscheiding hapert het bij den Prediker. Vanhier al weder die jammerlijke verwarring van waar en onwaar! - De zaak zelve is toch zeer eenvoudig en voor ieder begrijpelijk. Het

{==568==} {>>pagina-aanduiding<<}
komt er slechts op aan, in welken zin men het woord pligtvervulling neemt. Het vervullen van eenige, zelfs van vele pligten is nog geenszins datgene, wat men eenen wandel met God mag noemen. Leeft iemand b.v. matig en regtvaardig, maar doet hij het niet uit eerbied, uit liefde, uit gehoorzaamheid jegens den heiligen Wetgever, met één woord, doet hij het niet, om aan God te behagen, hoe onberispelijk voorts, en loffelijk zelfs in vele opzigten, dat leven zijn moge, het is echter geen wandel met God. Doch wanneer wij, in een' Christelijken zin, van pligten spreken, sluiten wij immers die jegens God niet uit. Integendeel, wij erkennen, dat godsdienstigheid aan al ons doen en laten de regte waarde moet geven. En in zoo verre nu eenig mensch den ganschen omvang zijner pligten poogt te behartigen uit een zuiver beginsel, om aan Gods heilige bedoelingen te beantwoorden en naar Gods welbehagen te leven, mag men van den zoodanigen, in eenen echt bijbelschen zin, zeggen, dat hij met God wandelt, gelijk henoch met God wandelde. Maar dit wil ter borg niet. Letterlijk staat in de preek het volgende: ‘Doch heiliging is iets meer (van pligtvervulling was gesproken); iets meer? het is geheel iets anders, als zedelijke verbetering. Het laatste is eene verfijning, eene scherping, eene verhooging, eene verheerlijking van het leven en den levensprikkel Adams, en dus eene opglansing(!) van den ouden mensch.’ Waar wordt dit geleerd in de Heilige Schrift? De man, die zóó predikt, schijnt er niet op nagedacht te hebben, welke de eigenlijke bijbelsche beteekenis van heiligen en heiliging is. Of wilde hij alleen te kennen geven, dat men zonder godsdienstigheid de regte zedelijke verbetering niet kan
verwachten? Maar neen, hij stelt heiliging en zedelijke verbetering, als strijdige dingen, tegen elkander over. Hij zegt wel niet uitdrukkelijk, maar de inhoud van zijne redenering komt toch hoofdzakelijk hierop neder, dat de uitnemendste deugden van Heidenen, en van Christenen ook, welke het Christendom uit een ander oogpunt

{==569==} {>>pagina-aanduiding<<}
beschouwen, slechts blinkende zonden zijn. Hij vraagt: ‘Is het (wandelen met God) toepasselijk op Heidensche wijzen, die weleer in verlichting, in beschaving, in natuurlijke zedelijkheid en burgerlijke deugden zoo zeer soms uitstaken, dat zij ons te dezen aanzien tot voorbeelden, ja tot beschaming strekken?’ En hij beantwoordt zelf die vraag aldus: ‘M.H.! Er kwam eene stemme uit den hemel, roepende: Daar is niemand regtvaardig, ook niet één. Daar is niemand, die verstandig is. Daar is niemand, die God zoekt. Daar is niemand, die goed doet, daar is niet tot één toe.’ Dat heet bewijzen! Zoo kan men alles van den Bijbel maken en de ongerijmdste stellingen verdedigen. Vooreerst is het niet waar, dat er zoodanige stem uit den hemel kwam. En zien wij Ps. XIV en Rom. III:10-12 in, dan blijkt verder, dat noch David, noch Paulus zulks van Heidenen beweerd heeft, die in verlichting, beschaving en zedelijkheid uitmunteden. Het lied van david heeft tot onderwerp de dwaasheid van lieden, die in hun hart zeggen, dat er geen God is! - van hoogmoedige grooten, die het volk verdrukken. En Paulus redeneert tegen Joden, die het regtzinnig geloofmeenden te hebben en op de wet roemden, maar God onteerden door het overtreden der wet, zoodat om hunnentwil de naam Gods werd gelasterd onder de Heidenen, Rom. II:23, 24. Nog eens vraagt ter borg: ‘Zal ik het toepassen op den onbekeerden, niet wedergeboren Christen, die in den lof van zedelijkheid de Heidensche wijzen overtreft?’ En zijn antwoord is:
‘Dat kan ik niet. Gods Geest verbiedt het mij, ofschoon ook mijn vleesch het zou wenschen. Voorwaar, voorwaar, ten zij dat iemand wederom geboren worde, hij kan het koningrijk, waar God en de mensch te zamen wandelen, niet zien, dit hoor ik nog heden uit den hemel roepen. M.H.! ik betuig het u hier, sprekende naar den mensche, ik wilde zoo gaarne allen zalig noemen! maar wat beteekent de zaligspreking door een' mensch, waar God het niet doet?’ - Tot welke ver-
{==570==} {>>pagina-aanduiding<<}
warring van begrippen kan iemand vervallen, wanneer hij geenszins met gezonde uitlegkunde te rade gaat, maar de woorden uit het verband rukt! Christen te worden of Christen te zijn sluit immers datgene reeds in, wat in de H. Schrift door bekeering of wedergeboorte wordt aangeduid. Van deze verandering in denken, begeeren en handelen sprak de Heiland tot nicodemus. Zal men dan den lof van zedelijkheid minachten bij den Christen, die het goede wil en Gods geboden tracht op te volgen? en kan vermeende regtzinnigheid het gebrek aan zedelijkheid vergoeden? In den Bijbel wordt het niet geleerd. Men denke slechts aan de gelijkenis van den barmhartigen Samaritaan. Lezen wij ook niet, dat men den boom kent aan de vruchten? Christus wil de genen, die doen, wat Hij vordert, voor de zijnen - voor Christenen - erkennen, en Hij wekt hen op, om God te verheerlijken door het dragen van vele vruchten. Paulus spreekt van Heidenen, die, de (Joodsche) wet niet hebbende, maar van nature de dingen doende, die der wet zijn, zichzelven eene wet zijn, voor zoo
verre zij namelijk, hun redelijk verstand gebruikende, besef van pligt hebben en volgen, Rom. II:14. Welk een loffelijk getuigenis wordt Hand. X van cornelius, den hoofdman, gegeven! Vóór zijnen overgang tot het Christendom waren zijne gebeden en aalmoezen tot gedachtenis opgekomen voor God. Petrus leidde derhalve uit hetgene hij zag en hoorde dit besluit af: Nu verneem ik in waarheid, dat God geen aannemer des persoons is; maar onder allen volke ieder, die Hem vreest en regt handelt, is Hem aangenaam. Juist omdat de hoofdman naar het licht, dat hem bestraalde, zijne pligten getrouw behartigde, was hij niet verre van het koningrijk der hemelen, en werd hem door Gods genade gelegenheid verschaft, om den Zaligmaker te leeren kennen, die geopenbaard is, om onze zonden (de zonden zelve, niet enkel de gevolgen der zonde) weg te nemen. 1 Joan. III:5. - Beter is, wat 2. gezegd wordt over

{==571==} {>>pagina-aanduiding<<}
het wandelen met God, ofschoon hier en daar weder zonderlinge uitdrukkingen voorkomen, zoo ook in hetgene in de derde onderafdeeling voorkomt. Het tweede hoofddeel der preek heeft deze drie punten: 1. Van nature is de mensch niet bij God, 2. van nature wil de mensch liever niet bij God zijn, 3. van nature kan de mensch niet bij God komen. Uit deze opgave zal men wel kunnen afleiden, wat men hier verder zoo al heeft te verwachten. Ter borg zegt, dat de Gode onderwerpelijke bepeinzing en geloovige omhelzing der drie opgegevene zaken, welke in zichzelven zeer bedroevend zijn, de eenig mogelijke weg is, waarop God en de mensch kunnen bijeen komen, om te zamen te wandelen, tot eindelooze heerlijkheid der schuldige ziele. Dat wil, met andere woorden, zeggen: om zalig te worden, moet men juist deze mystieke denkwijze volgen. Maar in den tekst staat niets van dat alles. Dat wij genadige vergiffenis noodig hebben, zal wel niemand ontkennen; en wie zou dwaas genoeg zijn, om eigene deugd bij God in rekening te willen brengen? Ook in deze preek hapert het aan behoorlijke onderscheiding. Vandaar zoo veel waars en onwaars vermengd onder elkander. En de toepassing? Die leer is nog al gemakkelijk, en misschien juist hierom zoo aannemelijk voor sommige lieden, Ter borg vraagt: ‘Kan God zich dan bij den onheiligen voegen, en hem heilig maken, en zalig door allerlei goede gezindheden en werken?’ En zijn antwoord is: ‘O ja! Geliefden! wat God, om de glorie zijner onschendbare majesteit, en wegens de heiligheid en onkreukbare regtvaardigheid zijner onbegrijpelijke natuur, volgens het woord, niet kon, dat heeft Hij voor zijne ontfermende liefde mogelijk gemaakt, en dat doet Hij ..... De
Heer van hemel en aarde wordt zelve een zoon des menschen, om voor zondaren het verzoeningsoffer te brengen, opdat bij derzelver behoudenisse het hooge hemelregt toch vervuld (*)

{==572==} {>>pagina-aanduiding<<}
worde, en eene heiligheid en geregtigheid gezien worde, die zonder voldoening geen schuld vergeeft.’ Rec. onthoudt zich van aanmerkingen op zoodanige onbijbelsche stellingen, en verwijst alleen op 1 Joan. III:3 en 7. en 2 Petr. I:3-11.

(Het vervolg hierna.)





Tiental Leerredenen, door A. van Bemmelen, Predikant te Oosterhout. Te Breda, bij F.P. Sterk. In gr. 8vo. V en 265 bl. f 2-80.

De geachte Schrijver wilde het hoogschatten van Evangelische verlichting en het betrachten van godsdienstige levenswijsheid bevorderen. Te dien einde heeft hij de volgende onderwerpen behandeld: De verlichting van het Evangelie eene behoefte voor de menschheid (tekst, Eph. V:14). De grootheid van jezus, gebleken bij de genezing van eenen blind geborenen (Joan. IX:1-38). De standvastigheid van jezus, bij verschillende beoordeelingen (Joan. VII:1-18). De genezing van eenen kreupel geborenen door petrus en joannes, eene historische proeve van den geest van het Evangelie (Hand. III:1-26). De ware wijsheid (Job XXVIII:1-28). De Christelijke wijsheid met liefde vereenigd (Jac. III:17, 18). De godsvrucht van daniel, beproefd aan het hof van darius (Dan. VI:1-11). De verlossing van daniel (Dan. VI:12-29). De genoegens van de Godsdienst (Ps. LXXXIV:1-13). De bediening van het Evangelie eene bediening der vrijmoedige liefde (Philem. vs. 8, 9a.)
Men uit deze opgave, dat de Leerredenen in zeker verband met elkander staan en eenigermate één geheel uitmaken. De Eerw. van bemmelen heeft zich vroeger van eene zeer gunstige zijde doen kennen. Wij kunnen

{==573==} {>>pagina-aanduiding<<}
ook dit werk aanprijzen, en twijfelen niet, of hetzelve zal door velen met genoegen gelezen worden. Wij hebben geene aanmerkingen van aanbelang te maken, en achten het onnoodig, het beloop van elke leerrede op te geven. Van bemmelen toont, de behoefte van zijnen tijd te kennen. Tot uitlokkende proeve deelen wij het volgende mede: ‘Wat dunkt u dan, Geliefden! van hen, die zich aan de godsdienstige vergaderingen onttrekken, onder voorwendsel, dat zij God in hun huis wel kunnen dienen; dat zij zich aldaar even goed kunnen stichten, en hiertoe geen' kerk noodig hebben; dat zij het altemaal weten, wat hun door den Leeraar gezegd kan worden, of ten minste, dat er thans, door uitgegevene leerredenen en andere geschriften, hiertoe hulpmiddelen genoeg voorhanden zijn? Vraagt niet, of dit alles en in allen deele zoo is en geschiedt! dit zou misschien de proef niet altijd kunnen doorstaan: zoekt allen, die zoo spreken, niet te naauwkeurig in hunne huizen! gij zoudt hen mogelijk even druk, als anders, in hunne dagelijksche bezigheden, of daar buiten in allerlei vermakelijkheden vinden, waartoe zij den dag des Heeren opzettelijk hebben uitgekozen en geheel toegewijd: maar laat u althans hierdoor niet misleiden, Christenen! en u niet van wezenlijk nut en genoegen berooven. Het zij al eens zoo, dat gij, tot beantwoording aan gemelde godsdienstige oogmerken, noch Kerk noch Leeraar noodig hebt, gij blijft echter gezellige wezens, die zelfs in het gemeene leven uw genoegen vergroot acht, als gij dit met anderen deelen kunt; en zult gij dit niet smaken in de beste zaak? Zal die, die alleen u tot ongezellige wezens maken, en u slechts in uwen kring doen omdraaijen, zonder u om het welzijn van anderen te bekommeren? Zal dit de vrucht van het Christendom zijn, dat meer, dan iets anders op de wereld, een middelpunt van vereeniging is?’ - Regt zoo, waardige van bemmelen! Gij bezit menschenkennis, zoo onmisbaar voor den
Godsdienstleeraar, en toch zoo dikwijls bij velen hunner, helaas! vergeefs gezocht.



{==574==} {>>pagina-aanduiding<<}

De Christenleer zonder Geschiedenis en Inkleeding. Godsdienstig Leesboek voor nadenkende Belijders. Te Amsterdam, bij de Gebroeders Diederichs. 1829. In kl. 8vo. VI, 53 bl. f : - 50.

Welk een veelbelovende titel! Wien doet zijn weinigje eigenliefde zich niet rangschikken onder die nadenkenden, voor welke het boekje bij uitzondering bestemd is? Maar ook die Voorrede! hoe geschikt is zij, om de opmerkzaamheid zich op het werk met de grootste inspanning te doen vestigen! ‘Sedert jaren lag dit boekske onopgemerkt onder mijne handschriften, omdat ik eene vroegere uitgave ontijdig oordeelde, zonder dat ik mij den oorspronkelijken Titel of Schrijver kan erinneren, van wien ik het hoofdzakelijke ontleende. Thans acht ik dien tijd aanwezig in opzigt tot de vordering onzer landgenooten in redelijke beschaafdheid en door dezelve tot hare tegenwoordige behoeften.’ Zie! men moest wel zoo onbekwaam zijn tot denken als de steenen St. Joris, indien men door zulk eene aankondiging niet nadenkend wierd! Dien invloed althans had deze aanhef op ons. Maar, de Schrijver of Uitgever houde het ons ten goede, juist ons nadenken bragt ons op de vraag: Hoe is het mogelijk, dat zoodanig hoogstbelangrijk boeksken, waarvan eene vroegere uitgave ontijdig geacht werd, wegens gebrek aan vordering onzer landgenooten in redelijke beschaafdheid (dit is toch een wettig gevolg van het aangehaalde), van welks te vroege openbaarmaking dus vervolging, verkettering, en wie weet wat al, te duchten was, - hoe is het mogelijk, dat het onopgemerkt bleef liggen? Baarde de zorg voor zulk eenen gevaarlijken schat den bezitter dan geene vrees? En echter het is zoo, zoo onopgemerkt lag het boeksken, dat de Uitgever zelf zich niet eens den oorspronkelijken Titel of Schrijver kan herinneren! De man moet zeker meer over andere zaken, dan over dit geschrift, nagedacht

{==575==} {>>pagina-aanduiding<<}
hebben. Intusschen hoe gelukkig, Lezers, zijn wij, die het mogen beleven, dat een zoo lang verborgen schat zonder gevaar aan het licht kan komen!
Prisca juvent alios; ego me nunc denique natum Gratulor.
Maar van wanneer dagteekent zich toch dat gelukkig oogenblik, sedert hetwelk onze Landgenooten tot die redelijke beschaafdheid zijn geraakt, welke hen vatbaar maakt voor het nut van dit boekje? Dit schijnt de Uitgever al weder aan het nadenken van zijne Lezers tot uitvorsching over te laten. - Maar wie is niet reeds begeerig, om iets meer te weten over de strekking van het werk? ‘Er heerschen,’ let wel, Lezer! ‘er heerschen overhoops dwalingen onder de algemeene Christenheid. Dus is het gelegen met de regtmatige begrippen wegens God, diens wezen en bestuur, met de bijbelsche geschiedenis der schepping, met de openbaring in het algemeen en met die van Adam, Abraham, Mozes, de Profeten en van Jezus Christus in het bijzonder. Zoodanig is het gelegen met het leerbegrip der Drieëenheid, Voorbeschikking, Erfzonde, Geloof, Verzoening, Regtvaardigmaking, Vergeving van zonden, en andere leerstukken meer, die eene wel in zichzelve eenvoudige, doch tevens uiteengezette en wijsgeerige nasporing behoeven. Tot dit bijzonder oogmerk,’ namelijk tot deze eenvoudige, maar te gelijk uiteengezette en wijsgeerige nasporing, ‘is het tegenwoordige werk opgesteld.’ Nu weet gij het, Lezer! Al hetgeen, waarover de grootste Godgeleerden, Wijsgeeren, Liberalen en Obscuranten, Hetero- en Orthodoxen van ouds te vergeefs hebben geschreven, getwist, en elkander onder allerhande anen en isten gerangschikt hebben, dit alles wordt in dit kleine boekje eenvoudig uiteengezet en wijsgeerig nagespoord. Dit heeten wij den stal van Augias met eenen Hercules-arm reinigen! Jammer, dat de Uitgever den naam van den Schrijver vergeten heeft. Die naam heeft even zoo veel regt, om aan de vergetelheid ontrukt te worden, als die van philippus aureolus

{==576==} {>>pagina-aanduiding<<}
theophrastus paracelsus bombastus ab hohenheim, anders gezegd Doctor paracelsus, en de Schrijver van het onderhavige werk mag even zoo goed, als paracelsus in zijnen tijd, alle geleerden toeroepen: ‘Gij moet achter mij, ik niet achter u, gij van Parijs, gij van Montpellier, gij van Zwaben, gij van Meissen, gij van Keulen, gij van Weenen en alwat aan den Donau- en aan den Rijn-stroom ligt, gij eilanden in de zee, gij Italië, Dalmatië, gij Athene, gij Griek, gij Arabier, gij Israëliet; achter mij, en ik niet achter u; mijne is de opperheerschappij!’
Oordeel zelf, Lezer! De quintessentie van alle noodige wijsheid wordt u aangeboden in 53 bladzijden. Het volgende diene tot eene proef van het oordeelkundige der behandeling: ‘Ook dan zelfs wanneer de mensch zijne vermogens misbruikt ten kwade, wordt zijne vatbaarheid ontwikkeld, zijn nadenken gescherpt, zijn geest van waarneming opgewekt, zijn moed gesterkt om alle hindernissen en gevaren te overwinnen.’ Zoo dachten er de Spartanen ook over, en lieten hunne kinderen honger lijden, opdat zij, door te stelen, hunne vatbaarheid ontwikkelen, hun nadenken scherpen, hunnen geest van waarneming zouden opwekken, hunnen moed sterken zouden, om alle hindernissen en gevaren te overwinnen; maar dat deze stelling tot de Christenleer behoort, was ons nog nieuw. Wat al stof tot nadenken voor nadenkende belijders! En dat alles voor 50 centen!


Over de geschiktheid der Protestantsche boven de Roomsche Kerk, om hare Leden tot goede Christenen te vormen. Een broederlijk woord der opwekking van een Hervormd Leeraar. Te Arnhem, bij P. Nijhoff. 1830. In kl. 8vo. 30 Bl. f : - 20.

Menigmaal hoorden wij door verstandige Protestanten den wensch uiten, dat er eenige voorraad bestaan mogt

{==577==} {>>pagina-aanduiding<<}
van kleine, naar de vatbaarheid van mingeoefende Protestanten ingerigte stukjes, in den vorm van traktaatjes, welke ten doel hadden, den belijder van het Protestansch Christendom te versterken in zijn godsdienstig geloof, zijnen ijver tot standvastige volharding in hetzelve aan te vuren, en hem eenig bruikbaar wapen te geven tegen de schoonschijnende drogredenen van zijne tegenpartij. Hoe meer wij de eigenlijke betrekking tusschen Protestanten en Roomschgezinden leerden kennen, zoo veel te meer moesten wij ook instemmen met dezen wensch. De mindere standen laten zich meer, dan men soms denken zou, en meer, dan dit in beschaafdere standen geschiedt, in redetwisten met andersdenkenden in, over godsdienstwaarheden; en het ontbreekt in onzen tijd niet aan pogingen, om den eenvoudigen Protestant, door allerlei listige redeneringen, weder onder het juk des Pausdoms te brengen. Wij kunnen daarom niet anders, dan onze goedkeuring toekennen aan den uitgever van het thans aangekondigde stukje, die, door omwerking tot het genoemde doel eener leerrede van bretschneider, eene bijdrage heeft willen leveren tot voorziening in deze behoefte. Op eene wijze, die niemand, wien het enkel om waarheid te doen is, beleedigen kan, maar berekend om te overtuigen en duidelijk is, wordt de geschiktheid betoogd der Protestantsche, boven de Roomsche kerk, om hare leden tot goede Christenen te vormen; en op dien grond worden Protestanten wel aan de eene zijde vermaand tot eenen liefderijken, maar tevens waakzamen wandel, tot belangstelling in de waarheid, tot beoefening en onderzoek der Heilige Schrift, tot ijverige waarneming van de Godsdienst, en tot eenen onbesmetten wandel. Wij wenschen met den uitgever dit woord in handen van hen allen, die in de zaak, over welke hier gehandeld wordt, waarschuwing en raad behoeven.






{==578==} {>>pagina-aanduiding<<}

Iets over de Geneeskunde, tot nut en onderrigting van jonge Genees- en Heelmeesters, alsmede voor het algemeen, door W. Folkersma, Med. Doctor. Te Leeuwarden, bij H.C. Schetsberg. 1830. In kl. 8vo. X en 192 bl. f 1-20.

Zonderlinger boekje heeft Rec. in langen tijd niet in handen gekregen, dan dit Iets. Wij zouden den ons onbekenden Heere folkersma in vertrouwen aanraden, voortaan liever niets te schrijven. Een ervaren Practicus kan hij welligt wezen; om als Schrijver op te treden, ontbreekt het hem aan kennis, oordeel en talent.
Het boekje bestaat uit eene inleiding, twee afdeelingen en een aanhangsel. In de inleiding leeren wij, onder andere fraaije zaken, dat het wel waar is, dat de menschen niet alle in het leven kunnen en moeten blijven, hetwelk strijdig zijn zou met het Goddelijk plan, maar dat het tevens waar is, dat het de pligt is van den Geneesheer, voorzigtig, naauwkeurig en oplettend te zijn in de uitoefening van zijn beroep. ‘Laat ik dit nader aantoonen (zegt de Schrijver). Op de vraag: Wat is de pligt van een bekwaam en kundig Geneesheer, die geroepen wordt bij het ziekbed? antwoord ik: Vooreerst, te onderzoeken (!), of het een lijder is van het mannelijk of vrouwelijk geslacht,’ enz.
Het is bijkans onbegrijpelijk, hoe iemand, die als Geneesheer eene geletterde opvoeding genoten heeft, op dergelijke wijze schrijven kan. Doch vreemder nog is het, hoe hij als raadgever durft optreden voor zijne jonge ambtgenooten. Aan deze raadgevingen is de eerste afdeeling gewijd, welke handelt over de vraag: ‘Hoedanig behoort een Medicus (Geneesheer) te zijn?’ § 1. Een Geneesheer moet zijn een godsdienstig mensch (gaaf toegestaan, maar dit behoorde anders uiteen te zijn gezet); § 2. een Medicus behoort geen losbol of spotter met God en Godsdienst te zijn (dit is immers reeds be-
{==579==} {>>pagina-aanduiding<<}
wezen, als het gestelde in § 1 bewezen is); § 3. een Geneesheer moet niet bijgeloovig zijn; § 4. een Geneesheer moet zijn een wijsgeer [deze § beslaat het grootste gedeelte van het boekje (bl. 15-111), en behelst eene lijst der simplicia; de Schrijver kon voor dit alles veilig naar een handboek der materies medica verwezen hebben]; § 5. een Geneesheer moet zijn een geleerd en ervaren man. Hiertoe brengt de Schrijver dus niet de kennis der geneesmiddelen, want die zijn reeds in de voorafgaande § bij de wijsgeerte gebragt, maar het Latijn, de Fransche, Engelsche, Hoogduitsche en Italiaansche taal (dit is nog al veel), en, zoo men wil, ook een weinig Grieksch; vervolgens de ontleedkunde, waarvoor de Schrijver aanraadt de werken van verheijen, heister, palfijn, blankard; de physiologie, voor welke hij alleen boerhaave, haller en marherr noemt; de pathologie en de pharmacie; § 6. ook moet een Geneesheer de scheikunde verstaan, en hierover, zegt de Schrijver, kunnen met vrucht kastelein en ypeij gelezen worden; § 7. een Medicus behoort ook een kruidkundige te
zijn. Hierop volgen nu in § 8. eenige vrij bekende zaken uit de semiotica voor jonge Geneesheeren, en § 9. eene opgave van de beste letterkundige hulpbronnen, welke men kan raadplegen, en waaruit men zeggen zou, dat de Schrijver reeds vóór 50 jaren den Doctoralen graad bekomen had, en sinds niet veel meer in de letterkundige wereld had rondgezien. Bij de physiologie b.v. wordt hier, behalve de reeds vroeger genoemde Schrijvers, alleen heymann genoemd; wij denken, dat de Schrijver den Heer heymans bedoelt, wiens physiologie, hoezeer veel nieuwer dan die van marherr, echter daarom de onderscheiding nog niet verdient, om, alléén uit de nieuwere boeken, bij eenen boerhaave, haller en marherr te worden aangehaald. Of leest de Schrijver alleen Latijn en Nederduitsch? Dit kan men immers, volgens hetgeen hij zelf van den Geneesheer eischt (zie § 5), niet verwachten! Hoe kunnen hem dan de

{==580==} {>>pagina-aanduiding<<}
namen van richerand, magendie, dumas onder de Franschen, of van autenrieth, rudolphi en anderen onder de Duitschers onbekend zijn? Voor het overige is het onmogelijk, het doel te gissen van deze onvolledige en oppervlakkige aanwijzingen. Rec. durft gerust beweren, dat niet één jong Geneesheer onze Hoogescholen verlaat, die alles, wat hier geleerd wordt, niet veel vollediger en beter op de Hoogeschool zal hebben leeren kennen. Dat de Schrijver weinig physiologische kennis heeft, zou niet moeijelijk zijn, uit eenige plaatsen aan te toonen.
De tweede afdeeling, van bl. 161-183, handelt over misbruiken, welke aan den kant des lijders veelal plaats hebben; achtereenvolgens spreekt de Schrijver hier van huismiddelen, onzindelijkheid, misbruik van sterken drank, verandering van Geneesheer, en verkeerde leefwijze. - Het aanhangsel is eindelijk eene soort van toepassing, waarin de Schrijver als van den kansel tot Geneesheeren, Heelmeesters, Vroedmeesters, Bakers (ja, Bakers!) spreekt. Is het boekje ook veelligt voor Bakers geschreven?





Hertog Bernhard van Saksen-Weimar-Eisenach's Reize naar en door Noord-Amerika, in 1825-1826. II Deelen. Met Kaarten en Platen. Te Dordrecht, bij Blussé en van Braam. In gr. 8vo. Te zamen 982 bl. f 8-80.

Met eene zonderlinge, genoegelijke gewaarwording vatten wij de pen op, om dit werk te beoordeelen. De Schrijver van hetzelve is op dit oogenblik in de voorhoede onzer dapperen, die 's lands eer en regten tegen den ellendigsten, lafhartigsten en tevens domsten en leugenachtigsten vijand hebben verdedigd; en hij heeft daarbij de uitstekende, bijzondere goedkeuring van dien Held ontvangen, die in eenen tiendaagschen veldtogt twee legers geslagen en bijna drie gewesten veroverd

{==581==} {>>pagina-aanduiding<<}
heeft, en die stellig geheel België binnen nog ééne week zou hebben doen bukken, zoo niet het jammerlijke Engelsche Ministerie, de waardige Bondgenoot der Belgen, in vereeniging met het revolutionaire Frankrijk, onze bevolking van derdehalf millioenen, die reeds vierdehalf millioenen Belgen overwonnen had, met eene magt van vijftig millioenen menschen bedreigde! Dat zijn Helden! dat heet grootmoedigheid! Terwijl de laffe leopold van Saksen-Koburg zich van angst niet weet te bergen, en, even als een schuwe vogel, van plaats tot plaats vliegt, tot dat hij eindelijk in het hoofdkwartier van zijnen voormaligen mededinger nemours veiligheid vindt, is zijn neef, de waardige bernhard van Saksen-Weimar, steeds vooraan op den weg van eer en pligt, en voert onze dappere vrijwillige jagers, schutters en krijgslieden aan tegen eenen vijand, bij wien het gevoel der misdaad en het kwade geweten alle krachten verlamd heeft. Terwijl die neef te Londen in trage werkeloosheid zijn sinecure van zes tonnen gouds in het jaar verteerde, was onzen Saksen-Weimar, te midden des vredes, zijn post als Militair Bevelhebber van Gent te gemakkelijk, en besloot hij, door reizen in een nieuw, bloeijend en dagelijks vooruitgaand gedeelte der wereld, zijne kundigheden te vermeerderen, en den kring zijner denkbeelden te verruimen. De slotsom dier nasporingen vinden wij in de beide voor ons liggende Deelen. Dezelve zijn bij wijze van dagboek ingerigt. Dit heeft zijne voor-, maar ook zijne nadeelen. Tot de eerste behoort, dat het ons als 't ware eenen waarborg geeft van de waarheidsliefde en opregtheid des Schrijvers, die dag voor dag opteekent, wat hij gezien, gehoord en ondervonden heeft, die voet
bij stuk zet, en niet zoo ligt van zijn onderwerp kan afdwalen. Maar aan den anderen kant is het voor hem ook moeijelijker, de klip der eentoonigheid en der al te uitvoerige, in zijn dagboek opgenomene, beschrijvingen te vermijden. Veelvuldige bezoeken en ontmoetingen, die voor den lezer minder belang hebben dan voor den reiziger, wor-
{==582==} {>>pagina-aanduiding<<}
den in de beschrijving ongevoelig ingelascht, en geven aan dezelve eene wel eens wat te groote uitvoerigheid. Ook belet deze manier meer of min de ruime overzigten van 't geheel, die men bij sommige groote reizigers vindt.
Doch dit daargelaten - want deze manier is aan vele andere uitmuntende reizigers eigen - zoo vinden wij hier eenen ongemeenen rijkdom van zaken. De geheele lengte der Vereenigde Staten van Noord-Amerika niet alleen, van Boston tot Nieuw-Orleans, 13 graden in de breedte, met de aanzienlijke steden Boston, Nieuw-York, Philadelphia, Baltimore, Washington, Richmond, Norfolk, Columbia, Charlestown, Nieuw-Orleans, Louisville, Cincinnati, Pittsburg, en de provinciën Massachusetts, Nieuw-York, Nieuw-Jersey, Pensylvanië, Delaware, Maryland, Virginië, Noord- en Zuid-Carolina, Georgië, Alabama, Louisiana, Mississipi, Tennessie, Missouri, Illinois, Indiana, Kentucky en Ohio werden bezocht, maar ook de naburige Britsche bezitting Opper- en Neder-Kanada, met de watervallen van de Niagara, het meir Ontario, de groote en schoone St. Laurens-rivier en de steden Montréal en Quebec, alsmede in Engeland de havens Portsmouth, Plymouth, de steden Liverpool en Birmingham. De heenreize werd gedaan op het Nederlandsche Fregat Pallas, Kapt. Luitenant rijk, aan wiens
bekwaamheden en vriendelijken omgang, alsmede dien van velen zijner Offiicieren, regt gedaan wordt. (Met een' derzelven, den Heer tromp, leide de reiziger een groot gedeelte van den weg ook door Amerika af.) De terugreis had plaats met het Amerikaansche pakketvaartuig Pacific tusschen Nieuw-York en Liverpool. Overal is het den Hertog vooral te doen, om met merkwaardige menschen in kennis te komen, en de vorderingen der nijverheid te beschouwen. Daarom worden dan ook belangrijke fabrijken met bijzondere uitvoerigheid beschreven. Niet minder vestigt de vorstelijke Reiziger het oog op alles, wat tot de verzachting der menschelijke ellende en de

{==583==} {>>pagina-aanduiding<<}
volksverlichting betrekking heeft. Men weet, dat, omtrent de eerste, door de menschlievende Kwakers uitstekende pogingen gedaan zijn, terwijl men de doodstraf heeft trachten af te schaffen en te vervangen door eene inrigting, die erger is dan de dood, namelijk de levenslange eenzame opsluiting zonder werk (solitary confinement.) Deze wreede barmhartigheid wordt door onzen kundigen Schrijver op de regte waarde geschat. Het is een dood, langzamer en op den duur pijnlijker dan de hongerdood, - die der verveling. De Schrijver vergelijkt deze behandeling (hoewel met het beste oogmerk ondernomen) bij de Spaansche Inquisitie. (Iste D. bl. 320-322.) Daarenboven brengt zulk eene stichting niets op; terwijl in zulk eene, waar de overtreders moeten arbeiden, daardoor ten minste een gedeelte der kosten gedekt wordt. De toepassing dezer eenzame opsluiting heeft echter met vrucht, voor eenen tijd, op sommige hardnekkige misdadigers plaats. Veel doelmatiger zijn andere instellingen tot wering der misdaad niet alleen, maar ook tot verbetering van den misdadiger, grootendeels door inschrijving van menschenvrienden bijeengebragt, zoo als te Nieuw-York het weeshuis (de stichting voor ouderlooze kinderen), de middelbare school (in Amerika, waar men niet lastig in zijne eischen van geleerdheid is, noemt men dit a high school), de stichting ter verbetering van jeugdige misdadigers, het burgerhospitaal (vóór de omwenteling, in 1770, opgerigt), en zelfs eene inrigting van Negers tot ondersteuning hunner zieken en ongelukkigen. Over 't algemeen worden deze menschen met eene stuitende terugzetting en verachting in dit land der vrijheid behandeld. Zelfs in de gevangenis mogen de zwarte en halfzwarte vrouwen zich niet op de bank
plaatsen, waarop de blanke vrouwen zitten, maar moeten op eene andere bank aan de linkerzijde gaan zitten. Doch in de Noordelijke Staten, waar de slavenhandel en slavernij verboden is, en dus de Negers vrije menschen zijn, is slechts verachting hun lot; in de Zuidelijke (van Virginië af) worden zij op het

{==584==} {>>pagina-aanduiding<<}
onmenschelijkst als slaven behandeld. De gewone straf te Charlestown is, slagen met eene bullepees op den onnatuurlijk, bij wijze van pijnbank, uitgerekten rug, of het geeselen, met het aangezigt op den grond uitgestrekt en handen en voeten aan vier palen bevestigd, te Nieuw-Orleans, of het malen van mais door middel van een' treedmolen, waarvoor men anders paarden gebruikt. Van andere staaltjes van onmenschelijkheid verschoonen wij den Lezer: maar dit is zeker, dat de slavernij der Zwarten in de zuidelijke deelen van de Vereenigde Staten nog in al hare kracht bestaat. Geene blanke vrouw wil ook in de zuidelijke Staten op een bal komen, waarop zich iemand bevindt, in wier bloed zelfs in het vierde geslacht nog dat van eenen Neger of eene Negerin vloeit, al is zij genoegzaam blank. Nogtans worden deze quarteronbals, waar die meisjes onder elkander dansen, door de blanke Heeren des te sterker bezocht, hetwelk niet weinig jaloerschheid bij de Amerikaansche Dames van blanken huize opgewekt, die niet dulden willen, dat eene quarteronne in hare tegenwoordigheid zit, of zelfs in de kamer komt, waar zij zich bevindt; ja die het verfoeijelijke, in eene Republiek volstrekt onverklaarbare, regt hebben, zulk eene ongelukkige, wegens een misdrijf, waarvoor zij twee getuigen weten op te loopen, als eene slavin te doen geeselen. O land der vrijheid!
Wij zouden geen einde vinden, en de grenzen eener beoordeeling zeer verre te buiten gaan, wanneer wij alle de merkwaardige bijzonderheden, die in deze Reis onze aandacht hebben gewekt, wilden mededeelen, zoo als de krijgstooneelen uit den zevenjarigen en vrijheidsoorlog, waaraan wij herinnerd worden, en die de Hertog met het oog van een' kenner beschouwt, b.v. het slagveld bij Queenstown, waar de Amerikanen onder salomon van rensselaer (uit het bloed der oude volkplanters van Nieuw-Nederland) de Engelschen zouden verslagen hebben, indien de gewapende burgers over de grenzen hadden willen gaan (Iste D. bl. 185); dat bij Quebec, waar de beroemde Engelsche Generaal wolfe sneu-
{==585==} {>>pagina-aanduiding<<}
velde, (men kent de fraaije plaat van west) Iste D. bl. 215; dat van Saratoga, waar de Amerikaansche Generaal gates den Engelschman burgoyne gevangen nam (bl. 241-242); het tooneel der overwinning van den Amerikaanschen Generaal jackson op de Engelschen bij Nieuw-Orleans (IIde D. bl. 136-141.) Aan het beroep van den vorstelijken Schrijver is ook de bijzondere uitvoerigheid van het blijkbaar con amore geschrevene berigt der Krijgsschool van Westpoint in den Staat van Nieuw-York te danken, (Iste D. bl. 251-259 door den Vertaler, blijkens zijne Voorrede, nog bekort. - Merkwaardig is het verslag eener Atheïstische Kolonie, door den beruchten plannenmaker owen in den Staat van Indiana opgerigt, waar men een nieuw maatschappelijk stelsel (the new social system) heeft ingevoerd, waarbij geene godsdienstige gronden hoegenaamd, maar
wel gelijkheid van eigendommen en werkzaamheden, worden in acht genomen. Maar dit huis, op zulk eenen zandgrond gebouwd, begon toen, hoe nieuw het ook was, reeds te wankelen, en de Hertog, die het bezocht, naauwkeurig beschouwd en met den stichter kennis gemaakt heeft, voorspelde reeds deszelfs nabijzijnden val. Als een staaltje van de bespottelijke inrigtingen in deze Godverzakende Maatschappij diene het volgende. Een allerliefst jong meisje, hetwelk door eene ongelukkige liefde onder deze menschen verdwaald was, bevond zich juist bezig met een gezelschap door uitnemende muzijk en dans te vermaken, toen men haar afriep om de koeijen te melken, hetwelk zij met betraande oogen deed. (IIde D. bl. 241.) Deze Maatschappij, waarvan haar stichter de herschepping der wereld verwachtte, heeft zich inderdaad reeds in 1827 ontbonden. Niets zonder God. Dit besefte een andere stichter eener zonderlinge Maatschappij in deze heerlijke onbebouwde gewesten, de Heer rapp uit Wurtemberg, van wien owen zijne landerijen gekocht had, en die er nu elders eene nieuwe aanleide, namelijk Economy, bij Pittsburg. In het huishoudelijke heeft deze met owen's New Harmony wel eenige overeenkomst, maar rust op geheel andere grondslagen. Het is echter zonderling, dat rapp allen omgang van echtelieden, in zijne vorige Kolonie althans, zou verboden, en zelfs zijnen eenigen zoon aan dit monnikenvooroordeel, hetwelk immers den ondergang zijner volkplanting moest naar zich slepen, ten offer zou hebben

{==586==} {>>pagina-aanduiding<<}
gebragt. Misschien zijn echter die geruchten slechts door zijne vijanden uitgestrooid; althans hij zoekt nu slechts de al te groote vermenigvuldiging zijner Kolonie, (waarvoor in deze ruime, pas ontgonnene gewesten nog overvloedige plaats is) door afrading van het huwelijk, voor te komen. Zou dit begrip een gevolg en eene toepassing zijn van het beruchte stelsel van malthus? - Doch in de nabuurschap van Economy (wel te verstaan eene Amerikaansche nabuurschap) vindt men eene volkplanting der zoogenoemde Shakers of huppelaars, godsdienstige dweepers, die hunne Godsvereering door zekere dansen te kennen geven, en alle gemeenschap der seksen ten strengste verbieden, zoodat zelfs alle gehuwde lieden, na het intreden in dat Genootschap, als broeder en zuster moeten leven. De grond voor dit gevoelen schijnt met dat van verscheidene Kerkvaders - en niet met staatkundige inzigten - zamen te hangen. Behalve de bedoelde Kolonie, Union-Village, in Ohio, hebben de Shakers er ook eene in den Staat van Nieuw-York, Nieuw-Libanon genaamd.
Gaarne zouden wij nog meer uit deze bij uitstek zaakrijke en leerzame Reis overnemen; doch wij moeten ons bekorten. Vooral de beminnaar der praktische Staathuishoudkunde zal hier eenen rijken oogst vinden; minder de man, met eene vurige, dichterlijke verbeelding bezield. De strekking van den geest des Schrijvers schijnt daartoe minder over te hellen. Men zou verwachten, hier statige beschrijvingen van de maagdelijke, trotsche Natuur dezer gedeeltelijk nog niet ontgonnene eeuwige wouden en hunner voortbrengselen te vinden, die met zulk eene wegslepende kracht b.v. door chateaubriant zijn geschilderd. Doch hierin zou men zich bedriegen. De Hertog erkent zelf onbewimpeld, dat hij geen Dichter is, en dus beschrijft hij enkele heerlijke natuurtooneelen, gelijk den doorloop der rivier Potowmack door de blaauwe bergen en de beroemde natuurlijke brug, beide in de provincie Virginië, liever met de woorden van den beroemden Oud-President jefferson, met welken belangrijken grijsaard hij op deszelfs buitengoed Monticello kennis maakte, (Iste D. bl. 412-414, bl. 423-425.) Zonderling geeft zich dit verschil van beschouwingswijze door verschil van geaardheid in één voorbeeld te kennen. Het baardmos, dat in Amerika zeer veelvuldig van de boomen nederhangt, vergelijkt chateaubriant bij zwevende geesten, bracken-
{==587==} {>>pagina-aanduiding<<}
ridge bij schepen, met wier ontvouwde zeilen de lucht bij windstilte speelt, de Hertog van Saksen-Weimar bij rakken, waaraan de wasch van bedelaars hangt te droogen! (IIde D. bl. 73, 74.)
Wij eindigen dit verslag met het volgende wezenlijk romantische geval, bij de eerste vestiging in Virginië door de Engelschen, onder Koning jacob I (Iste D. bl. 444). ‘Eene inlandsche Prinses, pocahontas, dochter van powhattan, een der magtigste inlandsche opperhoofden aan den oever der James-rivier, verliefde op den Engelschen bevelhebber, Kapitein smith, en zwom in een' stormigen nacht het water over, om hem te verwittigen, dat haar vader en andere Vorsten tegen zijn leven en dat van zijne onderhoorigen hadden zamengezworen. Dus werd zij de redster der ontluikende Kolonie, en zij werd dat nog tweemaal op dezelfde wijze. Nogtans viel haar beminde eindelijk in eene hinderlaag, en stond hij nu door de inlanders opgeofferd te worden. Toen leide zij haar hoofd nevens het zijne op het blok, en behield hierdoor zijn leven nogmaals. (Dit wordt door een der bas-reliefs van de groote rotunda in het Washingtonsche Kapitool voorgesteld.) Kapitein smith was gehuwd, en kon dus de behoudster van zijn leven, toen hij naar Engeland terugkeerde, niet medenemen. Hierom liet hij haar diets maken, dat hij gestorven was, en scheepte zich heimelijk in. Pocahontas huwde vervolgens aan zekeren ralph, door wien smith in het bevel over de Kolonie vervangen werd, en zij verzelde denzelven naar Engeland. Hier ontmoette zij eenmaal toevalliglijk op straat dien smith, wien zij dood achtte. Daarop verviel zij in zulk eene zwaarmoedigheid, dat zij Engeland verliet, om naar Amerika weder te keeren, maar op de terugreis van hartzeer overleed. Zij had bij ralph eenen eenigen zoon,
die zich in Amerika vestigde, en twee dochters naliet. Van deze laatste stammen de geslachten van randolph en robinson af, in welke de oudste zoon powhattan en de jongste dochter pocahontas geheeten werd.’
Het woord Kaarten en Platen, bij dit werk gevoegd, moet men in geen' ruimen zin verstaan. Het eerste duidt slechts eene middelmatige Kaart van Noord-Amerika aan, waarop zelfs des Hertogs reisweg niet naauwkeurig is aangeduid, waarop Cincinnati Cinchmatie, New-Lancaster Lanaster en Zanesville Lauriesville moet heeten; terwijl men

{==588==} {>>pagina-aanduiding<<}
onder Platen slechts eene schets van het Washingtonsche Kapitool en van eenige werktuigen moet verstaan.


Nieuwe Ontdekkingsreize rondom de Wereld, in de jaren 1823 tot 1826 ondernomen door den Ridder Otto von Kotzebue, Scheepsbevelhebber in Russisch-Keizerlijke dienst. In II Deelen. Uit het Hoogduitsch vertaald. Te Haarlem, bij de Wed. A. Loosjes, Pz. 1830. In gr. 8vo. Te zamen VII en 528 bladz. f 6-80.

De Ridder von kotzebue, reeds door vroegere zeereizen bekend, werd in den jare 1823, door den toenmaligen Keizer van Rusland, alexander, benoemd tot bevelhebber over een schip, hetwelk tot eene geheel wetenschappelijke reize rondom den aardbol bestemd was. Als reisgenooten werden hem toegevoegd de Hoogleeraar eschholtz tot Natuuronderzoeker, de Heer preus als Sterrerekundige, de Heer lenz als Natuurkundige, en de Heer hofmann voor de Delfstofkunde. Van sterrekundige, natuurkundige en andere wetenschappelijke werktuigen waren de reizigers overvloedig voorzien. Van Kroonstad neemt de reis eenen aanvang, en wordt bijna zonder eenig vertoef voortgezet tot Rio-Janeiro in Brazilië. Een verblijf aldaar van bijna eene maand stelt den schrijver in staat, om vele berigten aangaande deze hoofdstad te leveren. Na Kaap Hoorn vrij spoedig te zijn omgevaren, bereikt het schip eene haven in de nabijheid der stad Conception in de republiek van Chili. Ook daar nemen de reizigers de gelegenheid waar, om zich met de natuurlijke en zedelijke gesteldheid des lands en van de inwoners bekend te maken. Van Chili wordt de reis voortgezet naar het, vooral sedert cook's verblijf aldaar, zoo vermaarde eiland O Tahaïti. Ook kotzebue voegt zijne stem bij de hulde, die door alle reizigers, die dit eiland bezochten, aan deszelfs bekoorlijkheid gegeven wordt, en het verhaal van het verblijf op O Tahaïti beslaat bijna een derde gedeelte van het eerste deel. Na O Tahaïti te hebben verlaten, bezoeken onze reizigers de, insgelijks in de Zuidzee gelegene, Zeemans-eilanden en de eilandketen van
Radack, waar kotzebue, op het eiland Otdia, door de bewoners, met welke hij op eene vorige reis met het

{==589==} {>>pagina-aanduiding<<}
schip de Rurik reeds bekend geworden was, zeer vriendelijk ontvangen werd. Het verblijf aldaar was inderdaad eene aangename verpoozing van de vermoeijenissen en ontberingen der zeereis. Minder aangenaam was de overtogt naar het barre Kamschatka, waar echter het verblijf inviel in het zachtste jaargetijde, en daardoor aan de reizigers gelegenheid gaf, om het land in de nabijheid van Peter- en Paulshaven vrij naauwkeurig te leeren kennen, en nog veel belangrijks te voegen bij de vroegere beschrijving van Kamschatka door krusenstern. Van Kamschatka zeilden de reizigers naar den hoofdzetel der Russisch-Amerikaansche Compagnie Nieuw-Archangel, op het eiland Sitka, en deden van daar nog eenen togt naar Kalifornië en de Sandwich-eilanden. In dit gedeelte der reis worden uitvoerige berigten gegeven over de Russische handelplaatsen in Amerika, benevens eene schets van de oorspronkelijke bewoners dezer streek, de Aleuten en Kaluschen, de Spaansche Zendelingsposten en het Russische fort Ross, beide in Kalifornië. Belangrijk vooral is het medegedeelde aangaande den voortgang der beschaving op de Sandwich-eilanden, sedert de kennismaking der bewoners met de Europeanen. Zijnen terugtogt nam kotzebue door de Chinesche zee, langs de Philippijnsche eilanden, vertoefde nog te Manilla, bezocht St. Helena, en kwam, op den 10 Julij 1826, van zijne driejarige zeereis ter reede van Kroonstad terug.
Tot eene proeve van den inhoud van dit werk kiezen wij de beschrijving van het Staten-eiland. ‘Welk een kontrast met het heerlijke Brazilië! Daar zoude men zeggen, dat de natuur hare scheppingskracht in praal en verscheidenheid heeft uitgeput: hier smeet zij slechts eenige spaarzaam met mos begroeide rotsbrokken neder. Zelden acht de zon dit land, even gelijk het naast hetzelve gelegen Vuurland, een' enkelen harer stralen waardig. Een eeuwige neveldamp voegt zijne verderfelijke vochtigheid bij de koude, welke hier het gansche jaar door heerscht, zoodat op zijn best, even als in ons hooge Noorden, eenige onvolwassene boomen aan den voet der klippen gedijen. Alleen zeedieren met hun koud bloed bewonen deze barre kusten, en zeevogels omfladderen die. Anders bespeurt men er geen leven. De insekten zelfs versmaden dit klimaat. De mensch echter, dien men onder alle hemelstreken aantreft, is met zijn' trouwen medgezel, den hond, ook tot hiertoe doorgedron-
{==590==} {>>pagina-aanduiding<<}
gen. Doch ook hem is een milde zonnestraal voor de ontwikkeling zijner natuur eene behoefte. Hier is hij slechts een dier. Klein van gestalte en van eene morsige kopergele kleur, met zwart borstelig haar zonder baard, kommerlijk in huiden van zeedieren gewikkeld, bewoont hij zijne ellendige, uit losse met gedroogd gras bedekte takken opgeslagene hut, en stilt zijnen honger met doodgeslagene of ook wel gestorvene en half verrotte zeedieren, zonder de minste toebereiding. Door zijne domheid heeft hij het niet tot de allereenvoudigste uitvindingen gebragt, om zich tegen de ruwheid van zijn klimaat te beschutten, of zijn vreugdeloos aanzijn eenig gemak te verschaffen. De koude stremt hier de werking van den geest, en echter is deze zuidelijke breedte dezelfde als de noordelijke, waaronder mijn geliefd Esthland ligt, waar men genoegelijk leven kan, waar ik geboren werd, waar mij het hoogste geluk mijns levens in de gedaante
eener bevallige vrouw ten deel viel, en waar ik, na het doorstaan van alle ongemakken, in de haven der vriendschap en der liefde hoop uit te rusten, tot dat ik de laatste reis zal moeten ondernemen, van waar men nimmer terugkeert.’
Uit deze proeve en het gegevene verslag van den inhoud zal onze lezer wel zelf reeds het besluit kunnen opmaken, dat het verhaal der reis aangenaam en belangrijk onderhoud moet verschaffen. Hier en daar hebben de berigten zoo veel avontuurlijks, dat men vrijheid heeft om te twijfelen, of de schrijver niet wat te veel aan zijne verbeelding heeft botgevierd, dan dat de lezer alles als letterlijk waar zou kunnen aannemen. Van dien aard is onder anderen het berigt aangaande de stichting der Engelsch-O Tahaïtische volkplanting op het eiland Pittcairn, hetwelk tamelijk romanesk luidt. Met regt mogen dan ook de voorstanders der Zendelinggenootschappen vorderen, dat men niet, op het getuigenis van kotzebue alleen, als bewezen zal aannemen de zware beschuldigingen, welke de schrijver inbrengt tegen de Engelsche Zendelingen, die de bewoners van O Tahaïti tot de aanneming van het Christendom hebben gebragt. Het zou te bejammeren zijn, dat zij, die, naar kotzebue's bekentenis zelve, door de verkondiging der leer van het Evangelie, deze eilanders teruggebragt hebben van derzelver teugellooze ontucht, bijgeloof en menschenoffers, schuldig zouden staan aan de wandaden, welke de schrijver hun ten laste legt. Ofschoon deze beschuldiging in vele opzigten blijken

{==591==} {>>pagina-aanduiding<<}
draagt van verregaande partijdigheid en zichzelve dikwijls wederlegt, wenschen wij, dat de eene of andere daartoe bevoegde pen zich zal verledigen, om voor ons lezend publiek dezelve te wederleggen. - Het dierkundig aanhangsel van Prof. eschholtz is, naar het ons voorkomt, zeer belangrijk voor de wetenschap. Twee afbeeldingen en twee aardrijkskundige kaarten versieren het werk. Voor zoo veel hetzelve niet alleen aangename lectuur verschaft, maar aanleiding geven kan, om de hier vermelde en beschrevene zaken nader te onderzoeken, verdient het werk aanbeveling, vooral aan de zoodanigen, die met een oordeel des onderscheids lezen, tot verrijking van hunne kennis aangaande de natuurlijke gesteldheid der aarde en den toestand van derzelver verschillende bewoners.






Geschiedenis van Griekenland, uit oude en latere Schrijvers zamengesteld, door N.G. van Kampen. IIIde Deel. Heerschende invloed van Sparta, Thebe en van Philippus van Macedonië. Te Rotterdam, bij de Wed. J. Allart; te Dordrecht, bij J. de Vos en Comp. 1830. In gr. 8vo. XXXVII, 522 bl. f 4-50.

Wat wij van de inrigting en verdiensten dezes werks bij de aankondiging van vroegere deelen gezegd hebben, herhalen wij gaarne. En wij verheugen ons daarom in het belangrijk aantal inteekenaren, van welke de naamlijst hier voorafgaat. De volgende verkorte opgaaf van den inhoud der Hoofdstukken zal doen zien, wat men in het deel aantreft: I. Einde des Peloponnesischen oorlogs; II. - tot op den vrede van Antalcidas; III. - tot op den veldslag bij Leuctra; IV. - tot den dood van Epaminondas en Agesilaüs; V. de kunsten en wetenschappen bij de Grieken tusschen de eeuw van Perikles en die van Alexander; VI. Philippus de Macedoniër, tot op het einde van den Heiligen oorlog; VII. - tot op den dood van Philippus. Met verlangen zien wij naar een volgend deel, en niet minder naar de behandeling van die nog jongere tijdperken uit, welke het min bearbeide veld der middeleeuwen enz. beslaan. Daarvoor besparen wij dan ook de gelegenheid tot aanmerkingen, welke het niet in ons bestek valt bij elk boekdeel zorgvuldig op te sporen, en die zich van zelve aan ons niet hebben voorgedaan. Tot een proefje

{==592==} {>>pagina-aanduiding<<}
sta hier een goed deel van de allereerste §: ‘De gemeenschap, die in den tegenwoordigen tijd tusschen oorlogvoerende legers en derzelver Regeringen plaats heeft, en waardoor men in weinige dagen aan de boorden der Finsche golf berigten van het oorlogstooneel aan de overzijde des Donau-strooms heeft, deze gemeenschap bestond in den ouden tijd, althans bij de Grieken, geenszins. De wonderen, door de verbeterde scheepvaart, het postwezen en de drukkunst bewerkt, waren aan dat oude zoo hoogstbeschaafde volk onbekend. - Men had hoegenaamd te Athene geene echte berigten van den toestand des legers, toen, volgens het verhaal van plutarchus, in de havenstad Pireëus, in een' barbierswinkel, waarin toenmaals allerlei nieuwigheidvertellers bijeenkwamen, een onbekende van de vernieling des Sicilischen legers, als van eene zaak, die men waarschijnlijk reeds wist, misschien zelfs op een' beklagenden toon, het verhaal deed. De barbier haast zich, zonder meer getuigenissen af te wachten, naar de Archonten, en geeft berigt van 't gehoorde. Van schrik en ontroering verplet, beleggen zij terstond volksvergadering; de barbier wordt binnengeleid, en moet zijnen man noemen. Doch deze was waarschijnlijk reeds vertrokken: de ongelukkige wist deszelfs naam niet, en werd nu als onruststoker en verspreider van valsche tijdingen op eene soort van pijnbank gespannen, en zoo lang gefolterd, tot er, gelukkig voor hem, echte boodschappers of misschien enkele ontsnapten aan de ramp in de stad kwamen, die alles omstandig verhaalden. (Plutarch. in Nic. C. 30.) Toen wilde men aan dezen ook nog naauwelijks geloof geven, en de eindelijke overtuiging bragt beurtelings woede tegen de redenaars voort, die deze onderneming hadden aangeraden, (alsof, zegt thucydides, het volk
niet hun gevoelen in den tijd had bekrachtigd!) tegen de wigchelaars, die den goeden uitslag hadden voorspeld, en daarop eene algemeene, diepe vrees en neerslagtigheid. Er was geen geld, er waren geene schepen, geen scheepsvoorraad, geene jonge manschappen, geene ervarene zeelieden meer; alles, alles had het plan van alcibiades verslonden, en deze, misschien de eenige, die het nog had kunnen uitvoeren, hij, de losse, wilde, teugellooze, maar schrandere, bekwame, voortvarende man, stond aan het hoofd der vijanden, om die tragen met zijn vuur te bezielen.’







{==593==} {>>pagina-aanduiding<<}

Lettres sur la Prospérité publique, adresseés à un Belge, dans les années 1828, 1829, 1830. Par le Cte Gysbert Karel van Hogendorp. Amsterdam, Diederichs Frères. Sept. 1830. II Vol. 8vo. IV et 403 pages. f 4-80.


Opinion du Cte G.K. van Hogendorp émise le 17 Avril 1816 ensuite de la Réunion de la Hollande et de la Belgique. Traduit du Hollandais. Amsterdam, Diederichs Frères. 1831. 8vo. X et 255 pages. f 2-50.

Het eerste dezer geschriften bevat eene reeks van Brieven, door den Graaf van hogendorp gedurende de jaren 1828-1830 aan eenen Belgiër geschreven, in welke hij zijne denkbeelden omtrent de algemeene Welvaart ontwikkelt. Of deze Brieven werkelijk stuksgewijze aan eenen Belgiër geschreven en gezonden zijn, dan of, gelijk wij bijna vermoeden zouden, de Graaf zijn werk alleen dien vorm gegeven heeft, om den stelselmatigen en wetenschappelijken toon te ontwijken en het tot eene meer onderhoudende lectuur te doen strekken, komt voor ons op hetzelfde neder. Het boek blijft, in ons oog, even belangrijk, de denkbeelden, er in vervat, even waar en voor Oud Nederland even nuttig.
De gevoelens van den Graaf van hogendorp omtrent de huishouding van onzen Staat zijn algemeen bekend door zijne Bijdragen; een werk, dat ook nu nog op hoogen prijs mag gesteld worden, als eene schatkamer van juiste opmerkingen omtrent het waarachtig belang van onze Natie. Men weet, dat de Graaf een voorstander is van den vrijen handel. Dit denkbeeld is echter onbepaald; want er is een groot onderscheid tusschen den volmaakt vrijen en den zoo min mogelijk beperkten handel.
Het kan dus niet anders dan hoogst belangrijk zijn, om, in een tamelijk uitgebreid werk, ontwikkeld te zien, hoedanig de schrandere van hogendorp den vrijen handel begrijpt. Dit is het hoofddoel van dit werk, waarin bovendien een stelsel van belastingen ontworpen wordt, 't welk zich door eene billijke evenredigheid zoude aanbevelen, waardoor de handel zoo min mogelijk belemmerd werd, en 't welk toch in de behoeften der schatkist zou voorzien.

{==594==} {>>pagina-aanduiding<<}

De Schrijver beschouwt in de eerste plaats (I, bl. 1-80) het systema van den vrijen handel of der algemeene markt, in tegenoverstelling van den aan banden liggenden handel (le commerce réglementaire). De handel moet vrij zijn; dat is, zoo vrij mogelijk. Er zijn artikelen, b.v. sommige onzer producten, waarvan de invoer eenigzins belast moet worden, wijl anders de vreemdeling hier beterkoop zoude kunnen aanvoeren. Hij wil dus een zoodanig regt van invoer, waardoor de concurrentie voor onze eigene producten verzekerd wordt, maar hooger volstrekt niet: eigenlijke beschermende regten, waarbij het regt op den invoer bijna met een verbod van invoer gelijk staat, keurt hij volstrekt af. Schrander ontwikkelt hij hier het nadeel der beschermende regten, aan fabrijken verleend, voor de ingezetenen, voor den koophandel, ja voor de fabrijken zelve, welke laatste, op het hooge regt steunende, minder zorg voor de volkomenheid hunner fabrikaten dragen, door den hoogeren prijs uitgelokt zich in het fabriceren van meer dan er benoodigd zijn kan overspannen, en bij den minsten tegenspoed overladen zijn met stapels fabrikaten en een ontzettend aantal overtollige werklieden! - Zijne bescherming van fabrijken zoude bestaan in een zeer matig regt op den invoer, en voorts in premiën, van Gouvernementswege uit te betalen aan de beste derzelve. Hierop drukt hij bijzonder. De fabrijken, die bij andere te achter zijn, komen ter bescherming niet in aanmerking, vóór zij zelve gezorgd hebben, dat zij de beste evenaren.
Van bl. 80-113 handelt de Schrijver over het Ontwerp van onzen willem IV, het Porto franco, 't welk in de bijzonderheden ontwikkeld en naar waarde gehuldigd wordt.
Hiermede gaat de Schrijver over tot de Belastingen. Bl. 113-183 handelt hij over Belastingen in het algemeen. Hij tracht hier het begrip te bepalen van een evenredig dragen in de belastingen door alle de klassen der Maatschappij. Hij wil drie soorten van belastingen. In de eerste betalen de rijken, de middelstand en de armen. In de tweede, de rijken en de middelstand. In de derde, de rijken alleen. Dit gronddenkbeeeld wordt vervolgens zeer uitvoerig uiteengezet: ieder der drie zoo even genoemde klassen wordt wederom in onderscheidene klassen verdeeld, enz. Echter erkent de Schrijver, dat, om dit denkbeeld op eene bestaande Maatschappij toe te passen, er zeer naauwkeurige statistische be-
{==595==} {>>pagina-aanduiding<<}
rekeningen zouden noodig zijn. Het Gouvernemt alléén, zegt hij, kan deze bekomen en jaarlijks volkomener maken. Intusschen geeft hij approximative opgaven (in ons oog, hier niet veel beter dan Hypothesen), waaruit hij dan tracht af te leiden, dat, elke klasse naar de gegevene evenredigheid dragende, de som, voor de staatsbehoeften benoodigd, zoude gevonden worden.
Om dit op de bestaande belastingen toe te passen, beschouwt hij vervolgens elke derzelve in het bijzonder, en wel van bl. 183-206 de Grondbelasting, waarmede dit Deel besloten wordt.
In het tweede Deel behandelt hij op dienzelfden voet de overige belastingen, als het Personeel, de Patenten, de Registratie, Zegel-, Griffie- en Hypotheek-regten en het Regt van Successie (bl. 1-44). Het overige van dit Deel is aan de Accijnsen toegewijd, over welke vooral zeer breedvoerig gehandeld wordt. De Schrijver heeft dit gedeelte niet voltooid. De laatste Brief leert ons, dat eene zware ziekte den Graaf de pen had doen nederleggen, welke hij in een jaar niet weder had kunnen opvatten. Intusschen waren de omstandigheden geheel veranderd. Eene volkomene scheiding van Noord en Zuid scheen daar te zijn. Het werd dus nu geheel onnoodig, om den Belg verder van de voordeelen des vrijen handels te overtuigen.
Ofschoon wij het bejammeren, dat de Graaf het geheele werk niet volgens zijn voornemen voltooid heeft, houden wij het toch, gelijk het daar ligt, voor een hoogst opmerkelijk boek voor den nadenkenden Handelaar en Fabrikant, maar vooral ook voor den Staatsman, die belastingen, en daaronder ook handelsbelastingen, voor te dragen of daarover te stemmen heeft. Wij hopen, dat het strekken zal, om vele ingewortelde vooroordeelen omtrent den zoogenaamden strijd tusschen handel en fabrijken weg te nemen; om hoe langer hoe meer de overtuiging te doen geboren worden, dat hooge beschermende regten eigenlijk slechts beschermend zijn in naam en voor het eerste oogenblik, en dat hun éénig uitwerksel het bederf van den handel en ten laatste dat der fabrijken zelve is; en eindelijk, dat het de mogelijkheid zal doen zien, om eenmaal een zamenhangend en op vaste en algemeene gronden steunend stelsel van Belastingen deelachtig te worden.
No. 2 is de vertaling eener Memorie, door van hogen-
{==596==} {>>pagina-aanduiding<<}
dorp in April 1816 opgesteld, om zijne toenmalige medeleden in de Staten-Generaal op eene meer breedvoerige wijze bekend te maken met de gronden, waarop zijne Adviesen omtrent de voorgedragene finantiéle wetten zouden berusten. De hier behandelde onderwerpen zijn: I. De Nationale Schuld. II. De Vereeniging met België. III. De Financiën. IV. De algemeene Welvaart. V. De publieke Geest (l'Esprit public). Achteraan volgen onderscheidene belangrijke bijdragen.
Deze Memorie is grootendeels reeds in het oorspronkelijke gedrukt in de Bijdragen tot de Huishouding van Staat, Iste Deel, bl. 1-148: alleen zijn daar het 2de en 5de Hoofdstuk weggelaten, gelijk mede de Bijlagen. Deze beide Hoofdstukken zijn echter van geringe uitgebreidheid.
De inhoud dezer Memorie heeft groote trekken van overeenkomst met de Brieven aan eenen Belgiër. Dezelfde liberale en heldere denkbeelden omtrent Landbouw, Handel en Fabrijken stralen er allerwegen in door. Aan hen, die de Bijdragen tot de Huishouding niet in eigendom bezitten, durven wij deze vertaling, als ook nu nog belangrijk van inhoud, gerustelijk aanbevelen.
De druk dezer beide werken is waarlijk uitmuntend, en doet eer aan de zorg der Uitgevers en aan de persen van den Heer spin.


Vlugtige beschouwing der vraag: welke moeten, uit het dubbel oogpunt der welvaart en onafhankelijkheid, voor Noord-Nederland de onvermijdelijke gevolgen zijn van deszelfs afscheiding van België? Te Utrecht, bij N. van der Monde. 183 . In gr. 8vo. 76 Bl. f : - 75.

Recensent heeft met aandacht dit werkje gelezen. De Schrijver zoekt de verderfelijke gevolgen eener scheiding van België te betoogen, en na getracht te hebben de mogelijkheid der hereeniging aan te toonen, poogt hij de noodwendigheid daarvan te bewijzen.
De mogelijkheid der hereeniging grondt hij op het niet bestaan van blijvenden afkeer tusschen volken, op gemeenschappelijke herinneringen enz., en op de ondervinding der Belgen van de noodlottige gevolgen des opstands. De noodwendigheid der hereeniging beschouwt hij van de zijde der

{==597==} {>>pagina-aanduiding<<}
welvaart van binnen, en der veiligheid en onafhankelijkheid van buiten. De welvaart van binnen schijnt ons het voornaamste punt. Inzonderheid komt de Schrijver daarop neêr, dat alle volken handeldrijvend geworden zijn; dat dus ieder volk, bij het verloren gaan van den stapel- of commissiehandel, (dat is hier alle handel, welke niet met eigene voortbrengselen gedreven wordt) slechts een gelijksoortig aandeel in den algemeenen handel behouden kan, als het aan eigene voortbrengselen oplevert; dat Noord-Nederland arm in voortbrengselen is, doch, tijdens de vereeniging met België, de Belgische producten verzenden kon, en alzoo een' wezenlijken en bestendigen ruilhandel had; dat, door de scheiding, de nijverheid van België, die hare afzettingsplaatsen mist, wel vernietigd wordt, maar ook eveneens onze handel wordt benadeeld, als die nu, zonder inkomende regten enz., de Belgische voortbrengselen niet meer zal kunnen bekomen. Eindelijk meent de Schrijver, dat onze veiligheid en onafhankelijkheid van buiten door de scheiding gevaar loopen, als waardoor wij van een Rijk van 6,000,000 tot een van 2,500,000 zielen verminderd worden, en België vernederd wordt tot eene Fransche, Holland NB. tot eene Engelsche Kolonie, ja waardoor wij ook buiten staat geraken, onze eigene Volkplantingen te beschermen; terwijl eindelijk het geheele Statenstelsel van Europa uit zijn verband en evenwigt wordt gerukt.
Tegen deze gronden heeft Recensent voornamelijk in te brengen het volgende:
De hereeniging met België is niet mogelijk: want zij zou thans moeten plaats grijpen; en al bestaan er geen blijvende antipathiën tusschen volken; al ware derhalve de hereeniging honderd jaar later mogelijk, tegenwoordig (en dit is hier de vraag) is zij ondoenlijk. Ook zijn de herinneringen van Belgen en Hollanders meest van vijandigen aard tegen elkander, en de verbroedering is sedert den laatsten opstand niet bijzonder toegenomen! Ook is het karakter der Belgen zoo veranderlijk, dat zij heden zich, althans schijnbaar, in opregtheid aan ons zouden kunnen aansluiten, en over een jaar met de eigenste verbittering weder tweespalt veroorzaken. Nu de mogelijkheid der hereeniging niet meer bestaat, zal de noodwendigheid wel van zelve wegvallen. Doch ook hieromtrent willen wij het een en ander aanmerken. De welvaart van binnen werd door de Belgische nijverheid meer onderdrukt dan onder-
{==598==} {>>pagina-aanduiding<<}
steund; zelfs werd de vrijheid van den handel, inzonderheid den graanhandel, er zeer door benadeeld. De scheiding zal onze Noord-Nederlandsche nijverheid doen herleven, en de producten daarvan, zoo wel als van onze volkplantingen, zullen den handel wel zóó veel toevoeren, dat hij zich niet tot opkoopen en verzenden van vreemde voortbrengselen zal behoeven te bepalen. De veiligheid en onafhankelijkheid van buiten kan beter worden gehandhaafd met eene zwakker bevolking, eene kleinere land- en zeemagt, die zuiver vaderlandsgezind is, en, zoodra het op de verdediging van den geboortegrond aankomt, geene partijschap of verdeeldheid kent, dan met eene talrijker bevolking en een sterker leger, wat het aantal betreft, doch waar men niet op rekenen kan, zoo min tot bewaring der
binnenlandsche rust, als tot verdediging van het Rijk tegen een' buitenlandschen aanval. Om niet eens aan te voeren, hoe sterk tegenwoordig onze krijgsmagt is, en hoe veel zij boven de Belgische vooruit heeft; is het niet beter, met 40,000 man getrouwe troepen te velde te trekken, dan met 120,000, maar waaronder 80,000 verdachten? En zou niet het wederkeerig wantrouwen de overwinning voor de Nederlanders, zoo de Belgen daaronder begrepen waren, onmogelijk maken? Ja zelfs Holland-alleen, maar het onverdeelde en dappere Holland, zal veel meer ontzag bij de vreemde Mogendheden verwekken, dan het staag wankelend Rijk der Nederlanden gelijk het was. Indien wij reeds vóór den tegenwoordigen oorlog van dat gevoelen waren, wij worden er dagelijks meer in versterkt. Neen! geene verbroedering met de onderdanen van leopold den Overweldiger! geene verbroedering met de blaauwkielen! geene verbroedering met de vlugtelingen bij Ravels, Hasselt en Leuven, met de niëllons, de daines en de tieckes de terhove! Leve de Koning! leve de Prins van Oranje en geheel het Koninklijk Huis!


Naauwkeurige Opgave, bevattende de Giften en geldelijke Bijdragen, door de achtingwaardige Ingezetenen der Noord-Nederlandsche Provinciën, ingezonden aan de Ministeriën van Financiën en van Binnenlandsche zaken, aan de Departementen van Oorlog en Marine, aan de Ministers van Staat, belast met de zaken van de Hervormde Eerdienst, Burgemeesters en Overheden, gedurende den Opstand in België.

{==599==} {>>pagina-aanduiding<<}
Bijeenverzameld door eenen Vriend des Vaderlands. Te Amsterdam, bij H. Moolenijzer. 1831. In gr. 8vo. 191 Bl. f 2-40.

Het was een goede inval van dezen Vriend des Vaderlands, dat hij de van tijd tot tijd in de Staatscourant voorkomende berigten van ingezonden giften bijeenverzamelde. Deze eerste Aflevering loopt over de maanden October, November en December 1830, en de geheele som der vrijwillige bijdragen tot aan het einde des jaars is f 554,052-94½. Alhoewel het niet gezegd wordt, is buiten twijfel het oogmerk, eene tweede Aflevering te laten volgen, waarin vermeld zal worden, wat er vervolgens nog is gegeven. Ook versjes en spreuken, waarmede eenige giften ingezonden werden, zijn mede opgenomen. Wij vertrouwen, dat de opgave der getallen naauwkeurig is. In de spelling der eigennamen meenden wij onder het doorbladeren hier en daar eenige onnaauwkeurigheid op te merken. - Dit zij genoeg ter aankondiging. Heil het volk, waaronder lieden van allerlei rang en stand alzoo wedijveren, om in den nood te helpen!





Gedenkschriften van Constant, Eersten Kamerdienaar des Keizers, aangaande het huiselijk leven van Napoleon, zijn Huisgezin en zijn Hofstaat. Iste en IIde Deel. Te Amsterdam, bij G.J.A. Beijerinck. 1830. In gr. 8vo. Te zamen 539 bladz. f 4-60.

Gedenkschriften, opgesteld door menschen van minderen stand, die in eenige naauwe betrekking staan tot gewigtige personen, zijn uit derzelver aard dikwijls van groot nut voor den beoefenaar der Geschiedenis. Zij, die eene ondergeschikte bediening vervullen in den huiselijken kring van groote personaadjen, zijn doorgaans het best in de gelegenheid, om het bijzonder leven der zoodanigen waar te nemen. Minder betrokken, dan anderen van aanzienlijker rang, in de staatkundige bedoelingen en eerzuchtige ontwerpen hunner meesters, deelen zij ook met mindere behoedzaamheid en terughouding, met meerdere openhartigheid mede, wat zij waarnemen. Ieder, die zich toegelegd heeft op de grondige beoefening der geschiedenis van het laatst der 15de en het begin der 16de eeuw, weet, welke belangrijke berigten wij vinden in de Dagboeken der Ceremoniemeesters stephan

{==600==} {>>pagina-aanduiding<<}
infessura en joan burcard aangaande het bijzonder leven der Paussen alexander VI, julius II en leo X, om van andere latere dergelijke Gedenkschriften niet te spreken. Laat men zich nu maar niet wegslepen door zekere ingenomenheid voor de helden des verhaals, welke men zulke ondergeschikte dienaren ten goede moet houden, maakt men van hen gebruik als waarnemers en minder als beoordeelaars, dan kan men hunnen arbeid aanmerken als nuttige bijdragen ter beoefening der Geschiedenis.
De Schrijver van deze Gedenkschriften, vroeger in dienst bij eugene beauharnais en naderhand bij Mevrouw bonaparte, trad in het jaar 1800 als Kamerdienaar in dienst bij den toenmaligen Eersten Consul, en heeft dezen, ook na diens verheffing tot Keizer, sedert steeds vergezeld, zelfs op alle zijne buitenlandsche krijgstogten. Het kan niet anders, of, bij de niet onnatuurlijke ingenomenheid van constant met zijnen meester, vindt men in zijne beoordeeling van diens daden nog al het een en ander, waarin men van hem verschillen zal. Onder anderen schijnt het aan bonaparte gelukt te zijn, om beiden, de goedhartige josephine en zijnen Kamerdienaar, te misleiden, bij gelegenheid van den moord, gepleegd aan den Hertog van Enghien, door zijne geveinsde ontroering en zijne woorden: Zij zijn te schielijk geweest, die rampzaligen! Soms maakt ook deze ingenomenheid met zijnen Heer den anders zeer billijken constant onregtvaardig in zijne beoordeeling der handelingen van andere zeer achtingwaardige mannen. Vooral merkten wij dit op in zijne uitweiding over hetgeen aanleiding gaf tot het arresteren en de verwijdering van den Generaal moreau. Maar alles, wat de Schrijver zegt zelf gezien en bijgewoond te hebben, en als zoodanig door hem verhaald wordt, draagt den stempel der waarheid; terwijl zijn werk tevens vele niet algemeen bekende, hoewel wetenswaardige, bijzonderheden behelst. Uit de oorlogsanekdoten, die men natuurlijk in een werk van dezen aard verwacht, kiezen wij de volgende tot eene proeve: ‘Van Augsburg begaf zich de Keizer naar het leger voor Ulm, en maakte zijne beschikkingen tot het bestormen van die plaats. Op een' geringen afstand van de stad greep er een allervinnigst en hardnekkigst gevecht plaats tusschen de
Franschen en de Oostenrijkers, hetwelk bijna twee uren geduurd had, toen men eensklaps het geroep hoorde van Leve de Keizer! Die naam, die altijd den schrik door des

{==601==} {>>pagina-aanduiding<<}
vijands gelederen verspreidde, en onze soldaten steeds bemoedigde, vuurde hen op dezen keer zoodanig aan, dat zij de Oostenrijkers overhoop wierpen. De Keizer toonde zich voor het eerste gelid, roepende voorwaarts! en de soldaten een teeken gevende om voorwaarts te rukken. Van tijd tot tijd werd Zr. Ms. paard onzigtbaar door den rook van het kanonvuur. Onder dien schrikkelijken aanval bevond zich Z.M. nabij een' zwaar gekwetsten grenadier. Die dappere riep met de overigen mede: voorwaarts! voorwaarts! De Keizer naderde hem en wierp zijn' krijgsmantel over hem heen, zeggende: “Breng hem mij weder; ik zal er u het kruis van Eer voor wedergeven.” De grenadier, die zich doodelijk gewond gevoelde, antwoordde aan Z.M., dat het doodkleed, hetwelk hij zoo even gekregen had, het eereteeken wel opwoog, en in den Keizerlijken mantel gewikkeld blies hij den adem uit. Het gevecht geëindigd zijnde, deed de Keizer den grenadier opnemen, die een veteraan van het leger van Egypte was, en gelastte, dat hij in den mantel zoude begraven worden.’
In zoo ver de Schrijver de tijdsorde in acht genomen heeft, hetgeen niet altijd het geval is geweest, reiken deze Gedenkschriften in beide de Deelen tot kort na den slag van Jena in het jaar 1806, en dus hebben wij tot dusver nog het kleinste gedeelte van hetgeen te verwachten is. Wij hebben het werk met genoegen gelezen, en ofschoon, gelijk uit het reeds medegedeelde blijken kan, niet blind voor deszelfs gebreken, beschouwen wij deze Gedenkschriften als eene nuttige bijdrage voor den beoefenaar der geschiedenis van onzen leeftijd. Wij hopen echter, dat de Vertaler oordeelkundig zal te werk gaan in de voortzetting van zijnen arbeid, en dit vooral toonen zal, door uit zijne vertaling achterwege te laten al datgeen, wat wel in het oog van 's Keizers Eersten Kamerdienaar van groot belang is, maar noch voor de Geschiedenis noch tot aangenaam onderhoud van eenige waarde is. Zoo zouden wij in het tweede Deel het gansche verslag der regelen van etiquette, in acht genomen aan het Hof van napoleon en 36 bladzijden groot, zonder schade kunnen missen. Het interesseert ons immers niets, of de Opperceremoniemeester, dan de Opperhofmaarschalk, Opperstalmeester, Opperpagie, of welk een Opper...... dan ook, bij den maaltijd de armstoelen van Hunne Majesteiten gereedzette!





Gedachten en Beelden, door B.T. Lublink Weddik. Te Amsterdam, bij G.J.A. Beijerinck. 1831. In gr. 8vo. 110 Bladz. f 1-25.

In dit korfje zit nog al vrij wat honig. Wij willen het even opligten, om er onze lezers eens in te laten kijken; maar wij moeten voorzigtig zijn, om niet gestoken te worden. Onder het opensnijden van het boekje zagen wij reeds, dat de schrij-
{==602==} {>>pagina-aanduiding<<}
ver in zijn recept voor eene voorrede den raad geeft: ‘Vergeet niet met een enkel woord tegen de recensenten los te trekken, en scheep hen af met eenige fatsoenlijke scheldwoorden.’ Wij dachten, dat dit zoo ernstig niet gemeend was. Maar hoe schrikten wij, toen wij, bij nader inzien, de les in het werk zelf in praktijk zagen gebragt! Verbeeld u, onze dierbare tijdschriften hoorden wij uitmaken voor papieren dwaalsterren, maandelijksche poppenkasten, enz. Nu, een schrijver, die met zulk eenen toestel van geleerdheid in het strijdperk kan treden, heeft zeker nog al eenig regt van spreken. Op den titel prijkt eene antieke lamp, die nog al licht, maar ook nog al damp geeft. Een kapelletje zit op het fraaije handvatsel. Wij vreezen, dat het beestje hinder van den rook zal krijgen, die, door vrij wat wind, naar hetzelve toe wordt gewaaid. Keeren wij het titelblad om, dan stooten wij aanstonds op eene dubbele barricade van motto's, één in het Grieksch en het andere in het Fransch. Ja, bij den aanvang der eerste bladzijde heeft de schrijver, het Hollandsch medegerekend, reeds in vier talen gedebuteerd. Evenwel, verre er van af, dat de schrijver zich te veel laat voorstaan, toont hij een' hoogen dunk te hebben van de taalkennis zijner landgenooten. Alleen het Engelsch wordt vertaald; maar het Grieksch, en zelfs het verouderde Fransch van montaigne, schijnt de schrijver te oordeelen, dat verstaan zal worden door den Nederlandschen lezer. Gelukkig intusschen, dat de Heer lublink niet op den inval gekomen is, om geheel zijn werkje zamen te stellen in de taal van aristophanes, dewijl toch niet allen, die
hetzelve nu met genoegen zullen lezen, in dat geval in den meteorismus van zijnen geest zouden deelen, al zijn het dan ook χρηστοι λόγοι, die hij gebruikt. Maar onze lezers mogen ons deze kleine rodomontade vergeven. Zij dient maar, om onszelve een weinig ruimbaan te maken, terwijl wij den korf in de hand hebben. Allereerst zien wij dan hier Oogpunten; men zou ze kunnen noemen, Fragmenten uit een humoristisch Woordenboek. Tot eene proeve diene het volgende: ‘Hervormers. Koperen steunpilaren der vrijheid, die door de felle mokerslagen van het fanatismus niet konden verbrijzeld worden. Herkulessen der Christelijke tijdrekening, die met niet weinige giftige Hydra's te worstelen hadden. Waar de Bijbel hunne knods was en bleef, daar waren de slagen geweldig en de overwinning nabij; want de gemijterde dwingelanden ondervonden, dat deze geestelijke strijd-axt, die zoo moedig in Wittenberg en Geneve gezwaaid werd, zelfs de grendels van het Vatikaan kon doen losspringen. Hooge bergen, die de koesterende stralen der jeugdige verlichting het eerst ontvingen, toen aan hunnen voet alles nog in nacht en duisternis bedolven lag. Onversaagde ridders, die, niet met het kruis op het vaandel of op de borst, maar met het kruis in het hart, het heilige land gingen veroveren en gedeeltelijk veroverd hebben;

{==603==} {>>pagina-aanduiding<<}
dat heilige land, waar toen de Sultan des Christendoms wetten gaf, en zijn geestelijk Harem zorgvuldig bewaakte, dat uit ongerepte, kuische, maar voor de waarheid al te schielijk blozende traditie's, legenden en dekretalen bestond. Kometen, die boven het bijgeloovig Europa oprezen, en terwijl zij over die landen, waar boven zij zweefden, eene ongewone vertooning maakten, de voorteekens waren van geduchte omwentelingen in de geestelijke en staatkundige wereld.’
Nu volgt de Brief van mijnen Oudoom Jacoh; een allerliefst stukje - à la Claudius, zouden wij haast gezegd hebben; maar de schrijver protesteert reeds in de voorrede tegen de opvatting, dat hij iemands navolger zou zijn, en de Hemel beware ons, dat wij den man, die in zijne goede luim zoo aangenaam is, in een kwaad humeur zouden brengen!
Maar zie, daar raken wij verlegen; want nu volgen er stukken, die wij geenen naam kunnen geven, of wij moesten doen als de Joden, die hunne boeken eenvoudig noemen naar het woord, waarmede zij beginnen. Maar wij willen liever des schrijvers eigene woorden bezigen: ‘Gedachten en gewaarwordingen, welke mogelijk niet geheel onlangrijk zullen beschouwd worden, invallen van het oogenblik.’ De lezer oordeele uit het volgende: ‘Beschouw uw gemoed, (wanneer gij weet, wat hetzelve eigenlijk is!) beschouw dit als in eene glazen kas staande, b.v. als eene kostbare porseleinen kan; laat ieder toe, om voor de glazen ruiten te staan gapen, en laat ieder stof en vorm van het breekbare ding beoordeelen en bevitten: maar open uwe kas niet, dan waar uw huis in brand staat, of dieven inbreken; geloof mij, vreemde lieden zouden het kostbare stuk met ruwe smerige handen aantasten; zij zouden willen zien, ruiken en proeven, wat gij er in bewaart, en ... wanneer het dan eens wat kwaads, wat verbodens ware? dan zouden immers zedelijke douaniers, die op alle chaussés der zedekunde heen en weder draven, uwen schat confisceren en openlijk aanslaan! Bewaar daarom den sleutel dezer porseleinkas zorgvuldig; maar waar een goed, getrouw vriend bij u komt, daar sluit uwe luiken, dat de voorbijganger u niet beloere; steek uw lampje aan, en open uw gemoed; dit kan, op deze wijze, heilzaam en verrukkend zijn; ten minste zoo komt het mij voor.’
Wat dunkt u, lezers? De schrijver verdient aanmoediging. Het schikt immers nog al? - ‘Hoe! nog al schikken? Neen, Recensent! gij moet beter uit den hoek komen.’ - Wel nu dan: ‘De opsteller dezer fragmenten is onuitputtelijk rijk aan geest, luim en kunstige wending.’ Heeft de man nu geene reden, om met beide handen het pluimpje aan te grijpen? Maar neen, dat gelijkt er niet naar; met dien man is niet te eggen of te ploegen. Nu noemt hij ons weêr: ‘helaas gedeputeerden uit de corporatie der recensenten, die

{==604==} {>>pagina-aanduiding<<}
hem al buigende van het hoofd tot de voeten bewierooken.’

Pues me distes tal herida, 
Con gana de darme muerte, (*). 


nu zoeken wij ook bondgenooten; zeker niet zoo spoedig als de kielmannen tegen de Hollanders, ook niet bij Koning louis philippe; maar gij, beminnelijke lezeressen! hoort eens den toon, waarop onze Humorist van u spreekt in zijn meisjeshart. Doch, wij willen het maar niet opschrijven. Iets echter .. ‘Het huwelijk is voor den jongeling het oude Griekenland; voor menig echtgenoot, het nieuwe. Waar hij somtijds de overblijfselen van het oude ontmoet, betreurt hij zijne verlorene vrijheid.’ Maar de schrijver zal, met hetgeen hij kwaads zegt van de vrouwen, niet bedoelen, om de goeden te na te spreken. Wij bragten de plaats alleen bij, om den storm af te leiden; even gelijk scheherazade in hare vertelling van den boezen geest, die alle bezweringen wederstond, maar zich door het gekijf van een kwaad wijf terstond liet vernestelen. Zijn scherp recenseren der vrouwen willen wij hem dan ten goede houden, mits hij ons zonder stoornis boeken late recenseren. Intusschen koope ieder, die smaak heeft in echte luim, het boekje, welks inhoud ons doet hopen, dat de schrijver ons nog op meerdere dergelijke zal onthalen.


Naberigt.

Aan den inzender van het vers van pieter nieuwland aan Maria, in het Mengelwerk van No. XI van ons Tijdschrift, wordt berigt, dat gemelde dichtregelen reeds tot drie malen toe onder de dichtwerken van nieuwland aan het licht zijn gebragt in de drie verschillende uitgaven van nieuwland's Nagelaten Gedichten, door den Heer a. de vries bezorgd, en uitgegeven te Haarlem, bij a. loosjes, pz., in die van 1797 en 1816. bl. 13, en in de vermeerderde uitgaaf van 1827. bl. 37. (*)
Boekbesch. No. XI. bl. 475. reg. 13. staat uiterde, lees uiterste.
- bl. 490. reg. 24. val val, lees val van.
- 493. reg. 20. da, lees dat.
- 495. reg. 20. meer of meer, lees min of meer.
- No. XIII. bl. 577. reg. 3. Protestansch, lees Protestantsch.
Meng. No. XI. bl. 505. reg. 10. hand, lees de hand.
- XII. bl. 565. reg. 14. von, lees van. En reg. 16. menselijke, lees menschelijke.






{==605==} {>>pagina-aanduiding<<}

Boekbeschouwing.

Leerredenen, door J. ter Borg.

(Vervolg van bl. 572.)

De derde Leerrede, over de stad Gods, overeenkomstig Psalm LXXXVII, ademt denzelfden mystieken geest. Tot proeve diene het volgende, bl. 74: ‘De Heere bemint de poorten Zions boven alle woningen Jacobs; boven alle woningen Jacobs! Waarom? Vraagt niet te veel: God handelt naar zijn vrijmagtig welbehagen. Hij verkoos de stad Jeruzalem boven alle de steden der stammen Israëls. Christenen! De Heilige Geest sprak niets vergeefs. Zou ook hierin niet een diepe, troostvolle zin liggen? Gansch Canaän met alle de stammen Israëls vertoonde de zigtbare Kerk van Christus, die eens over den ganschen aardbodem zou gevestigd worden; maar iets anders is de uitwendige, iets anders de geestelijke Kerk, even gelijk het vleeschelijk van het geestelijk Israël onderscheiden was. Jeruzalem nu vertoonde het geestelijk Israël, en in de verte de ware geestelijke Kerke Christi. Geen wonder, dat de Heere dáár bij voorkeur zijne woninge kiest. De Heere toch neemt geen verblijf in de harten van onbekeerden, schoon zij uitwendig tot de Kerke behooren,’ enz. Anders is de uitspraak van jezus christus over de hoofdstad des lands: Jeruzalem! Jeruzalem! gij, die de Profeten doodt en steenigt, welke tot u gezonden zijn, enz. Matth. XXIII:37, 38. en Luk. XIII:33-35.
De Ontzaggelijkheid van Majesteit, Mogendheid en Liefde in den Verlosser, naar het Gezichte van Openb. I:17a, is het onderwerp der vierde Leerrede. De Inleiding begint met deze woorden: ‘God had de verborgenheid voor zichzelven kunnen houden!’ - Wat verborgenheid? - ‘Dat de mensch van Hem is afge-
{==606==} {>>pagina-aanduiding<<}
vallen, en uit zichzelven nooit de de eeuwige duisternisse ontkomen kan. Ware de zaak geheim gebleven, dan zouden wij onze ellendigheid eerst in de eeuwigheid hebben ontdekt, tot nimmer eindigende foltering. Doch Gods ontferming zij geprezen! Hij heeft de verborgenheid van den beginne verkondigd.’ Men zou hier kunnen vragen, of die afwijking ooit eene verborgenheid is geweest. Zijn de menigvuldige offers, reinigingsplegtigheden en middelen ter verzoening onder de Heidenen niet zoo vele bewijzen, dat het menschdom in het algemeen steeds, het zij dan meer of min duidelijk, besef had van zondigheid? Ook uit de schriften der oude wijsgeeren en dichters blijkt genoeg, dat onder hen, die van geene Openbaring wisten, de beteren in elke eeuw het bederf zagen, dat in de wereld is door de begeerlijkheid. - Zonderling luidt de vraag, die bl. 100 voorkomt: ‘Is de zaligmakinge onzer zielen dan weder aan onszelven toebetrouwd?’ Ter borg antwoordt: ‘Neen, M.H.! De Vader der barmhartigheid heeft het nog beter gemaakt, dan het was in de heilige dagen van het Paradijs, toen de mensch zijne zaligheid zelve moest bewaren.’ Van waar toch haalt de man deze vreemde stellingen? Bijbelsche leer is het niet. Tot welke verderfelijke gevolgen kan dat leiden! Op dezelfde bladzijde vindt men ook nog de volgende uitdrukking, die verre beneden de waardigheid des kansels geacht moet worden: ‘Zegt, ô geloovige ziele! zult gij morgen blijde zijn in God, gelijk heden? Zoo het den Heere belieft, anders niet.’
Voorts is de geheele preek zeer mystiek, en overal staat het denkbeeld op den voorgrond, dat de Heere op Patmos, dat jezus christus, van de grondlegging der wereld af aan, de verlossing van verlorenen op zich nam, in het midden der Gemeente onder Jacobs zaad wandelde, en als de jehova des O.V. eertijds zich openbaarde. Hierin moet dan die Ontzaggelijkheid van Majesteit en Mogendheid en Liefde gezocht worden.
De vijfde Leerrede heeft het volgende opschrift: Tabi-
{==607==} {>>pagina-aanduiding<<}
tha, of die Gemeenschap Christi, waardoor de mensch een Discipel of Discipelinne des Heeren genoemd wordt, volgens het verhaal van Lucas, Hand. IX:36. De Prediker wil I. over die gemeenschap meer bepaaldelijk, II. over de vrucht van goede werken, welke zij voortbrengt, en III. tot opwekking en stichtinge spreken. In het eerste deel stelt hij zich twee vragen ter beantwoording voor: I. waarin bestaat die gemeenschap? en 2. waaruit komt dezelve voort? Ook hier wordt terstond het geliefkoosd stelsel weder bijgehaald en als in den tekst ingeschoven: ‘Wat is het dan eigenlijk, waardoor Tabitha eene Discipelinne des Heeren mogt genaamd worden? Er staat omtrent haar niets van opgeteekend, en wij zouden er ook niets van kunnen weten, zoo God door zijn woord het geheim niet had verklaard. Dit woord stelt ons, van het Paradijs af tot aan de verschijning des Heeren op Patmos toe, den mensche voor, of in Adam, of Christus. In Adam, als een kweekeling van den Duivel, in Christus, als een kweekeling Gods.’ - ‘De Zoon van God (zoo leest men verder) nam het, naar 't welbehagen des Vaders, en onder medewerking des Heiligen Geestes, dadelijk op zich, om, bij de eerste opening van de leerschool des Satans, uit de magt van dien Leugengeest te redden allen, die de Vader Hem, als de kroone zijner heerlijkheid, en als den triumfroem van zijnen strijd, geven zoude.’ - ‘De mensch wordt een Discipel des Heeren, en alzoo een verloste uit het kweekschool der eeuwige dwalinge - waardoor? Doordien God het zoo wil.’ - ‘Tabitha geloofde haar verloren staat, en dat zij eeuwig zou moeten zijn in de duisternisse van hem, die door Adam
ten leermeester was aangenomen. (!) Dit geloof was in haar uit God, door genade. Tabitha geloofde tevens het woord: wat woord? Der belofte: ‘Ik de Heere, die het Evangelie in het Paradijs, en te Mamre, en in Bethels velden verkondigde, Ik ben mensch geworden, en heb u met mijn eigen bloed gekocht. Alles, alles is voor u goedgemaakt, en zal voor u goedgemaakt

{==608==} {>>pagina-aanduiding<<}
blijven,’ enz. Onder II. wordt 1. gezegd: ‘Wat goede werken zijn? Ja, dat is zoo gemakkelijk niet te beantwoorden. De Schrift is steeds in werkinge, om het aan 't licht te brengen. De oorzaak dezer moeijelijkheid, om het antwoord op gemeld vraagstuk tot klaarheid voor verstand en hart te maken, was mede daarin gelegen, dat in het kweekschool van den Duivel onder Grieken en Romeinen, onder Joden en Heidenen, bij velen zoo veel prijs altoos op werken van barmhartigheid, weldadigheid en menschenliefde gesteld werd.’ Met regt, ter borg! de gebeden en aalmoezen van kornelius, den Hoofdman, waren tot gedachtenis bij God opgekomen. Hierom moest petrus tot hem gaan en hem het Evangelie verkondigen. Het is wel waar, dat soms werken goed kunnen schijnen, die het toch welligt niet zijn; doch het ware liefdeloos, en strijdig met den geest der Heilige Schrift, alle goede daden te veroordeelen in Heidenen, die, geene wet hebbende, zichzelven tot eene wet waren, Rom. II:14. Dat menschelijke deugd steeds onvolkomen blijft, en wij altijd nog genade behoeven, ontkent niemand. Waartoe dus zoodanige taal op den predikstoel? Eenvoudige menschen kunnen er ligt door in verwarring geraken, en dan is het gevolg bedriegelijke gerustheid bij volharding in zonde, of - wanhoop! Neen, het gevaar is niet zoo groot, dat de mensch door eigen werken der deugd zich zaligheid bereiden zou willen. Integendeel, het stelsel, dat overal in deze preken voorkomt, geeft, alhoewel ter borg dit niet wil of bedoelt, ligt aanleiding tot een werkeloos vertrouwen op genade, waarbij men verzuimt, trage handen en slappe knieën op te rigten. Dat onze goede werken of daden uit Christelijke beginselen moeten voortkomen, lijdt geenen twijfel, en had met weinige woorden veel duidelijker gezegd kunnen worden. Wanneer
iemand door naauwgezetheid of gemoedelijkheid in eenige opzigten andere gebreken of verkeerdheden meent te vergoeden, en de moeite der zelfbeheersching schuwt, denkt en handelt hij niet in den geest des Christendoms.

{==609==} {>>pagina-aanduiding<<}
Dit stemt Rec. gaarne toe, doch meent tevens, dat zoogenaamde regtzinnigheid niet zal baten, wanneer de zondaar volhardt in slechte gewoonten en booze neigingen en onbetamelijke hebbelijkheden. - De toepassing is eene hartelijke opwekking tot weldadigheid, vooral in den schralen wintertijd.
De zesde Leerrede stelt de beloften Gods voor als een drang tot heiligmaking, overeenkomstig de vermaning van Apostel Paulus, 2 Cor. VII:1. Een schoon en belangrijk onderwerp voor den kansel! Waar is het, wat ter borg in de Inleiding zegt: ‘Hoe ligt is de mensch dien strijd (den strijd tegen de zonde) moede, daar dezelve dag bij dag wederkeert! Hoe genegen wordt hij menigmaal, om een middel uit te vinden, waardoor hij geregtigheid met ongeregtigheid, licht met duisternisse, Christus met Belial, en den tempel des levendigen (levenden) God met den Afgod der wereld zou kunnen vereenigen! Zoo is het. Zoo was het bij velen in de Corinthische Gemeente.’ Maar of des mans stelsel wel geschikt is, om dit te algemeen kwaad bij de menigte te verhelpen, meent Rec. zeer te moeten betwijfelen. Hij stelt zich in het eerste gedeelte dezer preek drie vragen ter beantwoording voor: 1. welke beloften bedoelt de Apostel? 2. zijn ze op geloovigen van alle tijden toepasselijk? en 3. wat is derzelver inhoud? Hij verwijst, wat het eerste punt aangaat, op de drie laatste verzen van het voorgaande Hoofdstuk, en beweert in het tweede, dat deze beloften steeds van toepassing op de geloovigen blijven. Te regt wordt aangemerkt, dat men de dingen des Ouden en Nieuwen Verbonds niet van elkander behoort te scheiden, daar beiden dan onverstaanbaar zouden worden. Hieruit volgt evenwel geenszins, dat in de boeken des O.V. reeds het gansche Christendom te vinden ware, althans niet in den geest van ter borg, die ten derde gelet wil hebben op de drie woorden: Ik zal in hun (hen) wonen; Ik zal onder hen wandelen; Ik zal hun tot een Vader zijn. Op bl. 168, 169 wordt gezegd: ‘In dien tabernakel

{==610==} {>>pagina-aanduiding<<}
nu woonde God, en wel in het Heilige der Heiligen. En ziet daar een van God gezet afbeeldsel zijner inwoning in de Geloovigen toen, en in de jaren van Jezaias, en in onzen tijd, en ten allen dage.’ Bij de beloftenisse: Ik zal in hen wonen, heet het verder, mogen wij meer bepaaldelijk aan den Heiligen Geest denken. Ik zal onder hen wandelen, heeft opzicht (betrekking) tot den Zoon; en het derde, Ik zal hun tot een Vader zijn, is betrekkelijk tot den Vader. De inhoud der belofte zal dus, naar de meening van ter borg, deze zijn: ‘De Eeuwige Drieëenige God, de Vader, het Woord en de Heilige Geest is bestendig in en onder en bij de Gemeente tot heiliging, behoeding en heerlijkmakinge.’ Het tweede gedeelte der leerrede is toepassing van het drievoudig woord der belofte op onze heiligmaking. Hier staat weder het geliefkoosde stelsel op den voorgrond. De Prediker zegt 1: ‘God, de eenige Verlosser en Zaligmaker, heeft de Gemeente verkregen door zijn eigen bloed.’ En vroeger in dezelfde preek, bl. 166, was door hem betuigd: ‘De Heere had dus vóór zijne menschwording hier op de afvallige aarde altoos eene Gemeente, een eigen volk, een verkregen volk, gelijk nog heden ten dage na de menschwordinge.’ Hoe is dit overeen te brengen? Voorts wordt verzekerd, dat deze Heere (jezus christus) in de vuur- en wolkkolomme der woestijne zijne waarachtige personeele tegenwoordigheid te kennen gaf, en dat Hij waarachtig en, schoon onzichtbaar, persoonlijk thans wandelt
onder zijne Gemeente, als tusschen de kandelaren, en alzoo stellig tegenwoordig is. Hieruit nu moeten drangredenen afgeleid worden, om Hem niet op nieuws smarte aan te doen!! Verder, omdat God de Heilige Geest wil woninge nemen in den geloovigen, wordt 2. gewaarschuwd, den Heiligen Geest niet te wederstaan, noch te bedroeven. Hier komen onder anderen de volgende uitdrukkingen voor: ‘De tempel was weleer in zichzelven even min heilig, als ander hout en steen - hij was heilig door Gods verkiezing; zoo de Gemeente. Zij is

{==611==} {>>pagina-aanduiding<<}
geheiligd niet in en door zichzelven, even min als alle ander vleesch Adams, maar heilig is zij in haren Hoogepriester. Wat Hij is, wordt de Gemeente gerekend (te zijn). 't Is dus geen eigen verkregene, maar toegerekende heiligheid, waardoor de geloovige in Christus tot den hemel behoort.’ Wat hoofdzaak in den tekst is, dat Christenen zichzelven moeten reinigen van alle besmetting des vleesches en des geestes, voleindigende de heiligmaking in de vreeze Gods, wordt slechts als in het voorbijgaan genoemd en geenszins, als hoofdzaak, aangedrongen. Dat God Vader is, doet ter borg, 3. nog opmerken, tot vertroosting van moedeloozen, die op hunne geheel bedorvene natuur en inwonende zonde zien, welke hier nimmer geheel kan afgescheiden worden, en altoos eene plage blijven zal voor de meestgeheiligden op aarde. De inhoud der preek beantwoordt niet aan het opschrift, en loopt grootendeels buiten den tekst om.
De zevende Leerrede is getiteld: Gods planting op aarde, naar de voorstelling van den Psalmist, Psalm XCII:13-16, Ware er op den zamenhang acht geslagen, en de tekst behoorlijk verklaard geworden, de geheele preek zoude er anders uitgezien hebben. De Psalmist dacht er zeker niet aan, om over de Gemeente, welke de Heere verkregen heeft door zijn bloed, te spreken, als over eene plantinge Gods op den aardbodem, die overigens verdorven en vervloekt is. Daar het bewijs voor deze onderstelling ontbreekt, zal het wel niet noodig zijn, bijzonderheden op te geven. Ten deele komen hier dezelfde uitdrukkingen en begrippen weder, die in de vorige preek en in meer andere gevonden worden.

(Het vervolg en slot hierna.)





Ontwerpen van Leerredenen over de Lijdensgeschiedenis van Jezus naar de vier Evangelisten. Een nuttig

{==612==} {>>pagina-aanduiding<<}
Leesboek voor Christenen en derzelver Leeraars. Naar het Hoogduitsch van D. Muslin, in leven, Predikant te Bern, door A. Booiman, Predikant te Hattem. II Stukken. (Mattheus, Marcus, Lucas en Joannes.) Te Amsterdam, bij A.B. Saakes. In gr. 8vo. 419 Bl. f 4 - :

Wij ontvangen hier tweeënveertig ontwerpen van leerredenen over de lijdensgeschiedenis, benevens zes ontwerpen van paaschleerredenen over vrije stoffen, dus te zamen achtenveertig zoogenaamde schetsen. Eene zeldzaamheid is het, dat de vertaler in zijne voorrede vrij onpartijdig vele gebreken dezer ontwerpen aanwijst. Hij erkent, dat de hier voorkomende teksten niet behoorlijk zijn uitgewerkt; dat veel maar even aangeroerd, of geheel voorbijgegaan werd. ‘Tekstverklaring wordt er bijna,’ zegt de vertaler, ‘niet in gevonden. De hooge, Goddelijke waarde van den Verlosser en de verzoenende kracht van zijn lijden en sterven wordt hier’ (N.B. in ontwerpen van leerredenen over de lijdensgeschiedenis) ‘niet opzettelijk behandeld. Als modellen zijn deze ontwerpen niet aan te prijzen.’ Ziet daar het oordeel, hetwelk de Eerw. booiman zelf over den arbeid van muslin velt. Hetgeen aangevoerd wordt om hem te verdedigen, wat betreft de oppervlakkige behandeling en het gebrek aan tekstverklaring, uit hoofde van plaatshebbend gebruik, waaraan hij gebonden was, om lange teksten te behandelen, en de gewone predikwijze in Duitschland en Zwitserland, moge hemzelv' eenigermate verschoonen; ofschoon wij dit ook nog zoo geheel onbepaald niet toestemmen. Minder voldoende komt ons voor, hetgeen de uitgever aanvoert, om deze zijne Nederduitsche uitgave van het werk te regtvaardigen. Alles, wat door hem gezegd wordt over het gewigt der lijdensgeschiedenis van Jezus, stemmen wij volkomen toe. Maar wij gelooven, dat het, juist om dat gewigt van die geschiedenis, nergens nuttig toe is, om, bij al het voortreffelijke, hetwelk in onze taal over het

{==613==} {>>pagina-aanduiding<<}
lijden van Jezus reeds geschreven of vertaald is, een werk, hetwelk de genoemde hoofdgebreken heeft, op onzen bodem over te brengen. Maar daarenboven munten de ontwerpen van muslin, zelfs in hunne soort, en naar de Duitsche predikwijze beoordeeld, nog niet eens uit. Veelal missen wij de eenheid, zoo dat ééne en dezelfde schets eigenlijk het geraamte uitmaakt van twee zeer ongelijksoortige leerredenen. Bij voorbeeld, in het tweede of veranderde ontwerp over Jezus voor de wereldlijke regtbank, naar Luk. XXIII:1-16, vinden wij behandeld, in het eerste deel: Jezus voor Pilatus, hoe hij daar behandeld wordt, het gedrag en karakter van Pilatus; welk deel besloten wordt met eene bestraffing, in acht artikelen, van zulke menschen, die in gedrag en karakter aan Pilatus gelijk zijn. Het tweede deel van dit zelfde ontwerp voert tot opschrift: Herodes en Pilatus vrienden. Zij waren te voren vijanden geweest, maar 1. werden nu vrienden ten koste van Jezus. Dus het was geene Christelijke, geene menschelijke verzoening. Zonderling slaat daar nu op, 2. Jezus was aanleiding, dat twee vijanden weder vrienden werden; zoo kan en moet de gedachte aan Jezus alle vijandschap uit de harten verbannen, en vriendschap en liefde stichten. - Over de wijze, waarop de schrijver sommige omstandigheden van Jezus' lijden verklaart, willen wij, bij zoo veel verschil van gevoelens, niet twisten. Het werk schijnt ook reeds van te oude dagteekening, dan dat in hetzelve in allen deele gebruik zou gemaakt zijn van de vorderingen der bijbelsche uitlegkunde in onzen tijd. Maar in een werk, dat aan ons publiek, aan jonge leeraars en aan Christelijke huisgezinnen als eene gepaste lektuur wordt aangeboden, mogen wij toch met eenig regt verwachten en vorderen, dat in hetzelve niets voorkomt, hetwelk den door zoo vele voortreffelijke schriften verfijnden smaak moet mishagen of
kan bederven. Bij hetgeen muslin zegt over Jezus' lijden in Gethsemane en den uitroep aan het kruis: Mijn God, waarom hebt gij mij verlaten? geeft de vertaler in zijne aanteekeningen

{==614==} {>>pagina-aanduiding<<}
blijken, dat hij het gebrekkige van het werk zelf gevoelt, en erkent in de voorrede, dat er in ons land verschillende schriften over het lijden van Jezus, onder welke sommige van voortreffelijken aard, in menigte voorhanden zijn. Dat men nu den, door vroegere en betere schriften niet ongunstig bekenden, naam van muslin misbruikt, om aan zijne landgenooten zulk een, minder dan middelmatig werk op te dringen, laat zich, naar ons oordeel, moeijelijk verontschuldigen.






Godsdienstige Beschouwing van de verblijfplaats der dooden, naar 2. Kon. XXIII:17a. Uitgesproken te Groningen, den 11 Mei 1828, door J. Schotsman, thans Predikant te Zuidwolde. Te Groningen, bij W. Zuidema. 1830. In gr. 8vo. 42 Bl. f : - 40.

De Eerw. schotsman wenscht beschouwd te worden als een eenvoudig landprediker, die, door buitengewone omstandigheden bewogen, om eene enkele leerrede door den druk gemeen te maken, geeft, wat hij heeft. Het verblijdt ons, dat wij door deze leerrede den man leeren kennen, als eenen Evangelieverkondiger, die den rang, waarin hij zich plaatst, tot sieraad verstrekt, en blijken geeft, dat het hem niet ontbreekt aan hetgeen hem in denzelven nuttig werkzaam kan doen zijn.
De tekst, op den titel genoemd: Wat is dat voor een grafteeken, dat ik zie? wordt door den schrijver gekozen, om op eene godsdienstige wijze, naar deszelfs aanleiding, te spreken over het graf, de verblijfplaats der dooden. De spreker bepaalt de aandacht van zijne hoorders bij het graf van een vroeg gestorven kind, van een' veelbelovenden jongeling, van eenen noodlijdenden, van een' weldadigen menschenvriend, van een' waren, werkzamen en geloovigen Christen, en van eenen leeraar, in afzonderlijke bespiegelingen, die telkens aangevangen worden met de vraag in den tekst. De leerrede

{==615==} {>>pagina-aanduiding<<}
werkt, door haren hartelijken en ernstigen toon, voornamelijk op het gevoel en de verbeelding; maar ook het verstand vindt in dezelve voedsel, door eene gepaste aanwending der waarheden van het Christendom tot leering, opwekking en vertroosting. De schrijver geniete alles, wat hem kan aanmoedigen om voort te gaan met op zulk eene nuttige wijze te beantwoorden aan de pligten van zijnen stand! Wij twijfelen er niet aan, of allen, die prijs stellen op eene eenvoudige, hartelijke voorstelling der waarheid, zullen deze leerrede met genoegen lezen.





Onderzoek, of uit de statistieke opgave genoegzaam zeker blijkt, dat het getal doodgeborene, of kort na de geboorte gestorvene kinderen, hier te lande in de laatste jaren is toegenomen? Door J.N. Engeltrum, Lid der provinciale Commissie van Geneeskundig Onderzoek in Noordholland, Heel- en Vroedmeester te Amsterdam, enz. (Uitgegeven door het provinciaal Utrechtsche Genootschap.) Te Utrecht, bij J. Altheer. 1830. In gr. 8vo. 116 Bl. Met Bijlagen. f 1-20.

Den zoo aan kennis als aan ervaring rijken Heel- en Verloskundige engeltrum viel, door de beantwoording van dit onderwerp, de zilveren eereprijs te beurt, bij het provinciaal Utrechtsche Genootschap, in deszelfs vergadering van 1828. De goedkeuring, welke deze Verhandeling van Beoordeelaren heeft genoten, maakt het onnoodig, hiervan eene gewone recensie te leveren, en wij zullen derhalve, door een kort verslag van den inhoud van dit belangrijk werkje, de Genees- en Verloskundigen alleen op hetzelve opmerkzaam maken, waarin wij reeds door buitenlandsche tijdschriften (b.v. de Bibliothek der prakt. Heilkunde van Junij 1831) zijn voorgekomen.
In overeenstemming met de voorgestelde vraag, heeft de Schrijver dezelve in vier Afdeelingen gesplitst:

{==616==} {>>pagina-aanduiding<<}

I. Kan men uit de statistieke opgave met genoegzame zekerheid opmaken, dat het aantal doodgeborene, of binnen de vierentwintig uren na de geboorte gestorvene kinderen in de laatste jaren in ons land aanmerkelijk is toegenomen? - Na vooraf op de moeijelijkheden te hebben opmerkzaam gemaakt, die men bij zoodanigen arbeid aantreft, komt de Schrijver tot het resultaat, dat het verschil tusschen doodgeborenen in vorigen tijd en thans niet van belang is, en dat dit nog voor het grootste gedeelte uit het klimmend aantal van onechte kinderen kan verklaard worden. In Amsterdam wordt er van 36 kinderen één dood geboren.
II. Bij welke vrouwen, of voor de eerste maal barende, of die reeds meermalen gebaard hebben, wordt dit verschijnsel meest waargenomen? - De Schrijver neemt hier aan, dat eerstbarenden meer van doode vruchten bevallen, dan die meer gekraamd hebben, waarvan hij de oorzaak meent gelegen te zijn in den toestand der genitalia, welke nog niet zoodanig zijn voorbereid, als bij volgende verlossingen. Voorts blijkt uit zijne opgaven, dat onder de onechte kinderen op verre na meer doodgeborenen zijn, dan onder de echte kinderen. Ten aanzien van de sterfte der kinderen in de eerste 24 uren, kon hij alleen eene tabel der stad Amsterdam leveren, die van het jaar 1821-1826 loopt, en waaruit blijkt, dat van 2258 gedurende die jaren geboren kinderen er 29 echte en 151 onechte kinderen doodgeboren en bovendien nog 42 in de eerste 24 uren gestorven zijn. In den laatsten tijd zou deze sterfelijkheid in de eerste 24 uren niet toegenomen zijn, dewijl men thans van meerdere en betere middelen gebruik maakt, om zwakke kinderen te behouden en schijndoode in het leven terug te brengen.
III. Welke zijn deszelfs natuur- of zedekundige oorzaken? - Deze oorzaken liggen gedeeltelijk bij de moeder, gedeeltelijk bij het kind. Die, in de moeder gelegen, zijn: misvormd ligchaam, verkeerde opvoeding en leefwijze, het gebruik van veel koffij, thee, wijn, brande-
{==617==} {>>pagina-aanduiding<<}
wijn, prikkelend voedsel, het lezen van vele romans enz., welke de zenuwen gevoelig maken en eenen fluor albus, zoo dikwijls de oorzaak van ontijdige geboorte, verwekken; voorts ongeschikte kleeding, keurslijven, vooral gedurende de zwangerheid voortgezet; het ongepast gebruik van geneesmiddelen gedurende de verlossing; voorts ziekten van den uterus, van de membranen, te lange of korte foeniculus, misvorming van het pelvis; verder ongeschikte verloskundige hulp; schaamte van ongehuwden, en dergelijke. Daarbij rekent de geëerde Schrijver nog eene min bekende oorzaak van moeijelijke verlossingen, namelijk de vereeniging van Hollandsche vrouwen met vreemdelingen, tot bevestiging waarvan hij ook het gevoelen van den Hoogleeraar g. vrolik en van den Verloskundige van der steege aanhaalt. - De oorzaken, in het kind gelegen, zijn: een groot en verbeend hoofd, waterhoofd, misvormingen van de vrucht, zwangerschap buiten den uterus. Eindelijk voegt er de Heer engeltrum bij, dat het borstgehoorwerktuig het leven van het kind gedurende de zwangerschap en de verlossing vermag te voorspellen, waarvan hij uit zijne eigene praktijk een voorbeeld aanvoert.
IV. Wat behoort er gedaan te worden, om deze oorzaken te doen ophouden, en alzoo te zorgen, dat er niet meer zoo vele kinderen onder of kort na de partus sterven? - Hiertoe raadt de Schrijver aan: het bevorderen van huwelijken en van zedelijkheid; eene betere verzorging van kinderen, vooral door de bakers; eene met de natuur overeenkomstige kleeding; behoorlijke leiding der verlossing en der toevallen; het uitroeijen van vele vooroordeelen bij of na de verlossing, en die tot schade van het kind werken; het behoorlijk onderrigten der vroedvrouwen, hoe met schijndood geborenen te handelen en de foeniculus umbilicalis te onderbinden.
Ziedaar den korten inhoud der Verhandeling, welke wij met groot nut en genoegen gelezen hebben en in veler handen wenschen. Moge de Heer engeltrum niet ophouden, de Heel- en Verloskunde, ook door

{==618==} {>>pagina-aanduiding<<}
soortgelijken letterkundigen arbeid, te bevorderen, en hierin eene zelfvoldoening vinden, die hem noch onbillijke bejegening, noch afgunst of eigenbaat ontrooven kunnen!





Verhandelingen, Redevoeringen en losse Geschriften. Door J.H. van der Palm. IVde Deel. Te Amsterdam, bij J. van der Hey en Zoon. In gr. 8vo. 389 Bl. f 3-75.

In dezen bundel komen wederom zoo wel stukken voor, die reeds afzonderlijk uitgegeven en hier verzameld zijn, als tot hiertoe enkel uitgesprokene. De eerste zijn echter van zoo veel belang, uit hoofde der gelegenheid, bij welke zij vervaardigd werden, en de andere, of liever alle, zoo uitnemend in zichzelve, dat wij deze opmerking enkel maken, om de verwondering weg te nemen, zoo wij bij alle niet even lang of even zeer stilstaan.
Het boekdeel wordt geopend met eene Tweede Verhandeling over den aanleg en de voortreffelijkheid van het boek Job.
‘De ruimte en belangrijkheid der stof - dus spreekt de Redenaar van de eerste Verhandeling - lieten destijds ‘niet toe, u meer dan den algemeenen omtrek en het groot ontwerp des gedichts, benevens eene enkele proeve van deszelfs stijl mede te deelen; en ik moest het voor eene andere gelegenheid besparen, de uitvoering van het verheven plan, en den schoonen gang van het geheel, in de voornaamste bijzonderheden te ontwikkelen. Thans wil ik u op de verwonderlijke kunst, of wilt gij liever op de verheven genie, in de keus der personen, in den aanleg, voortgang en het einde der handeling doorstralende, opmerkzaam maken. Beginnen wij met het verschillend karakter der sprekende personen, in dezen dichterlijken redestrijd.’

{==619==} {>>pagina-aanduiding<<}
Deze woorden van den Schrijver kwamen ons ten volle gepast voor, om den lezer, vooral die met het eerste stuk bekend is, eenig denkbeeld van het tegenwoordige te geven. Des mans tweede aanmerking betreft ‘het ontstaan van den twist, en het meer en meer ontbranden van denzelven;’ de derde, ‘het einde van dien twist;’ de vierde, ‘de Goddelijke beslissing.’
Verwonderlijk schoon is deze geheele behandeling, welke ons het gansche denkbeeld van den verheven' dichter en de overgroote voortreffelijkheid van hetzelve, van het gansche stuk namelijk, overtuigend voor oogen legt. Het was misschien onze pligt, het geheele boek Job te herlezen, om te beproeven, of het voorstel van van der palm omtrent al de aangevoerde zaken door de bijzonderheden bevestigd en althans niet tegengesproken wierd. Doch, schoon wij moeten toestemmen dit niet gedaan te hebben, is het ten minste zeker, dat zijn begrip niet alleen het meest tot eer van het boek schijnt te moeten verstrekken, en dat zijn kunstgevoel zich hierbij uitnemend voordoet, maar tevens, dat het aangevoerde zijn oordeel te hulp komt, en dat niet ligt iemand bevoegder te achten is, dan hij, om dit oordeel te vellen. Wij voor ons weten den man voor dit en het vorige stuk niet genoeg te danken - hij heeft ons het zilver tot goud gemaakt.
De volgende (zoo als van der palm zelf haar noemt) Redevoering loopt over den invloed van het uitwendige, en deszelfs vermogen, om den gunstigen indruk van het meer wezenlijke te bevorderen; ter inwijding eener nieuwe Gehoorzaal.
Een groot gedeelte van dit stuk is uitdrukkelijk aan de gelegenheid, aan verslag, dankzegging en opwekking tot gebruik, toegewijd; in welk alles echter de Redenaar zijn vermogen, om gepast, aangenaam en aandachtwekkend te spreken, niet min dan ooit doet kennen. Wij behoeven er niet bij te voegen, dat hij zijn onderwerp, en wel zeer gelukkig, aan dezelfde gelegenheid heeft ontleend. Eerst verdedigt hij het betamelijke, zoo wel als

{==620==} {>>pagina-aanduiding<<}
het doelmatige, om den gezegden invloed te bezigen. Daarna geeft hij als geschikte eigenschappen daartoe op: gepastheid, zedigheid, en wezenlijkheid of innerlijke waarde. Dit alles wordt wel en fraai beredeneerd en in het licht gesteld, waarbij somtijds treffende gedachten en heerlijke plaatsen zich vertoonen; schoon het ons steeds blijft voorkomen, dat dit stuk, op zichzelve beschouwd, niet tot de belangrijkste of meesterlijkste van den Spreker behoort.
Verhandeling over eenige kenmerken en vereischten der eenvoudigheid van stijl, opgehelderd door de Hecuba van euripides. Ziet daar het derde stuk, dat ons toeschijnt eenigermate als vervolg op de voorafgaande Redevoering beschouwd te kunnen worden: want daar reeds laat zich de Auteur in gelijken zin over het eenvoudige uit, als hij hier uitvoerig betoogt. Hij wil namelijk, dat de eigenschap der eenvoudigheid geenszins onbeduidend, althans ontkennend, maar, als 't ware, de korte inhoud van allerlei lof, als gepastheid, waarheid, natuurlijkheid, zij. Het komt ons voor, dat hij zijne meening in de volgende woorden naauwkeurig heeft voorgesteld: ‘Wanneer wij dus aan eenig werk van vernuft of kunst de eigenschap der eenvoudigheid toekennen, dan onderstellen’ - men lette op dit woord - ‘dan onderstellen wij allereerst, dat de maker zijn onderwerp meester was; dat bij het met vlijt, met zorg en geestdrift heeft bearbeid; dat hij ons over hetzelve al datgene levert, wat wij er van wenschen te weten; en dat het hem niet aan de gave ontbreekt, om zijne gedachten duidelijk, levendig en krachtig voor te dragen. Zulk een werk is als zoodanig reeds voortreffelijk en lofwaardig; en wanneer wij ten laatste daarbij nog de eenvoudigheid verlangen, het is om aan het geheel dien stempel van blijvende waarde en uitmuntendheid te geven, dien alleen de laatste meesterhand daarop drukken kan.’ En wij beämen dit, als men de eenvoudigheid niet als eene verschooning, veel min als eene berisping doet voorkomen, of dezelve niet alleen op de

{==621==} {>>pagina-aanduiding<<}
zaken, den inhoud, maar wel inzonderheid op vorm en inkleeding betrekkelijk maakt; want dat het taalgebruik ook het andere toelaat, valt, dunkt ons, niet te ontkennen. De wijze intusschen, waarop de Schrijver ons den aard en de voortreffelijkheid dezer eigenschap in een gedeelte van de Hecuba doet zien, is zoo overtuigend als schoon en leerzaam.
Redevoering over de Zelfkennis, toegepast op de beoefening der Letterkunde, uitgesproken in de algemeene Vergadering der Hollandsche Maatschappij van fraaije Kunsten en Wetenschappen.
Wij aarzelen niet, dit een zoo uitmuntend als voor de gelegenheid welgekozen stuk te noemen, waarin eerst de zelfkennis in het algemeen, naar hare waarde en bezwaren, allerhelderst en schoonst wordt voorgesteld, en daarna de toepassing op de beoefening der letterkunde gemaakt. Wij willen niet zeggen, dat wij bij deze laatste alles toestemmen of even zeer ter zake dienende achten. Integendeel gelooven wij, dat de raad, om, alvorens men een vak van letterkunde kiest, in zichzelven te treden, om zijnen aanleg en zijne krachten voor het een of ander te berekenen, wel haast onuitvoerlijk is. Althans, zoo men, naar 's Hoogleeraars aanmerking, van zichzelven moet uitgaan, om den mensch te leeren kennen, en Recensent niet tot die ongelukkigen behoort, welke voor geen vak geschikt zijn, dan betuigt hij, na gedurende vele jaren gewenscht en gepoogd te hebben zichzelven in dit opzigt te kennen, nog verre van de volkomenheid te wezen. Of men voor poëzij of meer voor proza berekend zij, moge al tamelijk gemakkelijk zijn uit te vorschen, in de bijzonderheden zouden proeven ligt eerst helderheid geven; en wij rekenen het onder de onvolkomenheden van het ondermaansche, dat het toeval zoo algemeen over de ontwikkeling of verwaarloozing van de kostbaarste zaden in den mensch beslist. Wanneer de Redenaar daarentegen waarschuwt, om niet alles teffens te willen zijn, om geen' nu eens hooggeroemden voorganger slaafs te volgen noch te veel aan

{==622==} {>>pagina-aanduiding<<}
eigene toejuiching door het publiek te hechten, dan spreekt hij niet slechts woorden van waarheid, maar ook van kracht - en hoe schoon zijn die woorden!
Lijkrede op Mr. j.m. kemper, uitgesproken in de Maatschappij Felix Meritis.
‘Dit is dan nu de derdemaal; en ach! het zij nu ook de laatste maal, dat ik den treurigen post van Lijkredenaar vervulle! .... En nu - welke hulde, wat offer zal ik nu brengen aan den man, wiens naam ik zelfs niet noemen kan, zonder u aller gevoel te schokken, en bij zoo velen de bron der nog niet opgedroogde tranen op nieuw te doen vloeijen? - aan den braafsten onder de braven, aan den besten onder de goeden; en daarbij den roem, den hoogmoed van zijn Vaderland - aan kemper! - Zoo ik ooit gewenscht heb iets te vermogen, om deugd, om adel der ziel, om al het groote en al het beminnelijke, waarmede God de uitgelezenste der stervelingen begaafd heeft, door mijne redenen in het licht te stellen, met eer en luister te kroonen, nu zoude ik het wenschen. En nu is het mij, alsof ook de krachten, die ik meende te bezitten, mij begaven: de moed ontzinkt, de aandoening overstelpt mij; en liever dan van deze hoogte tot u het woord te voeren, zoude ik mij in uw midden begeven, om te zamen over kemper te spreken; - en als wij geene woorden meer vinden konden, om uit te drukken, hoe hoog wij hem waardeerden, hoe lief wij hem hadden, met elkander te weenen!’
Natuurlijker, meer van der Palmsch, aandoenlijker en doelmatiger, dan deze inleiding, weten wij bezwaarlijk iets aan te wijzen. En het gansche gebouw beantwoordt aan dezen schoonen voorgevel. Met hooge verwachting kwamen wij tot het stuk; kemper scheen ook ons toe een waardig, een regt voorwerp voor eene lofrede te zijn, en hem door zijnen grooten vriend te hooren huldigen eene zaak, die de uiterste belangstelling waardig was. Doch meer dan voldaan, verrukt - neen! in

{==623==} {>>pagina-aanduiding<<}
eene zalig weemoedige stemming gingen wij heen, die echter, naar dat wij met anderen daarover spraken en ons hart lucht gaven, al meer en meer in eene blijde tevredenheid overging. Het is onmogelijk in bijzonderheden te komen, om hem, die deze Lijkrede niet kent, dezelve te doen kennen. Kemper was een groot man, maar hij was dit op zijne wijze, geleerd, schrander, vlug, maar vooral nuttig, een wijze, een menschenvriend, een kind in eenvoud, een engel in beminnelijkheid, en teffens, in al de kracht des woords, een man.... deze zijn niet des Redenaars woorden, maar eenige trekken toch van het beeld, dat hij ons voorhoudt. Waarlijk, men zou den man bijna benijden, die zulken Lofredenaar vindt, die zoo in den vollen bloei en de kracht zijner edelste werkzaamheid wordt weggerukt, om in onverminderden, onoverschenen, onbezoedelden glans voor de nakomelingschap te blijven prijken! Doch, wie kan kemper benijden? Wij althans, die hem niet zoo naauw, als zijn Lijkredenaar, kenden, herinneren ons veel liever al het goede in hem opgemerkt, dan de berispingen, welke ook hij niet ontging, en zeggen: ‘Ja! het portret is der kunst van eenen hodges waardig; het is ideaalsch, maar toch niet gevleid, neen, volkomen gelijkende!’
Na eenige Aanteekeningen op de Lijkrede volgen twee stukken, van hoog aanbelang om derzelver stof, en des te moeijelijker om waardig dier stoffe bewerkt te worden, daar deze bij beide zoo naauw vereenigd, ja in vele opzigten dezelfde is, en zij ook bijna even zoo kort op elkander werden uitgesproken, als zij hier vooral onmiddellijk naast elkander staan. Het zijn de
Feestrede bij de viering der twee honderd vijftigste verjaring van Leydens ontzet, uitgesproken den 4den October 1824, en eene
Leerrede over 2 Chroniken VI: 20a., tot godsdienstige voorbereiding der viering van het Akademisch Jubelfeest, uitgesproken den 6den Februarij 1825. Laat uwe oogen open zijn, dag en nacht, over dit huis!

{==624==} {>>pagina-aanduiding<<}

Immers het is bekend, dat de Akademie het loon was voor Leydens moedige volharding, en dat dus het terugzigt hier, in beide gevallen, tot denzelfden tijd en de eigene omstandigheden bepaald wordt. De vorm en gelegenheid komen nogtans den Redenaar al dadelijk te hulp, om verscheidenheid aan te brengen, en hij heeft daarvan alle gewenschte partij getrokken. Het eerste stuk is inderdaad eene feestrede. Wanneer men van der palm van tijd tot tijd zoo zacht en zoet, zoo stil en kalm, schoon tevens zoo helder en weldadig koesterende, over verschillende onderwerpen heeft hooren spreken, dan kan men zich haast niet verbeelden, dat deze Nestor, wien de kenmerken des ouden dags reeds zoo zigtbaar op het gelaat liggen, nog met zoodanig vuur, zulken volgehouden' gloed en stroom van elkander verdringende herinneringen kon spreken. ‘Waar zijn wij? In welk een' tempel zamen gekomen? Plegtstatig en achtbaar, maar onbezorgd en opgeruimd van geest, aan den morgen van eenen dag, voor vreugde en feestviering bestemd! Is dit niet dezelfde plaats, waar vóór twee honderd en vijftig jaren, in den veegen nood der Stad, de bange kreet der hopeloosheid God om ontferming aanriep, God, den eenigen, die helpen kon! en waar daarna, op den dag der redding, de verloste menigte henen stroomde; toen het psalmgezang, in tranen gesmoord, door snikken werd afgebroken,’ enz. enz. Neen! men zegge nooit weêr, dat deze man zijne inleidingen niet altijd even gelukkig kiest; dat eenig openbaar Spreker van onzen tijd hem daarin achter zich laat. Het stuk is gewijd, ‘I. aan de groote herinneringen, die het feest van Leydens verlossing in ons doet oprijzen; II. aan de beschouwing van ons tegenwoordig volksbestaan, bij het herdenken dier groote gebeurtenis.’
De Leerrede begint vooral niet minder gepast, en is, met de schoone gebeden en aanwijzing der welgekozene psalmen en liederen, tot een des te volkomener geheel voltooid. Zij is voorts waarlijk leerrede, schoon ge-
{==625==} {>>pagina-aanduiding<<}
legenheidsleerrede. En heerlijk is het tafereel geschetst, waarop de tekst onmiddellijk verwijst, - dat der inwijding van Salomo's tempel. Maar de toepassing valt bij de verklaring niet af, - neen! uitnemend is de stof tot lofspraak der Akademie, dat is der goedertierenheid Gods over dezelve, tot vermaning van leeraars en kweekelingen, om op denzelfden weg voort te gaan, door van der palm uitgekipt, en met donkerder kleuren tot een waar, historisch tafereel verwerkt. Wij mogen, daar het stuk vroeger afzonderlijk reeds zal zijn aangekondigd, in geene uitvoerige beschouwing treden. En wien ook zouden wij iets nieuws zeggen, of ligt niet flaauw in onzen lof schijnen?
Wij beteugelen dus onze pen, en willen ook de laatste Redevoering, zoo eenig in hare soort, als algemeen goedgekeurd, enkel noemen. Het is die ter feestvierende herinnering van den Akademischen leeftijd, uitgesproken in 's Gravenhage, den 23sten Julij 1828.
En hiermede eindigende, blijft ons alleen de wensch over, dat deze geenszins de laatste bundel uit 's Hoogleeraars penne zij; maar dat, gelijk tot hiertoe, rijper en rijper vruchten ons toevallen van eenen boom, wiens eerste voortbrengselen naauwelijks schenen overtroffen te kunnen worden.





Geschiedenis der Burgerwapening in Nederland, door Matthijs Siegenbeek. (Uitgegeven ten voordeele der Burgerwapening.) Te Leidèn, bij S. en J. Luchtmans. 1831. In gr. 8vo. VIII, 261 bl. f 2-20.

De titel van dit werk, waarmede de geleerde en ijverige siegenbeek, zoo juist van pas, onze Letterkunde verrijkt heeft, zoude misschien aanleiding kunnen geven tot eene verkeerde opvatting. Inderdaad zoude men kunnen vermeenen, dat men hier eene Geschiedkundige Verhandeling zoude aantreffen, over den aard en de inrigting der gewapende Burgerijen of Schutterijen in Nederland, en de veranderingen, welke deze in de onderscheidene tijdperken onzer Geschiedenis heeft ondergaan. Zoodanige Verhandeling zoude voorzeker verre van onbelangrijk zijn, en tot eene geschied en staatkundige opheldering kunnen strekken van art. 203 onzer Grondwet, 't welk zich te dezen beroept op 's Lands oude gewoonte, den geest der Pacificatie van

{==626==} {>>pagina-aanduiding<<}
Gent, en de grondbeginselen, bij de Unie van Utrecht aangenomen. Alleen zoude zoodanig werk minder voor alle klassen van Lezers geschikt zijn, en daardoor het doel missen, 't welk de vaderlandlievende Hoogleeraar zich voorstelde, om namelijk de geestdrift onzer Landgenooten door het voorbeeld hunner Voorvaderen nog sterker aan te vuren, en daarbij eene bijdrage te leveren tot den roem van Oud-Nederland.
Dit edel doel trachtte de Hoogleeraar te bereiken, door, uit de vroegere en latere Geschiedenis van het oude Nederland, zulke bijzonderheden bijeen te zamelen, als strekken kunnen, om de voornaamste diensten te doen kennen, door de Schutterijen en gewapende Burgermagt in 't gemeen, in tijden van gevaar, aan het Vaderland bewezen.
Na een kort woord over den oorsprong der Stedelijke Schutterijen (bl. 1-3) verhaalt de Schrijver beknoptelijk de diensten, door dezelve en door gewapende burgers bewezen in de oudste tijden tot op den oorlog met Spanje (bl. 4-20). De overige rubrieken zijn: Oorlog tegen Spanje (bl. 20-104). Oorlog tegen de Franschen en hunne bondgenooten, in 1672 en volgende jaren (bl. 105-148). Latere oorlogen tegen Frankrijk, en bijzonder die van het jaar 1747 (bl. 148-155). Latere krijgsdiensten van burgeren tot aan de herstelling der Nederlandsche onafhankelijkheid in het jaar 1813 (bl. 156-188). Krijgsdiensten van burgeren tot herwinning en handhaving der Nederlandsche onafhankelijkheid in de jaren 1813, 1814 en 1815 (bl. 189-253). Bijvoegsels en verbeteringen (bl. 254-261).
Dit alles, in des Hoogleeraars helderen en edelen stijl behandeld, levert eene even aangename als in onze dagen nuttige lektuur op. Als een model van kiesche en onpartijdige behandeling beschouwen wij het Hoofdstuk over 1787, 1795 enz. Van hoe teederen aard dit onderwerp ook zijn moge, wij houden ons overtuigd, dat de Schrijver aan geen' bedaarden en onpartijdigen eenigen aanstoot zal gegeven hebben.
Hetgeen bij ons de waarde van dit werk verhoogt, is, dat juist siegenbeek de Schrijver daarvan is. Geleerdheid en Taalkennis daargelaten, wie kon meer bevoegd zijn tot het uitgeven eener Geschiedenis der Burgerwapening, dan hij, die zijnen eenigen Zoon, de hoop zijner klimmende jaren, tot verdediging van het Vaderland, gewapend naar

{==627==} {>>pagina-aanduiding<<}
de grenzen zond? Eere den Schrijver, die aan zijne woorden zulke daden paart!
Met het aankoopen van dit onderhoudend en belangrijk geschrift levert men tevens eene bijdrage tot de Burgerwapening, welker nut zoo glansrijk gebleken en ten voordeele waarvan de opbrengst bestemd is.






Richei van Ommeren Carmina et Oratio etc. - accedunt nonnulla Carmina Sicconis van Ommeren edidit ac praefatus est Matthias Siegenbeek. Lugd. Bat. apud S. et J. Luchtmans. 1827. 8vo. pp. 163. f 1-80.

Sinds langen tijd was de schrijver dezer aankondiging die aan den Heer Redacteur schuldig. Het ging hem met dezelve gelijk wel eens meer het geval is met zaken, die men begint uit te stellen, dat men op het laatst als tegen de wederaanvatting opziet. Belofte en pligt doen hem thans de pen opvatten. De lezers hebben zeker dikwerf van den verdienstelijken Amsterdamschen Rector van ommeren gehoord, zijnen Horatius welligt gelezen, en sommige leden van de Maatschappij Felix Meritis zullen zich herinneren, hoe door eenen zijner leerlingen, jeronimo de vries, pligtmatige hulde aan hem, Honorair Lid dier Maatschappij, in alle opregtheid is toegebragt. De Heer siegenbeek heeft thans een waarlijk vroom en geurig offer aan zijnen Leermeester gebragt met de uitgave van deszelfs Latijnsche Gedichten en eene Redevoering, benevens eenige Gedichten van deszelfs Zoon sicco. Wij stonden versteld over het fraaije Latijnsche Gedicht, aan de schimmen van van ommeren, vooraf geplaatst door den Heer siegenbeek. Hij gaf meerdere en belangrijke proeven van zijn uitnemend dichtvermogen in het Latijn, en toont nu door dit nieuw bewijs, welk een waardig gebruik hij van de lessen en het voorbeeld van zijnen Leermeester ook in dit opzigt gemaakt heeft. Hoe zeldzamer dergelijke geurige vruchten uit den Latijnschen dichthof ons worden medegedeeld, hoe hooger wij dezelve moeten achten en waarderen. Doch is dit Gedicht reeds voortreffelijk, meesterlijk inderdaad mogen wij den Brief van siegenbeek aan zijnen vriend en medeleerling bij van ommeren, den Hoogleeraar d.j. van lennep, keuren. Dat een Hoogleeraar in de Nederduit-
{==628==} {>>pagina-aanduiding<<}
sche Letterkunde in die taal goed, zuiver en keurig, met één woord naar behooren schrijft, spreekt als 't ware van zelve; maar in de Latijnsche
zoo geheel naar eisch en val, zoo rond, zoo elegant te schrijven, verdient bijzonderen lof voor een' Hoogleeraar in de vaderlandsche taal. Deze Brief doet, onzes oordeels, voor geen stuk onzer beste moderne Latijnsche Schrijvers onder. Dezelve is daarenboven zoo nederig, hartelijk, opregt en gepast, dat men niets edeler, niets beter zou kunnen verlangen. De vermelding der omstandigheden, zoo van de ouders van den Schrijver zelven, als van den vader van van lennep en deszelfs vrienden dl hooft en jero. de bosch, van den geliefden Leermeester van ommeren, van de medeleerlingen, de Gebroeders de vries en kemper, ook van den beroemden wyttenbach; de lofspraak eindelijk, den Hoogleeraar van Lennep toegebragt, zijn zoo gul, hupsch en voegzaam, dat de zaken met stijl, woorden en ronding der perioden uitnemend overeenkomen.
Hierop volgt een Latijnsch Levensberigt van richeus van ommeren, waaruit blijkt, dat hij, te Leeuwarden in Dec. 1757 geboren, in het Grieksch en Latijn eerst bij valentijn slothouwer onderwezen, daarna te Franeker gestudeerd heeft onder den beroemden johannes schrader, ook onder wassenbergh. Hoe hij inzonderheid met zijne medeleerlingen herman bosscha en joh. adam nodell was verbonden, reeds in 1778 eene kleine verzameling van Latijnsche gedichtjes uitgaf, omstreeks dien tijd Praeceptor werd aan de Latijnsche School te Zwolle, in 1780 Rector te Dokkum, en, na naauwelijks drie maanden aldaar geweest te zijn, te Amersfoord; hoe gelukkig hij daar was, wat hij daar uitgaf; hoe hij door eene Elegie op den dood van j. schrader de aandacht tot zich trok van den beroemden en braven jeronimo de bosch, en door diens invloed tot Rector der Latijnsche Scholen te Amsterdam beroepen werd, wordt op de keurigste en naïfste wijze medegedeeld. In Maart 1785 deed van ommeren aldaar zijne Intrede, over de voorzigtige lezing der oude Dichters, beschouwd als voedster der deugd, en aanvaardde het Rectoraat.
Bij deze gelegenheid geeft de Heer siegenbeek op, welke verbeteringen, vooral ook omtrent het meer en beter leeren van Grieksch, van de oude Mythologie, Historie en

{==629==} {>>pagina-aanduiding<<}
Aardrijkskunde, door van ommeren te Amsterdam werden ingevoerd; hoe alles, behoudens naauwkeurigheid, levendiger, behagelijker aanzien kreeg; hoe door poëtische kracht en vuur de jongelingschap ontbrandde, en, tot eigen poëtisch werk als 't ware behoefte gevoelende, zelve de handen aan de Latijnsche lier sloeg. Wie daartoe geen aanleg of lust gevoelde, werd geenszins daartoe als tegen deszelfs natuur genoodzaakt, maar toe beoefening van Latijnsch proza aangemoedigd; ook hierin werd onderling gewedijverd. Het geheele tafereel der Ommeriaansche School, daarop geschetst, is treffend, en verdient de bijzondere aandacht van hen, die zich aan het vak van dergelijk openbaar of bijzonder onderwijs wijden. Horatius was inzonderheid, volgens siegenbeek, de geliefde Dichter van van ommeren, die deszelfs Odes, derzelver zamenhang en zin voortreffelijk uitlegde. Wij zouden er tibullus bijvoegen, met wien van ommeren veel gelijks had. De Heer siegenbeek maakt hierop gepaste melding van de in 1789 door van ommeren met aanteekeningen uitgegevene voortreffelijke Redevoeringen over horatius, als Mensch en als Burger van Rome beschouwd; herinnert zich de alleraangenaamste en leerrijkste bijeenkomsten bij van ommeren met zijne medeleerlingen van lennep, kemper, ten brink, de Gebroeders de vries en anderen; beroept zich op de getuigenis, hem door kantelaar, den broederlijken vriend van van ommeren, gegeven; brengt ook aan dezen hulde toe; verhaalt, dat luzac reeds van ommeren voor een' waardigen opvolger verklaard had, indien destijds ruhnkenius, veel
ouder dan van ommeren, iets menschelijks ware overgekomen, en maakt eindelijk nog melding van de thans ook aan het licht gebragte, in handschrift nagelatene Nederduitsche Verhandelingen van van ommeren over viglius zuichemus ab aytta, en over de dertig Tirannen te Athene en derzelver verdrijving; ook, dat hij steeds werkzaam was aan eene voorgenomene uitgave van de Argonautica van valerius flaccus.
Verder vindt men in dit Levensberigt gemeld, wie en hoedanig de vrouw van van ommeren was, en dat hij, ook door droefheid over haren dood in het kraambedde van en met eene eerstgeborene dochter, als verkwijnende, in het begin van Januarij 1796 overleed, na vooraf, op zijn verzoek, van het Rectoraat te zijn ontslagen. Ons wordt ein-
{==630==} {>>pagina-aanduiding<<}
delijk medegedeeld, dat hij drie zoons had, van welker oudsten, sicco, den Rector te Zwolle, bijzondere en loffelijke melding wordt gemaakt.
Deze geheele Narratio de Vita richei van ommeren is in keurig Latijn geschreven, en alles is geleidelijk verhaald.
Na dit Levensberigt vinden wij geboekt het oordeel van den bevoegden regter in dezen, p. hofman peerlkamp, thans Hoogleeraar te Leyden, over van ommeren, getrokken uit deszelfs voortreffelijke Prijsverhandeling bij de Akademie van Brussel, over het leven van die Nederlanders, die Latijnsche gedichten hebben geschreven.
Hierop volgt nu het eigenlijke werk, of de verzameling der Latijnsche dichtstukken van richeus en sicco van ommeren.
Het komt met den aard van dit Tijdschrift en van allen in het gemeen, die hetzelve gewoon zijn te lezen, minder overeen, alhier Latijnsche gedichten aan den toets der litterarische kritiek te onderwerpen. Genoeg zij het te verzekeren, dat zij voor geene van dien trant en dien tijd behoeven onder te doen; integendeel, dat over het geheel genomen, en vooral in de Lierdichten, eene stoutheid en oorspronkelijkheid heerschen, welke men zelden bij de moderne Latijnsche Dichters in dien graad aantreft. Het is toch bekend en niet onnatuurlijk, dat hier en daar bij dezulken blijkbare overnemingen van de Ouden plaats hebben. Het vergeten is moeijelijk. Als van zelve, dikwerf onschuldig, vloeit een bekend denkbeeld of versgedeelte met den stroom mede, en zulks heeft ook wel eens bij van ommeren plaats. Wij zijn hieromtrent niet streng, ten zij men zien kan, dat het als met opzet geschiedt. Hiervan, verzekeren wij stellig, is bij van ommeren geen spoor of schaduw. Diep en innig gevoel, zekere eigenaardige wijze van zien, gewaarworden en uitdrukken blijken overal.
De eerste gedichten, hier voorkomende, zijn vijf Elegiën, Sylvia genaamd.
Men weet, dat, op het voorbeeld van anderen, reland zijne Galatea, jordens zijne Gellia, g. hooft jun. zijne Julia, nodell zijne Regina, jeronimo de bosch zijne Elissa, collot d'escury zijne Junia, bosscha zijne Coelia, h. waardenburg zijne Glycere, anderen andere minaressen in dergelijke Elegiën bezongen hebben. Gelijk bij dezen, heeft men ook hier,

{==631==} {>>pagina-aanduiding<<}
vooral in de derde, eenige afwijking van het hoofdonderwerp of de geliefde. In alle de vijf Elegiën heerscht een Tibulliaansche geest, en straalt duidelijk door dat zwaargeestige of zwartgallige, hetwelk zij, die den gevoeligen man gekend hebben, weten, dat hem steeds is bijgebleven, en dat hem vroegtijdig tot dien koning der verschrikking overbragt, van welken hij zoo dikwerf en zoo gaarne gewaagde.
Hierop volgen de gedichten op en bij de uitgave der Amores van zijnen vriend nodell, en dat, hetwelk hij bij zijne Intrede als Rector te Amersfoord, den 20 Dec. 1780, openlijk uitsprak, over de zeer groote reeks van schaden en ellenden, welke voortvloeijen uit eene jeugd, in ledigheid en wellust doorgebragt. Dit gedicht is vol vuur en kracht en dergelijke regels als deze:

Quo ruis infelix! quo te rapit improbus ardor? 
Dum licet, i, furiis injice frena tuis! 
Sperne voluptates, et inanis retia luxus! 
Tristia sub dulci melle venena tegunt. 
Quae tribuunt rapido labuntur gaudia gressu, 
Quae trahunt secum damna perenne manent. 


Toen herm. bosscha in 1782 zijne gade te Deventer verloor, zond hij van ommeren een' brief of gedicht ter mededeeling van het verlies, dat hem diep griefde. Van ommeren beantwoordde bosscha met een troostdicht of brief. Beide zijn door bosscha te Deventer destijds met een voorberigt uitgegeven. Het gedicht van van ommeren is dan ook teregt en als zulks overwaardig door den Heer siegenbeek in deze verzameling opgenomen.
Na hetzelve heeft men de beroemde Ode op den dood van schrader, in 1784 vervaardigd. die van ommeren naam, aanbeveling, fortuin, roeping naar Amsterdam, maar geen geluk bezorgde. In het stille Amersfoord met deszelfs heerlijke omstreken was hij veel gelukkiger, dan in Amstels drukke koopstad. Trouwens, de onrustige jaren van 1787-1795 en niet altijd huiselijk genoegen werkten ook veel hiertoe mede. Dit gedicht is een proefstuk van eene Ode in den Horatiaanschen trant, b.v.:

Seu plectra pulsas: auferor, auferor 
Divine vates, et super aethera, 
Oblitus humanos labores, 
Ambrosiâ saturor Deorum. 



{==632==} {>>pagina-aanduiding<<}

De Heer de bosch had, door het lezen van de voormelde Ode, van ommeren aan den Curator der Latijnsche Scholen, den veelvermogenden egbert de vrij temminck, aanbevolen. Bij den dood van dezen braven en edelen man hield van ommeren een plegtig en uitgebreid Elogium, dat hem vele vrienden, maar ook vele vijanden bezorgde; en zeker, regels als deze:

Non furiae, Bronsvice, tuae, non Principis ira 
Inpavidum poterant flectere mentis iter. 


of:

Probra neque Antonî metuit Verrisve furorem. 


of:

Nec tulit auratas populum tolerare catenas, 
Nec tulit Auriacae vimque minasque domus. 


gaven hier wel aanleiding toe. Als dichtstuk, als lofspraak op den burgervader temminck, als bewijs, hoe men - en ook van ommeren - toen openlijk sprak, verdient het bijzondere opmerking. Wij zijn er ook verre af, van ommeren als vrij van partijzucht te willen verheffen; maar altijd bleef hij opregt, edel, regtvaardig. Zijne Nederduitsche Redevoering, kort na de omwenteling van 1795 bij eene prijsuitdeeling in de Nieuwezijds Kapel te Amsterdam gehouden, is een regt afdruksel zijner politieke gevoelens. Wat hij van de Franschen in 1790 dacht, is best op te maken uit de krachtige Ode ad Gallos, door eene andere Ode aan zijnen vriend daniël hooft, toen deze in 1786 tot Raad en Schepen van Amsterdam verkozen was, in dezen bundel voorafgegaan, en door den allerbevalligsten en zoetvloeijendsten Lierzang bij het kraambedde van de Echtgenoote van cornelis van lennep gevolgd. Vóór het laatste heeft men echter nog de Epistola Horatiana aan den Heer jacob hooft, ook bij gelegenheid dat hem een zoontje geboren was.
Bekend, ja beroemd, en teregt, is de Lijkrede van j. kantelaar op h.a. schultens. Deze Redevoering begeleidde van ommeren in 1793 met zijn schultensio Defuncto S. eene fraaije Elegie vol kunst en gevoel.

{==633==} {>>pagina-aanduiding<<}

Het daarop volgend Bijschrift op den uitgeweken j.b. bicker, bij wien de broeder van van ommeren zich destijds bevond, en een Huwelijksdicht aan joan cramer en eliza jacoba luden, zijn de laatste gedichten van van ommeren, in dezen bundel voorkomende. Het laatste draagt kenmerk van die theologische stemming, welke op het laatst van ommeren bezielde, en waardoor hij, bij eenen brief omtrent zijnen opvolger, eerst wilde weten, of deze wel stellig in de borgtogtelijke voldoening des Zaligmakers geloofde. Zoo zingt hij bruid en bruidegom toe:

Credere quis possit juvenem teneramque puellam 
Golgotha terrarum praeposuisse bonis? 
Golgotha si subeant et hiantia vulnera Christi, 
Utraque divino corda calore flagrant - 
Christe tuos serva sponsos. 


De schriften van van ommeren worden door den Heer siegenbeek besloten met de Redevoering de prudenti veterum Poëtorum lectione, optima virtutis altrice, waarvan wij reeds spraken, en die overwaardig is nader gelezen en naar behooren hoog gewaardeerd te worden.
Na de Gedichten van den Vader, den Amsterdamschen Rector richeus, volgen sommige van den Zoon, den Zwolschen Rector sicco van ommeren. Dit sommige schijnt alzoo gesteld te zijn, omdat een ons bekend Gedicht Ad Batavos Britannorum ac Russorum pulso fugatoque exercitu, gemaakt in Nov. 1799, Lib. Bat. V, is achtergelaten. Wij erkennen, er zijn regels in, die nu stuiten; ook is er veel navolging in van eene bekende Epodon van horatius: maar een belangrijk gedicht van meer dan honderd regels van eenen Dichter, van wien zoo weinig is, daarom hier te missen, is toch wat hard. Ook een ander gedicht aan jeronimo de bosch voor het Poëmatum Append. h. de bosch missen wij hier. De gedichten van sicco, hier medegedeeld, zijn slechts vier in getal. Het eerste, bij gelegenheid van zijn huwelijk met anna adriana vink, aan zijne voogden daniël hooft, herman rietveld, en zijnen oom marius van ommeren, - het tweede aan den beroemden rhijnvis feith, toen deze hem zijnen Ouderdom ten geschenke had gezonden, - het derde bij den dood van den Zwolschen Praeceptor f.j.w.e. beeler,

{==634==} {>>pagina-aanduiding<<}
en het vierde eene overzetting van het bekende Nederduitsche grafschriftje:
Schonk Leidens troostelooze jeugd, enz.
In de Narratio voor dezen bundel schrijft de Heer siegenbeek, dat hij omtrent de mededeeling verpligting heeft aan den Utrechtschen Hoogleeraar goudoever, vriend en opvolger, als Rector te Zwol, van sicco van ommeren.
Ten slotte van dezen bundel heeft men Gedichten aan richeus van ommeren gewijd, als dat van bosscha bij den dood zijner Cade, waarvan wij spraken, en een ander van denzelfden De reditu veris, in 1783 van ommeren toegezongen; verder twee gedichten, door j.g. hartman, wiens Primitiae Poëticae bekend zijn, aan zijnen Leermeester van ommeren toegewijd.
Misschien waren er nog eenige andere bij te voegen geweest; maar ook zoo als de bundel thans is, ziet men, is dezelve genoegzaam volledig. Dezelve draagt uitnemende kenmerken van de kunde, vlijt, bekwaamheid en erkentelijkheid van den Heer siegenbeek, die op deze wijze aan zijnen onvergetelijken en bekwamen Leermeester regt gedaan, en de geleerde wereld met de uitgave van deszelfs Gedichten veel dienst gedaan heeft. Voor prijsjes op de laagste Latijnsche klassen is het werk wel geschikt. Voor het amatorische en politieke daarin behoeft men niet bang te zijn. Dergelijke prijsboeken worden niet terstond, noch kunnen dadelijk gelezen worden. Zeker is het veel beter geschikt, dan de Poëmata van d'orville, die men in den schooltijd van Recensent destijds gaf. Vertier aan dit werkje te verschaffen is pligt. De Latijnsche poëzij, voorheen met zoo gelukkig gevolg hier te lande beoefend, dient opgewekt. Men mag het opsporen, aanwenden en aanhouden van middelen daartoe niet verzuimen. Misschien was men ten tijde van van ommeren op de Latijnsche Scholen al te poëtisch en vurig; maar tegenwoordig is bij de jonge lieden, ook die op de Latijnsche Scholen, dikwerf alles zoo droog en dor, dat het fijn gevoel, de juiste smaak, het door en door verstaan der Latijnsche Dichters althans er somtijds veel door lijdt. Aan van ommeren mogt dan wel meer gedacht, zijn voorbeeld wel beter gadegeslagen en nagevolgd worden. Och hadden, in den tijd der jongelingschap van

{==635==} {>>pagina-aanduiding<<}
den Recensent, de Rector van ommeren en de Visitator wyttenbach elkander beter verstaan, en waren zij als ineengesmolten! Kwam men van van ommeren bij wyttenbach, men voelde eene te plotselijke verkoeling. Achteden zij, die van de Latijnsche tot de Doorluchtige School overgingen, wyttenbach niet genoeg, omdat men hem niet genoeg dadelijk kende en waardeerde, of dit konde doen; ook hij kende de leerlingen te Amsterdam weinig, en waardeerde van ommeren en deszelfs School niet genoeg. Hij stelde hen in het gemeen wel eens te laag en enkelen te hoog. De aanteekeningen van van ommeren op de Latijnsche Dichters horatius, ovidius, catullus, tibullus, propertius en juvenalis zijn juist zoo als zij zijn moesten. Recensent bewaart en gebruikt ze nog met lust en voordeel. Niet zoo behagelijk waren altijd die van wyttenbach, schoon zoo veel geleerder en zoo veel dieper doorgedrongen tot de kern der fijne kritiek. Och dat ook nu nog Hoogleeraren, Rectoren, Conrectoren en Praeceptoren, wanneer zij op dezelfde plaats zich bevinden en mannen zijn van bekende kunde en bekwaamheid, de handen ineensloegen, om een vast en hecht ineensluitend plan van onderwijs, waaraan onzes oordeels nog veel op deze en gene plaats thans ontbreekt, niet alleen te ontwerpen, maar in- en vooral uit te voeren, met dat gevolg, dat de sterke en zwakkere, ieder naar aard, aanleg, behoefte en vermogen, voedsel erlangden voor hunnen weet- en leerlust, en dat ook alle vakken door bepaalde meesters onderwezen, en geen vak verwaarloosd wierd! Dan hadden wij hoop, dat, de grondige kennis der vaderlandsche taal naar vaste regelen vooruitgezet en streng beproefd wordende bij het inschrijven op de Latijnsche Scholen, ook veel overtolligs tevens zou wegvallen. Om smaak, fijn gevoel, genoegelijkheid,
liefde tot de letteren meer en meer te bevorderen, kan de Latijnsche Poëzij veel bijdragen. O dat deze, nu, met uitzondering van weinige, nagenoeg meest bejaarde lieden, niet meer zoo 't schijnt geliefd, weder het gelauwerd en bevallig hoofd mogt opsteken, en men, door de werken en het voorbeeld van zoo velen, als p. burmannus secundus, janus grotius, janus helvetius, e. wassenbergh, j. schrader, wetstein, g. coopmans, f.p. burman, medenbach wakker, h. bolt, g. hooft jun., higt, de van

{==636==} {>>pagina-aanduiding<<}
rooijens en arntzeniussen, de rooy, jordens, nodell, waardenburg, van santen, van kooten, van braam, heerkens, de bosch, bosscha, van ommeren, hoeufft, rau, marron, h. weytingh (*), speyert van der eyk, collot d'escury, van lennep, hartman, peerlkamp, siegenbeek en anderen, aangevuurd en opgewekt, ook in dit vak den nationalen eer en roem bij vreemden en nakomelingschap mogt handhaven! Moge ook hiertoe het aangeprezen werk en eenigzins deze aankondiging bijdragen!


Charicles en Euphorion, een Verhaal van Clearchus den Cyprier. Te Groningen, bij W. van Boekeren. 1831. In gr. 8vo. XVI en 360 bl. f 3-90.

Wij ontmoeten hier, zoo als de voorrede ons vermeldt, een uit het Grieksch vertaald handschrift van den ouden Cyprischen Romanschrijver clearchus. Doch de geheele voorrede is zoo gesteld, dat de ongenoemde overzetter van dit werk zelf (want als zoodanig wil hij zich kwanswijs doen voorkomen) zijnen eenigzins gevatten lezer reeds op het denkbeeld brengt, dat hij de schrijver van hetzelve is. Men oordeele. Hij had kennis gemaakt met eenen jongen Griek, spiridion korallides, met een fijn gevoel voor het schoone begaafd, maar een slecht Criticus. Deze had in een oud gebouw te Famagosta op Cyprus eene verzameling van handschriften, bestaande uit oude Grieksche Romans, gevonden, waaronder dan ook deze van clearchus was.

{==637==} {>>pagina-aanduiding<<}
Onze landgenoot deelde niet zoo spoedig in de vreugde, die korallides bezielde: na het handschrift gelezen te hebben, was hij nog niet zoo volkomen overtuigd, dat het van clearchus was; hij aarzelde, om het in den oorspronkelijken vorm uit te geven, waartoe ook zijn vriend, die de eer daarvan voor zich wilde behouden, niet kon besluiten, en verzocht dus nu slechts, om het in onze taal over te brengen. De uitgave zou Prof. koliades, nazaat van den Zwijnenhoeder eumeus uit de Odyssée, op zich nemen. Het beste middel, om een werk geheim te houden, (dit begreep ten minste korallides zoo) bestond daarin, dat men het in 't Hollandsch schreef. Voorts begreep de overzetter, met dit werk vrij te mogen handelen, en zich liever tot het fonds van het verhaal te moeten bepalen en dat op zijne wijze in te kleeden, dan stipt over te brengen. De uitgave van het oorspronkelijke zal te Parijs plaats hebben, zoodra aldaar geene revolutiën meer verwacht worden (ad kalendas Graecas).
Wie ziet niet, dat dit alles niet meer dan scherts is, en dat de Schrijver wel geene lezers van zulk een goed vertrouwen zal onderstellen, dat zij nog aan een Grieksch origineel zouden gelooven? Maar, zoo er die nog zijn mogten, zou het in de voorrede medegedeelde levensverhaal van clearchus ons alle twijfelingen daaraan benemen. Clearchus, een leerling van aristoteles, zou eene inleiding op dezen Roman geschreven hebben, waarin hij denzelven als de vrucht zijner overdenkingen over sommige punten van de wijsbegeerte des levens, in een verdicht verhaal ingekleed, doet voorkomen; welk ontwerp hij lang gekoesterd, maar, door ernstiger studiën belet, eerst door een bijzonder toeval had kunnen ten uitvoer brengen, namelijk den inval der Galliërs in Macedonië, onder aanvoering van den woesten belgius, die zijne vreedzame woonplaats overstroomd, en hem genoodzaakt hadden, elders eene toevlugt te zoeken, alwaar hij den tijd, van boeken en werktuigen beroofd, in ledigheid moest doorbrengen, en zich dus met de vervaardiging van een Milesisch fabeltje (eenen Roman) verpoosde en zijne smart verzette. Het is waar, dat pausanias onder de hoofden der verwoestende Galliërs ook van eenen belgius of bolgius gewaagt, door wiens troep juist ptolemeus ceraunus zou gesneuveld zijn (L. X. C. 19. § 4.); maar clearchus, die, volgens onzen Schrijver, 56 jaren te voren, even na den dood van Koning phi-
{==638==} {>>pagina-aanduiding<<}
lippus van Macedonië, de wijsbegeerte onder aristoteles had begonnen te beoefenen, zou toch in dien leeftijd wel wat te oud geweest zijn, om Milesische fabeltjes te gaan schrijven. Die
belgius komt er daar ook zoo raar in! Het heeft allen schijn, dat de man, die zich hier onder den naam van clearchus vermomt, een slagtoffer der woeste Gallo-Belgen van onzen tijd is, en, ook uit zijn vreedzaam verblijf naar elders verdreven, zijnen tijd met het opstellen van eenen antieken Roman aangenaam en tevens niet onnuttig heeft zoeken door te brengen. Hoe het daarmede zij, en wien men ook als schrijver te beschouwen hebbe, dit is zeker, dat het stuk uitnemend geschreven is en er werkelijk antiek uitziet, wat de schildering van zeden, gewoonten en oudheden betreft; hoewel wij niet gelooven, dat plato immer zulke mannelijke of vrouwelijke geestdrijvers onder zijne navolgers heeft gehad, dat zij plan zouden gehad hebben, om zijn denkbeeldig Gemeenebest te verwezenlijken.
Het verhaal is eene zeer geestige en fijne ironie der beide uitersten, waartoe de oude wijsbegeerte kon aanleiding geven, door aan de eene zijde den geest geheel ten koste van het ligchaam, of liever de verstandelijke bespiegelingen ten koste der aardsche betrekkingen te verheffen; aan de andere, der grove zinnelijke genietingen ten koste van ons hooger en beter deel bot te vieren. Vertegenwoordiger der eerste denkwijze, die met het misbruik der Platonische, en eenigermate met de Cynische en latere Stoïcijnsche school overeenkomt, is charicles, de voornaamste held, die de Republiek van plato in de werkelijke wereld zocht in te voeren; waarin hij ook vrouwen, en onder anderen de bevallige en deugdzame ismene, eene lieve Platonische dweepster, wil opnemen. De tweede der genoemde soorten van wijsbegeerte, die met de school van aristippus van Cyrene en de latere van epikurus overeenkomt, wordt voorgesteld in den persoon van euphorion, die, van zijne Platonische hoogte door het bedrog en de ontrouw van eenen medeleerling en vriend ter neder gestort, naderhand tot de Cynische of hondsche wijsbegeerte was overgegaan, maar ook daar zoo weinig heil had gevonden, dat hij eindelijk, als een leerling van aristippus, alleen in zinnelijke genietingen zijn geluk zocht. (Hij was eigenlijk zulk een leerling niet; maar hij vond die wijsbegeerte op denzelfden weg: nu, die weg is nog al breed en gemakkelijk.)

{==639==} {>>pagina-aanduiding<<}

Om onzen lezer den knoop en de ontknooping van den Roman mede te deelen, daartoe gevoelen wij geene roeping; een gedeelte der belangstelling zou daardoor verloren gaan. Doch slechts een gedeelte; want inderdaad het werk verdient meer, dan tot eene voorbijgaande voldoening der nieuwsgierigheid te dienen. Met groote bedrevenheid in de Grieksche oudheid schildert ons de onbekende Schrijver de leefwijze der aanzienlijken, vooral op Cyprus, naar 't leven, en weet daarin tevens meer dan ééne treffende karakterschildering te vlechten: van eenen listigen, inhaligen en voor alles behalve voor het rekenen ongevoeligen rentmeester; eenen edelen en beschaafden landeigenaar van zekere jaren, die het éénige zwak heeft, van zich te veel op eene jonge vrouw, die hij ter kwader ure getrouwd heeft, te verlaten; een paar jonge losbollen van den echten Griekschen stempel; een' jaloerschen beeldhouwer; eene doortrapte Coquette, en drie meisjes, waarvan het eene een voorbeeld van schoonheid, verstand en ingetogenheid, het tweede eene smachtende verliefde, en het derde een schalksch en ondeugend ding is; voorts nog eene waarzegster en eene snapachtige slavin. De dialoog is hier en daar zekerlijk wel wat modern; maar dit zal het boek bij ongeletterden, en vooral bij de schoone sekse, geen kwaad doen. Plato's Republiek, althans de daarin voorkomende wetten voor de bestuurders en verdedigers van den Staat, worden er ongenadig in medegenomen, en de spot, dien plato zoo ruimschoots op de Sophisten heeft uitgestort, wordt hem hier met woeker teruggegeven; hoewel de Schrijver het eigenlijk meer geladen heeft op dezulken, die de droomen (of, zoo men wil, Idealen) des Wijsgeers
(waarvoor hij ze zelf ergens verklaart) voor de werkelijke wereld geschikt achten. Charicles behoeft daartoe veelal slechts de eigene woorden van plato aan te halen, zoo als: waar hij de krijgslieden bij getrouwe honden vergelijkt, en hen met die belooningen troost, welke men in de Republiek, of ook in dezen Roman (bl. 100, 101 enz.), mag nalezen; waar hij de rekenkunst, of de kunst van een, twee, drie (zie bl. 141), voor meest geschikt acht, om de ziel van het vergankelijke af te trekken; waar hij de gemeenschap der vrouwen, en wel bij loting, tot eene Staatswet maakt, en de meisjes naakt, ten aanzien van al het volk, wil laten worstelen; waar hij de beeldhouw- en schilderkunst, als nabootsende kunsten, beneden de gewone handwerken plaatst. Nu!

{==640==} {>>pagina-aanduiding<<}
die lessen behoeven dan ook slechts voorgedragen te worden, de eerste aan jonge knapen, de tweede aan een' bedriegelijken rentmeester, de derde en vierde aan moeders, vaders of jonge meisjes, de vijfde aan een' jongen beeldhouwer, vurig met zijne kunst ingenomen, om de uitwerking, die er het gevolg van moet zijn, te doen beseffen. - De ontknooping van het stuk is bijna tragisch, en kost nog iemand (wel is waar, iemand van niet veel belang) het leven. Dit neemt niet weg, dat het boek over 't algemeen in een' luimigen, doorgaans lossen en ongedwongenen stijl is geschreven, en wel geschikt is, om diegenen uit den droom te helpen, die het Grieksch voor te deftig en te statig voor een grapje houden. Want, al is het boek dan ook niet uit het Grieksch vertaald, zoo ademt het toch geheel eenen Griekschen geest. Het is daarmede volkomen zoo als wieland zelf met regt van zijnen Agathon (die nog al, in het begin althans, groote overeenkomst, in sommige karakters, met dezen Charicles en Euphorion heeft) durfde zeggen: ‘Leefwijze, vermaken, bezigheden en spelen, alles is Grieksch; het onderscheidende der Grieken is overal met kenbare trekken uitgedrukt, en overeenkomstig met het denkbeeld, hetwelk de lezing der Ouden in ons gemoed daarvan achterlaat (*).’ Ook ten aanzien van den ongedwongenen, vrijen, meermalen schalkschen stijl, heeft de Schrijver van Charicles wel eenige overeenkomst met wieland. Wij moeten den lezer toch van dezen stijl, die hier alles behalve bijzaak is, eenig denkbeeld geven, en kiezen daartoe een gesprek tusschen de verstandige en ernstige ismene, leerlinge van plato en.....
charicles, en de schalksche myrtium, dochter van den rentmeester hermetimus, en verliefd op zekeren hippomenes. Zij is ook op het Collegie van charicles; maar ismene, eene meergevorderde leerlinge, repeteert voor haar de lessen des Meesters, onder anderen dat hij, die door de reine en ware schoonheid aangedaan wordt, in drieduizend jaren de vleugels zijner ziele geheel terug bekomt, terwijl andere ongevoelige en dwaze menschen tienduizend jaren daartoe behoeven (†): ‘Myrtium was gansch ontsteld door den deftigen toon, waarop ismene gesproken had; en, wel verre van met

{==641==} {>>pagina-aanduiding<<}
haar te lagchen, dacht zij, dat het beter zou zijn, van deze gelegenheid gebruik te maken, om zich van alles wel te laten onderrigten, ten einde zelve in dat zoo geprezene geluk te mogen deelen. Maar, zeide zij dus, op zachten, bedeesden toon, lieve ismene! op die wijze kan dan, als ik u wel begrijp, een eerlijk meisje hare vleugels zevenduizend jaren vroeger weêrom krijgen, als zij maar maakt, dat zij een' knappen vrijer krijgt; is 't niet waar? - Dat is te zeggen, lief kind, antwoordde ismene, met een' toon van diep medelijden; gij drukt dat zoo aardsch, zoo onplatonisch uit. Een' vrijer te hebben! heeft charicles dat ooit zoo gezegd? Een' vrijer te hebben! neen, daar komt het eigenlijk niet op aan; maar verrukt te zijn, in zalige bewondering weg te smelten over een schoon, edel gelaat; hem, die het bezit, te beminnen, te aanbidden, overal te volgen. - Nu, ismene! als dat de zaak is, riep myrtium vrolijk uit, dan behoef ik niet ongerust te zijn. Mijn minnaar is de schoonste jongeling van geheel Cyprus, en, schoon ik hem in het openbaar nog niet zoo overal heb durven volgen, wijl ik meende, dat dat niet zeer betamelijk is, zoo zien wij elkander toch, onder ons gezegd, heel dikwijls; en als de nieuwe Philosophie dat meêbrengt, dan zal aan de betrachting van dit voorschrift niets ontbreken. Ik behoef het u dan ook niet te verbergen. Gij kent hippomenes, den zoon van dinias, die ook dikwijls bij onze bijeenkomsten tegenwoordig is. Nu, dat is de man. Denkt gij wel, dat er één is, geschikter om de vleugels weder te doen uitspruiten, dan hij? Maar, lieve ismene! geheel in vertrouwen moet ik u nog iets vragen. Gij zegt, deze liefde moet geheel geestelijk blijven. Dat wil zeggen, geloof ik, dat wij tegenover elkander moeten gaan zitten, en ons
vergenoegen met elkander aan te zien. Nu moet ik u toch guluit bekennen, dat hippomenes en ik dat juist niet altijd doen. Daarom wilde ik u vragen, of het kwaad kan, dat wij een beetje digter bij elkander gingen zitten. Wij kunnen elkander anders wel verstaan, zoo is het niet; maar het is zoo stijf, als twee standbeelden, over elkander te zitten. - Neen! antwoordde ismene, dat doet er ook eigenlijk niet toe; want de groote zaak is, dat uwe gewaarwordingen zich tot den geest bepalen, dat gij elkander in den geest bemint, in den geest verrukt zijt

{==642==} {>>pagina-aanduiding<<}
over elkanders schoonheid; en zijt gij dat, dan hebt gij niet eens tijd, om er over te denken, waar het ligchaam is. - Nu, dan komt het er ook niet op aan, of wij elkander tusschenbeiden eens eene hand geven, niet waar, ismene? vroeg nu, met eenig meerder vertrouwen, de lieve myrtium. - Het is mogelijk, antwoordde de leermeesteres, dat men zoodanig eene onwillekeurige beweging maakt in het midden der geestverrukking; maar, zoo als ik u zeg, gij behoeft niet te vragen, of gij dat doen moogt; want als gij openlijk en metderdaad in verrukking zijt, dan denkt gij daar niet over, maar doet het onwillekeurig, zonder het eens te weten. - Ja, ja, hernam myrtium, nu begrijp ik het, en zoo heb ik het ook meermalen ondervonden. Nu, dan behoef ik ook niet verder te vragen, b.v. of hij mij wel eens mag omhelzen en een' kus geven; want dat gaat alles op dezelfde manier.’
Het geheel boek is echter niet van dien stempel, hoewel meest in eenen luimigen toon; sommige tooneelen zijn ernstig en wezenlijk leerzaam, en wij hebben gezien, dat de zedeleer van het stuk, het ‘niet te veel,’ dat eenmaal op den Delphischen tempel te lezen stond, die nuttigheid in eene hooge mate bezit. - Ook het uiterlijke, druk en papier en de gegraveerde titelplaat, is zeer goed. Wij durven dezen Vertaler wel aanmoedigen, ook de overige handschriften van zijnen charicles over te zetten. Wij twijfelen naauwelijks aan de aanmoediging onzer Natie.
Er zijn eenige Noten achter geplaatst voor den ongeleerden lezer, tot opheldering van Grieksche zeden, gebruiken, spelen, spreekwijzen en geschiedkundige toespelingen, die verre zijn van niets dan zeer bekende zaken, zoo als de Schrijver in de voorrede zegt, te bevatten.





Holland en België, in wederzijdsche betrekking, sedert de scheiding onder Filips II, tot op de hereeniging dezer Landen onder Willem I, door Von Moltke. Uit het Hoogduitsch. Met Aanteekeningen van Mr. E.C. d'Engelbronner. Te Amsterdam, bij J. Guykens. 1831. In gr. 8vo. VIII en 150 bl. f 1-50.

Het moet den regtschapen, den getrouwen Hollander grieven, wanneer hij opmerkt, dat zoo vele Schrijvers in

{==643==} {>>pagina-aanduiding<<}
Frankrijk, Engeland, maar voornamelijk in Duitschland, in hunne beoordeelingen van den opstand van België, als 't ware partij trekken voor de aanranders van het grondwettig gezag en tegen hen, die zich onder eene zachte, vaderlijke Regering gelukkig gevoelen. De mindere bekendheid onzer taal, de algemeenheid der Fransche, van welke bijna alle Belgische nieuwspapieren zich bedienen, hebben het, bijna noodzakelijk, gevolg gehad, dat de Belgische klagten en beschuldigingen dagelijks, de Noord-Nederlandsche wederlegging en verdediging daarentegen slechts zelden gehoord werden. Daarbij komt de Jezuitsche stelregel: Laster maar voort; er blijft altijd wat kleven! En zoo laat zich de vreemdeling, zonder dat hij behoorlijk ingelicht is, door ongegronde klagten en vuigen laster in zijn oordeel overrompelen. Hoe dit zij, het is des te aangenamer, van tijd tot tijd mannen van erkende talenten, en in vreemde Raadzalen en in openbare geschriften, hunne stemmen voor waarheid, regt en billijkheid te hooren verheffen. Onder deze laatsten verdient de Heer von moltke genoemd te worden. In de aangekondigde geschiedkundige schets van Holland en België, in hunne wederzijdsche betrekkingen sedert 1567-1814, levert hij een, zoo al niet geheel juist, echter veelal onpartijdig tafereel van den toestand dezer landen. Wij verheugen ons, dat dit werkje in Duitschland in 't licht gegeven is: het kan aldaar bijdragen tot het wegnemen van verkeerde oordeelvellingen. Het kan den Duitscher leeren, dat Hollands grootheid en Belgiës nietigheid dagteekenen van hunne scheiding in de 16de Eeuw; dat België, tot aan de hereeniging met Holland in 1814, achtereenvolgens niets geweest is dan eene Spaansche,
Oostenrijksche of Fransche bezitting; dat dit land nooit een zelfstandig bestaan gehad, nooit als Mogendheid is beschouwd geworden, noch Corps Diplomatique, noch iets, dat eenen Staat kenschetst, gehad heeft, en dat het alzoo in de Diplomatie een onding, een non ens was. Doch dit ailes was den Hollander overbekend: het werkje, hoezeer wél geschreven, beveelt zich echter noch door groote naauwkeurigheid, noch door volledigheid aan, gelijk dan ook het onderwerp te groot van omvang en te rijk is, om in slechts 80 bladzijden met eenige volledigheid behandeld te worden. Hier en daar is de Schrijver in misslagen vervallen, welke in de Aanteekeningen van den Vertaler aangewezen en verbeterd zijn.

{==644==} {>>pagina-aanduiding<<}

Deze Aanteekeningen beslaan 70 meer compres gedrukte bladzijden, en staan dus met den tekst in uitgebreidheid gelijk. Bij al den omhaal van geleerdheid, kunnen wij niet zeggen, er veel nieuws in gevonden te hebben. Het eenige waarlijk bevreemdende is de strekking van sommige Aanteekeningen, welke geen ander doel schijnen te hebben, dan om de oude en nu althans doellooze partijschappen in ons Vaderland weder te doen herleven. Van dien aard is onder anderen No. 56, waar de Aanteekenaar, na opgewerkt te hebben, ‘dat het jammer was, dat het Huis van Oranje de goedheid en vergevingsgezindheid altijd zoo ver gedreven had, om steeds, na herstel van zaken, die genen in gunst te houden, wier verdervende handen het schip van Staat op klippen zouden gestuurd hebben,’ er bijvoegt: ‘Zoo is het in 1748 gegaan, zoo ging het in 1788, en zoo is het in 1814 helaas al niet veel beter gegaan.’ - Eene nog erger strekking hebben de vier laatste Aanteekeningen. Zoo de Vertaler hiermede aan een' personelen wrok heeft willen luchtgeven, is dit boosaardig: zoo hij tweedragt heeft willen zaaijen, is het misdadig. Indien wij vreesden, dat het zaad wortel zoude schieten, wij zouden iets meer zeggen; doch, Goddank! Oud-Nederland levert juist thans aan vriend en vijand, aan tijdgenoot en nageslacht het heerlijk schouwspel op eener eendragt, eener hartelijke overeenstemming tusschen Vorst en Volk, waarvan welligt geen sterker voorbeeld in de Geschiedenis bestaat. Overigens - de Aanteekenaar heeft zijnen naam op den titel geplaatst.







België in 1830, of Facsimilés van de Handteekeningen der Personen in de Gebeurtenissen aldaar betrokken, met korte Aanteekeningen betreffende dezelve. Door J. Koning. No. II. Te Amsterdam, bij C.M. Ferrari. 1831. f 1-20.

De naam van den kundigen en achtingwaardigen jacobus koning kan niet missen, krediet bij te zetten aan deze onderneming, in zekeren zin eenig in hare soort te achten. Ons ligt iets bij van een Fransch boekje, ten geleide van dergelijk iets, waarin uit de handteekeningen gevolgen werden getrokken tot de bijzondere karakters. Dit is inderdaad eene studie, eenen lavater en niemeijer waardig; schoon wij voor ons twijfelen, of daaruit immer, met grond, eenige

{==645==} {>>pagina-aanduiding<<}
resultaten voor de Karakterkunde zullen zijn af te leiden. Wat daarvan zij of worde, wij ontvangen hier wederom, behalve die van de vijf verbonden Mogendheden, (moet men haar thans nog als verbonden aanmerken?) de handteekeningen van veertig Hollandsche Staatslieden, Generaals enz., ook die van van speyk, maas en klinkhamer; en voorts nog van dertig Belgen van verschillenden rang en stand, onder welke wij, buiten spruyt en goedkoop, (die daar als paarlen voor de zwijnen worden heengeworpen!) naauwelijks een' enkel' achtingwaardig' persoon aantreffen. - De bijgevoegde aanteekeningen zijn voldoende, en de Heer daiwaille heeft eer van de gravure.


Plegtige Intogt van H.K. Hoogheden, de Prins van Oranje en Prins Frederik der Nederlanden, op 17 Sept., en komst van Z.M. en de geheele Koninklijke Familie, op 18 Sept., binnen Amsterdam, enz. omstandig beschreven door W.J. Olivier. Te Amsterdam, bij H. Moolenijzer. 1831. In gr. 8vo. 55 Bl. f : - 60.

Dit, over het geheel, wel zamengestelde werkje is, als 't ware, de uitbreiding van het gelukkig gekozen Motto van cotton:

This is that incense of the heart, 
Whose fragrance smells to heav'n. 


Hoezeer in het verhaal meer geleidelijke orde had kunnen heerschen, kunnen wij het echter den vaderlandschen Lezer gerustelijk aanbevelen; het zal, in welgestemde harten, de liefelijkste herinneringen verlevendigen.


Pappenheim en Tilly. Episoden uit den dertigjarigen Oorlog. Door A. von Tromlitz. Uit het Hoogduitsch. II Deelen. Te Amsterdam, bij C.L. Schleijer. 1830. In gr. 8vo. Te zamen 596 bl. f 3-30.

Schoon het ons in dezen geschiedkundigen Roman, als Roman beschouwd, hindert, dat men, in spijt van den titel,

{==646==} {>>pagina-aanduiding<<}
niet weet, wie men voor de hoofdpersonen te houden hebbe, en er eigenlijk die eenheid aan ontbreekt, welke de Roman met het Heldendicht gemeen heeft; en schoon alzoo de tweede titel: Episoden uit den dertigjarigen Oorlog, maar al te veel den aard van het werk kenschetst, als verzameling van deels geschiedkundige, deels verzonnen Episoden, die met elkander in zeker verband gebragt zijn, waaruit men inzonderheid de tegenovergestelde karakters der Veldheeren pappenheim en tilly leert kennen; desniettegenstaande hebben wij deze tafereelen met belangstelling gelezen. Hetgeen er in dit werk geschiedkundig is, dat is ook met juistheid behandeld, en het overige is gelukkig gevonden en roerend voorgesteld. De onstuimige, hartstogtelijke, en toch innerlijk welgezinde en beklagenswaardige anna; de beminnelijke en gemoedelijke hedwig, hare zuster; de edele en grootmoedige hohendorf, de minnaar en eindelijk de gemaal van hedwig; gezegden max. hohendorf's broeder, en diens beminde, de teêrgevoelige klara, die op eene andere wijze dan anna romanesk is, zijn allen met aesthetische waarheid geschilderd; en even juist teekent de Schrijver de historische karakters van pappenheim, tilly, wallenstein, gustavus adolphus en anderen. Ook de Waal lacroix blijft overal lafhartig en snorkende, wreed en wraakzuchtig. Eigenaardig is zelfs de voorstelling van het Hollandsche leger onder frederik hendrik. Wij houden dus, schoon voor onszelven geene vrienden zijnde van Romantische optooijing der Geschiedenis, dit werk voor goed in zijne soort, en gelooven, dat het nuttig kan zijn, ook uit een historisch oogpunt beschouwd, voor de zoodanigen, die geene onopgesierde Geschiedenis lezen
willen. Doch waarom bevlijtigen goede Schrijvers zich niet meer, om de niet opgesmukte waarheid zoodanig voor te stellen, dat geheel ware geschiedenissen zich met gelijksoortig genoegen, als de halfverdichten, laten lezen? Stijl en manier doen in dat opzigt zoo veel af. Maar er zijn weinig Geschiedschrijvers als voltaire, onze stuart, de ségur en eenige anderen. Daarom tast men naar de Romans: want hoe weinigen zijn in staat, in spijt van den vorm, zich zoodanig met de stoffe zelve bezig te houden, dat zelfs een wélschrijvende, maar niet roerende en schilderende, niet tot de ziel, dan slechts door het getrouw verhaal van daadzaken, sprekende wagenaar hen

{==647==} {>>pagina-aanduiding<<}
hen niet onwillekeurig in slaap doet vallen? Wij hebben hier niet het oog op beminnaars der Geschiedenis, maar op mannen en vrouwen van smaak, doch zonder geleerdheid en wijsgeerigen zin. - Bl. 243 van het IIde Deel, reg. 9, staat zeker bij vergissing 1500 voor 15000 man; de correctie is anders vrij goed.


De Lichtensteiners. Een op de Geschiedenis gegrond Verhaal. Door C.F. van der Velde. Uit het Hoogduitsch. Te Zwolle, bij M. Brinkman de Vri. 1830. In gr. 8vo. VIII en 166 bl. f 1-50.

Het werkje, ons onder dezen titel aangeboden, behelst een verhaal uit de tijden der vervolgingen, welke de Protestanten in de eerste helft der zeventiende eeuw, onder anderen ook in Silezië, hebben ondergaan, toen de Duitsche Keizer ferdinand, door de Jezuiten opgezet, besloot, eene tegenhervorming te beproeven, en daartoe een middel in het werk stelde, eenen Turkschen despoot meer waardig, dan eenen Christenvorst, namelijk het afzenden van eene woeste krijgsbende, die, onder den naam van Lichtensteiners en Zaligmakers, door galg en zwaard de Sileziërs tot onderwerping aan den Paus poogde te dwingen. Uitgenomen den eigenlijk gezegden roman, is alles, wat ons hier verhaald wordt, ware geschiedenis, in den gewonen trant van den Schrijver levendig voorgesteld. Het verhaal zelf geeft aanleiding tot belangwekkende karakterschilderingen, zoo als van dat der opregte en onwankelbaar godvruchtige katharina, van den stoutmoedigen en tevens bezadigden oswald, van den welmeenenden, maar, naar den toen heerschenden geest, onverdraagzamen Predikant johannes beer. Zelfs onder de hier voorkomende Roomschgezinden verwerven de eerlijke florian en de menschlievende Franciskaner-monnik regtmatigen lof. In zoo ver dit boek aan lezers, die zich op geene eigenlijk gezegde historiekennis toeleggen, de gelegenheid verschaft, om bekend te worden met zulke geschiedkundige waarheden, welker herinnering ook in onzen tijd hoognoodig is, kunnen wij deszelfs lezing als nuttig aanprijzen; terwijl de bevallige stijl en de afwisseling der hier voorkomende zaken den lezer zeer zeker een aangenaam onderhoud zullen verschaffen.






{==648==} {>>pagina-aanduiding<<}

Colloquia Latino-Belgica, of Latijnsche en Nederduitsche Gesprekken; ten dienste van hen, welke zich, bij den dagelijkschen omgang, in het Latijn spreken willen oefenen. Naar de derde vermeerderde en verbeterde Uitgave, uit het Hoogduitsch van Leopold Chimani. Iste Cursus. Met eene Voorrede van W.J. Zillesen, Phil. Theor. Mag. et Litt. Hum. Doctor, Rector der Latijnsche Scholen te Amsterdam. Te Amsterdam, bij G. Portielje. 1830. In 8vo. VI, 196 bl. f 1 - :

Indien de boekverkooper ons verzocht had, eene voorrede voor deze Colloquia te schrijven, zouden wij hem hartelijk bedank, en liever geraden hebben, zulk een werk niet uit te geven, en dat wel in zijn eigen belang. Want wij gelooven niet, dat hij er veel voordeel bij inleggen zal, en hopen dat niet, omdat wij te veel belang stellen in een goed onderwijs. Zulk een onderwijs nu wordt niet bevorderd, als men de jonge lieden zulke boeken in handen geeft. Om nu niet te spreken van de Latiniteit, waarop hier en daar ook nog al iets valt aan te merken, wat moet men denken b.v. van zulk eene taal, welke men bl. 184 leest? Ziet gij daar dat oude vrouwtje met pruimedanten? Hei, oudje! Deze jonge Heer wil pruimen van u koopen, als zij goedkoop zijn. - Wilt gij ze liever present hebben? Mij wordt niets geschonken, alles moet ik duur koopen. - Zijn ze lekker? - Proef ze eens. Heila! geef de pruimen terug, gij eet meer dan ik voor een' halven stuiver geven kan. - Wij zullen immers koopen, als zij bevallen. - Koop ze dan. - Hoe duur zijn ze? Tien voor een' halven stuiver. - Gij moet er twaalf geven. - Zulke groote en rijpe pruimen? - Neen zij zijn zuur. - Laat ze staan, zoo ze te zuur zijn. - Gij vreest, dat zij aan onze handen blijven hangen, even als aan de uwe, van wege de morsigheid, die gij aan de handen hebt. - Zoo gij niet terstond hier van daan gaat, wijsneus! dan zullen uwe wangen deze morsigheid voelen, enz. enz. enz. Want al genoeg en te veel van die pruimen. Iedere welopgevoede knaap, met een gezond verstand begaafd, zal bij zichzelven zeggen: dat is laf!
Recensent gelooft wel, dat het zeer nuttig is, dat jonge lieden op de Latijnsche scholen, al is het dan ook van den beginne af, de gewoonte aannemen, om zich nu en dan in het Latijn uit te drukken. Maar een goed onderwijzer heeft daartoe, vooral wanneer de leerlingen eenigzins in de kennis der taal gevorderd zijn, zoo vele gelegenheden, dat hij nooit naar gedrukte gesprekken behoeft om te zien, allerminst naar die van chimani, bij welke nog dit gebrek komt, dat het Hollandsch bij het Latijn staat. Deze oefening is vooral van belang op de school van den Rector, opdat de kweekelingen voorbereid worden tot het vlug verstaan der Akademische lessen en het antwoorden in het Latijn. Hij verklare zijnen

{==649==} {>>pagina-aanduiding<<}
aucteur in het Latijn, vrage daarover in het Latijn, en ontvange de antwoorden in het Latijn. Hij gewenne de leerlingen, om het Mythologische en geschiedkundige, voornamelijk de levens van beroemde mannen, in het Latijn te verhalen; met één woord, daar zijn dagelijks vele gelegenheden, om deze oefening in werking te brengen.
De Heer zillesen is van een ander gevoelen, en prijst chimani aan. Nu, wij laten gaarne ieders gevoelen vrij; maar het komt ons voor, dat, terwijl anderen de Latijnsche scholen door het invoeren van zeldzame methoden, ja zelfs gymnastische oefeningen, eene eeuw vooruitzetten, de Heer zillesen ons een paar eeuwen achteruitzet. Als het zoo voortgaat, zal men spoedig tot het geven van stukken uit den terentius christianus en het stichten van eene civitas Latina komen. Onbedachtzame voorstanders van oud en nieuw, plantmakers zonder eigenlijke ondervinding, vinden wel eens toejuiching, niet alleen bij de menigte, maar ook daar, waar zij het niet vinden moesten; terwijl de stille onderwijzer, die de beste leerlingen vormt, onopgemerkt zijnen weg gaat.
En nu zouden wij zeggen: Vale, chimani! Bene vale! Cura ut quam rectissime valeas! Maar wij moeten nog iets aangaande de voorrede van den Heer zillesen aanmerken. De Rector zegt: Om eene volledige kennis van eene taal te hebben, behoort men dezelve te kunnen spreken, lezen, en schrijven. Recensent twijfelt zeer aan het eerste, vooral in eene doode taal. De ondervinding heeft geleerd, dat de grootste kenners van de Latijnsche taal dikwijls de slechtste sprekers waren, het zij dat het die lieden aan zekeren natuurlijken aanleg daartoe ontbrak, het zij dat eene te groote kieschheid en vrees voor onnaauwkeurigheden hen belemmerde. Vele Italianen, ten tijde van erasmus, wilden en durfden geen Latijn spreken. Bekend zijn ook de voorbeelden van ruhnkenius en anderen. In vroegere tijden, vaart de Rector voort, legde men er zich ernstig op toe, om in het Latijn over alles te kunnen spreken. Dat was zeer natuurlijk. De noodzakelijkheid gebood dat. Het Latijn was toen bijna, wat het Fransch nu is. Er kwamen zoo vele vreemdelingen uit alle landen van Europa in onze steden, scholen en akademiën. Vele, ja de meeste Professoren, en menige onderwijzers aan de Latijnsche scholen, waren vreemdelingen. Het Latijn was de gewone taal, en het Fransch bij onzen landaard min gemeen. - Maar wij zouden ons te lang ophouden, wilden wij de voorrede op deze wijze verder commentariéren. Één ding hopen wij: dat het toch bij niemand onzer jeugdige geleerden, welke de Heer zillesen daartoe aanspoort, opkome, om de Colloquia van erasmus te hervormen, en naar de geaardheid van onze tijden te stemmen. Zoo iets is, om er niet meer van te zeggen, onmogelijk.






{==650==} {>>pagina-aanduiding<<}

Zedelijke Brieven ter bevordering van Wereld- en Menschenkennis, voor Jongelingen en Maagden van beschaafde opvoeding. Door Mejufvr. C.M.D.E. Te Zaandijk, bij J. Heynis, T. sz. en in de Zijpe, bij J.C. Honigh. 1830. In gr. 8vo. VIII en 146 bl. f 1-80.

Wij vangen onze aankondiging van deze Brieven aan met beleefde dankzegging aan Mejufvr. c.m.d.e., dat zij zich van haren sluijer ontdaan en zich nu bekend gemaakt heeft, als Mejufvrouw c.m. doll egges. Het komt ons zoo stijf Oostersch voor, wanneer eene vrouw zich zoo angst vallig voor ons oog verbergt. Evenwel, het was haar niet kwalijk te nemen, dat zij, niet zeker, of zij op eene heusche wijze zou ontvangen worden, zich in het eerst niet zoo dadelijk bekend maakte. Men heeft dan nog altijd de gelegenheid, om zich onbekend te retireren. In zoo ver onze niet ongunstige beoordeeling van de vroegere werkjes der Schrijfster er iets toe bijgedragen moge hebben, om aan het incognito een einde te maken, nemen wij deze bekendmaking dankbaar aan, als een compliment aan onszelven, en verblijden ons, dat, tot opsporing van de Schrijfster der werken van Mejufvr. c.m.d.e., er zoo veel moeite niet zal behoeven aangewend te worden, als om den Autheur uit te vinden der Wolfenbuttelsche Fragmenten. Maar, welk eene zonderlinge aaneenschakeling van denkbeelden! Het wordt inderdaad hoog tijd, dat wij van het thans aangekondigde werkje eenig verslag gaan geven. Deszelfs inhoud weten wij niet beter mede te deelen, dan met de woorden der Schrijfster zelve, in hare Voorrede: ‘Mijn oogmerk was in deze Brieven, jonge lieden in verschillende betrekkingen nuttig te zijn. Ik schreef dezelve voornamelijk voor hen, die, in den middelstand geplaatst, door eene beschaafde opvoeding gelegenheid hebben of toegerust zijn met meer dan gewone talenten, om hun bestaan te vinden in den kring hunner meerderen, opdat de zoodanigen, die door de fortuin begunstigd,’ (hier hapert iets aan den volzin) ‘wederkeerig zouden weten, wat zij anderen verschuldigd zijn, of waarin ook hunne pligten bestaan.’ Wij vertrouwen, dat de keuze der behandelde
onderwerpen de goedkeuring van ons publiek bij de lezing zal wegdragen; terwijl wij tevens goede getuigenis geven kunnen aangaande de behandeling zelve. Die fijne smaak, welke de lezing veraangenaamt, die welmeenende hartelijkheid, welke de gegevene lessen geschikt doet zijn om wereld- en menschenkennis en zedelijkheid te bevorderen, van beide zijn deze Brieven niet ontbloot. Tot eene kleine proeve van den stijl nemen wij het volgende uit eenen brief van eenen vader aan zijne dochter, welke in den kring van den eersten stand haar bestaan poogt te vinden: ‘Ach mijn kind! beklaag u niet,

{==651==} {>>pagina-aanduiding<<}
zoo gij van dwazen blijft onopgemerkt; dit zal tot uw geluk verstrekken. De achtingwaardige menschenkenner zal u weten te onderscheiden, zoo hij u altoos bescheiden, zedig en minzaam in houding en gesprek ontmoet. Volhard in uwe verpligting, om eerbied en achting te bewijzen, aan wien gij dit schuldig zijt, en dit zal u tegen elke onbescheidenheid beschermen. Wanneer gij iemand door uw gedrag achting inboezemt, zult gij zijne belangstelling opwekken, terwijl uwe bescheidenheid hem waarborgt, dat gij hiervan geen misbruik zult maken.’
Wij hopen, ook om der Schrijfsters wille, dat ons beschaafd publiek hare welmeenende poging, om aan hetzelve nuttig te zijn, op prijs zal stellen, en wenschen deze Brieven in veler handen.





Clausse, of Hollandsche Trouw, een Geschiedkundig Tafereel uit den tegenwoordigen Oorlog. Door H. van der Sprong. Te 's Gravenhage, bij A. Kloots. 1831. In 8vo. 36 Bl. f : - 40.

De edele daad van den niet min gevoeligen dan dapperen clausse is bekend. Onze beminde Koning liet dezelve onopgemerkt noch onbeloond. Lof hebbe het doel van den Heer van der sprong, hoewel ook de bewerking daaraan niet moge beantwoorden. Als hoofddaad, schijnt zij ons voor eene tooneelmatige behandeling min geschikt. Redenering vult hier het gebrek aan handeling aan. En niet altijd is die redenering, in de gegevene omstandigheden, eigenaardig of natuurlijk. B.v. ‘Dan eerst’ - zegt clausse tot zijnen, schier stervend voorgestelden vriend - ‘dan eerst, wanneer ik u de oogen toegedrukt, en uw lijk bezorgd heb, keer ik naar de onzen terug.’ Waarop eugster dadelijk antwoord: ‘De Genius des vaderlands zal mijne oogen toedrukken.’(!!!) Alleen het opgewekte vaderlandsch gevoel en een zeer bekwaam Acteur kunnen, onzes inziens, de vertooning van het stukje eenigzins doen slagen.






De Jager op verlof. Toegezongen aan het Utrechtsche Jagercorps, door Mr. S.H. Vernede. Te Schiedam, bij G.W. van Hemsdaal. 1831. In gr. 8vo. 15 Bl. f : - 20.


De Prins van Oranje, aan het hoofd van het Leger, door J. Decker Zimmerman. Te Utrecht, bij N. van der Monde. 1831. In gr. 8vo. 6 Bl. f : - 15.


's Prinsen van Oranje's komst, bij het Leger. Te Breda, bij F.P. Sterk. 1831. In gr. 8vo. 8 Bl. f : - 20.


{==652==} {>>pagina-aanduiding<<}

No. 1 is een vers, dat zijne zwakke plaatsen heeft, doch over het algemeen door Recensent met genoegen gelezen is.
No. 2 is insgelijks in dichtmaat. Het strekt tot handhaving der eere van een' Vorst, die thans wel geene verdediging meer noodig heeft. Het vers is anders niet ontbloot van verdienste.
No. 3 is eene verdediging in proza van den Prins van Oranje, maar heeft voorts eene kwaadaardige en hatelijke strekking. De daarin verguisde dagbladen en tijdschriften genieten te veel achting bij het Publiek, en ten deele ook bij den Koning en Hoogstdeszelfs Familie, om zich tegen zulk een schotschrift te moeten of te willen verdedigen. Het hier geprezen Rotterdamsch Avondblad, daarentegen, deelt, bijna sedert deszelfs oprigting, in de minachting der weldenkenden.





Van Speyk, Nederlandsch Zeemanslied, door Mr. C.P.E. Robidé van der Aa, Muzijk van W.H. Brachthuizer. Te Amsterdam, bij G.J.A. Beijerinck. 1831. f : - 30.

Mogt dit Zeemanslied, nevens andere, de plaats vervangen van de, nog erger dan laffe, straatdeunen, die nog altijd onze Eeuw zoo wel, als onze Natie, tot oneere verstrekken!





Wederlegging van de hatelijke beoordeling van den Recensent, over de opheldering van den Prins van Oranje, en zijne glorierijke verheerlijking als Erfgenaam van den Troon. Door 
{== afbeelding 	==} {>>afbeelding<<}
    
 Landgraaff. In gr. 8vo. 28 bl. (Ten voordeele van onze gekwetsten Wapenbroeders.) f : - 25.

Deze brochure geldt ons Tijdschrift. Zij zal aan hetzelve waarschijnlijk een' geduchten knaauw geven! En toch zeggen wij (is dat niet belangeloos?): Koop ze, lieve Lezer! Gij schenkt er alweêr een klein giftje door aan onze gekwetste dapperen; zij is tot velerlei einden goed, en - gij behoeft ze immers niet te lezen?

Boekbesch. No. XIII. bl. 572. reg. 4 v. o. lees: Men ziet uit deze opgave.
Meng. No. XII. bl. 555. reg. 7. v. o. lees: Cerinthus.
- bl. 558. reg. 8. v. o. lees: χολ
{== afbeelding 	==} {>>afbeelding<<}
    
ρα.
- reg. 7. v. o. lees: 
{== afbeelding 	==} {>>afbeelding<<}
    
.
- bl. 560. reg. 2. lees: die zich aan.
- bl. 572. reg. 3. lees: te onzen verderve.
Meng. No. XIII. bl. 599. reg. 24. lees: eene zoodanige volheid.
- bl. 610. reg. 9. lees: analogie.
- bl. 632. reg. 16. lees: zijnen romp.






{==653==} {>>pagina-aanduiding<<}

Boekbeschouwing.

Leerredenen, door J. ter Borg.

(Vervolg en slot van bl. 611.)
Het opschrift der achtste Leerrede luidt: Josaphat, of Gods leiding tot eene zalige onmagt, naar het vermelde aangaande dien Koning ten dage der benaauwinge Jeruzalems, 2 Chron. XX:12b. Wanneer men den tekst in het verband beschouwt, blijkt ten duidelijkste, dat er geenszins aan zoodanige onmagt gedacht werd, als ter borg bedoelt. Josafat werd bedreigd door talrijke legers van magtige vijanden. In deze benaauwdheid wendde hij zich met de gansche bevolking in den gebede tot God, en smeekte om hulp in nood. Zijn vertrouwen stellende op den Almagtigen, die heerscht over alle de koningrijken der volken (vs. 6), betuigde hij vs. 12: Zoudt Gij, o onze God! geen regt tegen hen oefenen? Want in ons is geene kracht tegen deze groote menigte, die tegen ons in aantogt is; en wij weten niet, wat wij doen zullen, maar onze oogen zijn op U. De Koning zeide, dat in hem en zijn volk geene kracht was tegen zoo groote menigte. Waarom neemt ter borg dit niet behoorlijk in aanmerking? Het zoude zijn geliefkoosd stelsel geenszins begunstigen, dat hij in den tekst wilde vinden. Daarom moest alleen het laatste gedeelte van het vers voorgelezen worden. Wilde hij hierbij zich alleen bepalen, zoo had het onderwerp veeleer behooren te zijn: Vertrouwen op God bij dreigende gevaren. Josafat, zoo mild gezegend door God, is geenszins zoo ondankbaar, dat hij zoude kunnen verklaren, geheel geene kracht te hebben. Hij betuigde slechts, niet bestand te zijn tegen zoo groote menigte van vijanden. Ter borg wijkt dus geheel van den tekst af, wanneer hij zegt in de Inleiding: ‘Waarachtig geestelijk zijnde, dan is
het een woord der in-
{==654==} {>>pagina-aanduiding<<}
nigste bevinding van eene zalige onmagt.... Dit gebed is een wandelen in de verhevenste onmagt, om ieder uur alles voor ziel en ligchaam in de mogendheid en in de genade-bedeeling van een verzoenend God te vinden.’ Wat hij met deze en dergelijke zinnelooze uitdrukkingen, die onkundige hoorders of lezers zoo ligt in verwarring kunnen brengen, eigenlijk bedoelt, moet nader blijken uit zijne eigene verklaring: ‘Ik wensch u aan te toonen, dat de weg Gods met zijn bekeerd en verzoend kind eene leidinge is tot de levendige bewustheid van onmagt, ten einde daardoor zalig te zijn in Hem.’ - ‘De eens bekeerde mensch wil gedurig op eigen weg teruggaan, maar God zet alles van rondsomme in beweging, opdat de zijnen door gevoel van onmagt weder tot Hem komen, om zich door Hem gelukkig en zalig te laten maken.’ Dit nu zal aangewezen worden in het vooreeld van josafat, en wel in twee bijzonderheden: 1. God laat zijn vroom kind op eigen weg dolen, opdat het bij vernieuwd gevoel van onmagt het oog op den Heere te vaster gerigt houde; en 2. God leidt zelve zijn vroom kind in groote benaauwdheid, opdat het bij gelukkige uitkomst wete, dat de Heere den mensch niet behoeft, om gelukkig en zalig te maken. Dat wij geheel van God afhangen en door onszelven niets vermogen en uit onszelven geene kracht hebben, zal wel niemand, die zijn verstand behoorlijk gebruikt, ontkennen. Doch niet minder zeker is het, dat de Schepper en Onderhouder van alles ons aanleg en bekwaamheid tot vele dingen schenkt. Bij al het zonderlinge en overdrevene in deze preek komt hier en daar eene goede, menschkundige aanmerking voor: ‘Josaphat had rijkdom en eere in overvloed, en toch! hij verzwagerde zich aan den goddeloozen
achab, en aan het bloed van de afschuwelijke jesebel..... Zijn oog is in dezen niet op God. Hij heeft rijkdom en eere in overvloed, en toch! hij wil nog meer heil uit eene verzwagering met de ongeloovigen en goddeloozen.... Josaphat staat reeds, zonder dat hij 't merkt, in eigen

{==655==} {>>pagina-aanduiding<<}
kracht op eigen gekozen weg, van Gods weg afgetreden..... Mag de bekeerde mensch dan met de ongeloovigen geheel geene verbindtenis, geene betrekking, geene verkeering hebben? Ja wel; hij moet, indien de zaak uit God is. Ziet daniel aan 't afgodisch hof van nebucadnezar, nehemia in de koninklijke zalen van Perzië, joseph met den ongeloovigen potiphar in huiselijke betrekkingen. Maar heeft joseph op eigen weg naar eigen uitgedacht plan die verbindtenissen met de ongeloovigen gezocht? Neen! hij wilde ze niet..... Hier is geen eigen gekozen pad. Hier is de wandel in zalige onmagt, gaande, waar Gods genade leidt. Maar daar staat van josaphat: Hij verzwagerde zich aan achab; hij, hij zelve deed het, niet de Heere..... Wat vorderde nu de wellevendheid anders, dan dat hij zich ook eens naar het zondig hof van Israël begaf, om aldaar het onthaal op vorstelijke feesten als hem welgevallig te roemen, en aldaar zich te buigen in velerlei kromten van zondige gemanierdheid? Dat geschiedde,’ enz. Verder beweert ter borg, dat iemand, die eenmaal bekeerd is, wel kan dolen in eigen kracht op eigen zondige wegen, maar nooit uit de handen des Heeren uitgerukt worden. Wij lezen echter in de Heilige Schrift van vervallen van de genade, en de genade vergeefs ontvangen te hebben, als ook van het afvallig worden van lieden, die eens verlicht zijn geweest, en de Hemelsche gave gesmaakt hebben en des Heiligen Geestes deelachtig zijn geworden, daar van de zoodanigen gezegd wordt, dat het onmogelijk is, hen te vernieuwen tot bekeering, Hebr. VI: 4-6. In het tweede deel zegt
ter borg: ‘Het valt ontzaggelijk zwaar, om geheel af te zien van het God onteerend denkbeeld, dat men toch den Alvermogenden moet helpen in zijne genade-toebereiding van geluk en zaligheid voor ons. De afgevallen mensch, schoon bekeerd, schoon wedergeboren, voelt gedurig vreeze, dat men niet behouden, niet gelukkig, niet zalig zal zijn, zoo men het oog alleen op God gerigt houdt, en

{==656==} {>>pagina-aanduiding<<}
Hem het werk des heils alleen toebetrouwt. Ik bedoel nu niet het volledig afgaan van Gods weg op eigen pad, maar het verdeelen van de eer der behoudenisse tusschen God en onszelven: God iets en den mensch iets.’ Hoe komt de man toch aan dien onzin! Waartoe dienen dan zoo vele opwekkingen en vermaningen overal in den Bijbel? Hier schermt ter borg tegen iets, dat alleen in zijne verbeelding bestaat. Veel meer gevaar is er, dat zekere lieden de hun tot gebruik verleende vermogens niet behoorlijk aanwenden. Wij worden geroepen, om trage handen en slappe knieën op te rigten, geenszins om lijdelijk toe te zien. Vanwaar weet ter borg, dat onmiddellijk naar Gods bestel een krijgsleger van woeste natiën in Juda kwam vallen? Dit staat niet in den Bijbel. Even min wordt vóór of na den tekst gezegd, dat josafat met de zijnen geheel roerloos zou moeten staan. Niet in zoodanigen zin, als ter borg wil, waren zijne legerscharen tot onmagt geroepen. Alleen werd van Godswege hun te kennen gegeven, dat zij niet hadden te strijden (vs. 17), terwijl de vijanden in groote verwarring elkander (vs. 22-25) verdelgen zouden. De geheele redenering over onmagt, ofschoon in deze preek hier en daar wel iets goeds voorkomt, is dus onjuist, en geenszins op grondige verklaring van den tekst gebouwd. Bovendien schijnt de Prediker zichzelven niet gelijk te blijven. Hij wil, dat de mensch niets moet doen, en zelfs geene pogingen aanwenden. Hij zegt: ‘God laat zich de eer, dat Hij alleen de Verlosser uit tijdelijke en eeuwige ellende is, niet ongestraft ontrooven. Hij wil niet, dat de uit de diepten der Helle opgehaalde en geestelijk gemaakte mensch, waarvoor Hij zijn eigen bloed gaf, eenigen roem hebbe. God behoeft den schuldigen niet, om hem
zalig te maken. Zou God mijne krachten behoeven, om mij tot heerlijkheid te leiden!’ Maar, wij hebben immers van onszelven geene krachten. Alles komt oorspronkelijk van God. Het is dus onzin, te zeggen: ‘Ach! mijne zelfkrachten

{==657==} {>>pagina-aanduiding<<}
van nature zijn als vijandige pijlen tegen den Allerhoogsten, om zijn genadewerk in mijn binnenste te verwoesten.’ En evenwel erkent ter borg, dat wij in werkzaamheid gezet moeten worden en ons naar de aanwijzing van Gods Woord een dagwerk laten opleggen. ‘Wee dien,’ zegt hij, ‘die geen lust heeft, om Gods geboden te doen! Wee dien, wiens onmagt vleeschelijke luiheid en alzoo uit den Duivel is! Wee den geveinsden, en den huichelaar, en dien, die liegt, als hij voorgeeft, van Gods genade af te hangen, en toch eigen lusten, eigen begeerten, eigen zin volgt en de zonde doet! Wee dien gewitteden wand! God zal hem slaan.’
De negende Leerrede, over Hebr. XI:22, heeft het geloovig en zalig afsterven van joseph tot onderwerp. De Inleiding wijst terug op eene vorige leerrede over denzelfden tekst, welke echter in dezen bundel niet wordt gevonden. Ter borg laat jozef denken en handelen, alsof die geheel in zijn mystiek stelsel opgevoed ware! Daar is niet de minste zweem, dat de Schrijver aan de Hebreën zoodanig iets bedoeld zoude hebben.
De tiende is eene Biddagsleerrede over Haggai I:9, en behelst vergelijkingen tusschen Israël en Nederland. Dezelve werd uitgesproken op den Dank- en Bededag van den 18 Junij 1828. In het eerste gedeelte wordt de tekst opgehelderd uit het verband en uit de geschiedenis, en tevens gesproken over de gelijkheid tusschen ons Vaderland en Israël, zoo wel wat bloei en kwijning, als middelen tot herstel aangaat. Ja, daar is gelijkheid, voor zoo verre geregtigheid een volk verhoogt en ongodsdienstigheid altijd het volksgeluk ondermijnt; doch men overdrijft ligt bij zoodanige vergelijking, wanneer de geheel bijzondere toestand der Joden niet genoeg in aanmerking wordt genomen. Kon men ten jare 1828 in het algemeen naar waarheid zeggen, dat de kwijning onder ons van jaar tot jaar toeneemt, en dat dit plaats heeft, dewijl ook onder ons het Huis Gods woest blijft liggen? Hierover wordt in het tweede gedeelte gesproken, en be-
{==658==} {>>pagina-aanduiding<<}
weerd, dat die ellende, welke wij tijdens de vernietiging van ons volksbestaan hadden te verduren, ons overkwam, dewijl men vóór dien tijd en in dien tijd het geestelijk Huis van God liet vervallen, door geheel ons Vaderland henen en in alle Kerkgenootschappen. Alwie behoorlijk opmerkte, zal niet kunnen ontkennen, dat de godsdienstige toestand van ons volk in die dagen veel te wenschen overliet; maar de druk der tijden schijnt te dezen opzigte niet geheel zonder nut geweest te zijn. Ter borg echter bedoelt iets anders. Het vervallen van Gods geestelijk Huis beteekent, in zijne taal, het afwijken van dat leerstelsel, voor hetwelk hij zoo zeer ijvert, als ware het de grondzuil des gebouws, namelijk de leer van
drieëenheid, onmagt, geheele verdorvenheid, volkomene blindheid, toegerekende geregtigheid, enz. Deze waarheden, meent hij, worden nog niet erkend in Nederland; en zijn besluit is, dat wij Gods Huis, hetwelk wij, even als de Joden, bij de wederverkrijging van het Vaderland woest vonden, nog tot of dezen dag woest laten liggen. Hij erkent wel, dat onze kerken nog staan in aloude heerlijkheid voor onze oogen, en ook bezocht worden; doch hij merkt aan, dat uitwendige tempels niet baten, en dat men ook stroomen volks aanschouwt op de wegen naar moskeën of pagoden, of naar het verpletterend raderwerk der karre van Juggernaut.’ (Waar haalt de man de rare beeldspraak toch van daan!) Dit gezegd hebbende, roept hij uit: ‘O, het godsdienstig gevoel ligt in den mensch van nature, en openbaart zich uitwendig ook in zijnen diepst vervallenen staat!’ Zoodanige betuiging zou men hier geenszins verwacht hebben van hem, die in de derde Leerrede beweerde: 1. van nature is de mensch niet bij God; 2. van nature wil de mensch liever niet bij God zijn, en 3. van nature kan de mensch niet bij God komen. Wat voorts het onderhouden en bezoeken der kerken aangaat, hierin heeft ter borg wel gelijk, dat het op zichzelve nog geen bewijs is van ware godsdienstigheid; maar het getuigt evenwel altijd van belangstelling, en wij, die slechts zien, wat voor oogen

{==659==} {>>pagina-aanduiding<<}
is, mogen geenszins het ergste denken van onze medemenschen, 1 Kor. XIII:5 en 7. Ter borg erkent, doch schijnt het bl. 292 af te keuren, dat sedert onze verlossing (van Fransche overheersching) in ons vaderland veel gedaan wordt ook door afzonderlijke gezelschappen, of meer openbare stichtingen, ook door algemeene genootschappen en inrigtingen ter opvoeding van de jeugd en ter vorming van de natie niet alleen, maar ook ter voorkoming van gevaren in den lande, en ter ontwikkeling van leven, kracht en heerlijkheid in allerlei zaken. Hij past hier de woorden van den tekst op onze tegenwoordigen toestand toe, en zegt: ‘Het is waar, wij zien, wegens den ijver des arbeids, omme naar veel, maar het land bekomt weinig uit al dien ijver, en in dat weinige blaast God, zoodat vele huisgezinnen in die winsten weinig wezenlijke welvaart vinden.’ Het is wel waar, dat plannen tot verbetering weinig wezenlijk nut zullen aanbrengen, wanneer men niet in den geest des Christendoms denkt en handelt; maar het zou moeijelijk te bewijzen zijn, dat zoo vele bemoeijingen, die thans vooral ten algemeenen beste plaats hebben, geheel buiten het godsdienstige omloopen. Rec. althans denkt geenszins zoo ongunstig over de teekenen der tijden in Oud-Nederland. Wat vooral sedert 24 Aug. 1830 tot nu toe gebeurde, moge van den heilzamen invloed der Christelijke leer onder ons getuigen. - Ter toepassing wordt gesproken over het verband tusschen het Huis Gods en den kwijnenden staat van zaken in ons Vaderland, en daaruit aanleiding genomen tot ootmoedige en zielverbrijzelende gepeinzen. Ja, daar is wel veel verkeerds in den lande, en zedeloosheid benadeelt het welzijn des
volks; maar wij hebben geene bijzondere reden, om thans meer, dan eertijds, te klagen over het Duivels nachtgewoel in steden en dorpen en vlekken. (!) Ook in den goeden ouden tijd, welken ter borg en die van zijnen aanhang zoo zeer verheffen, ging het mede niet altijd zoo effen toe. Mag men naar de biddagspreken dier dagen oordeelen, zoo was het toen vooral niet beter.

{==660==} {>>pagina-aanduiding<<}

Bij het lezen van deze Leerredenen moet men zich bedroeven, dat een man, als ter borg, tot zoodanige begrippen is vervallen. Wat had hij veel nut kunnen stichten, zoo hij gebleven ware bij de eenvoudige en gezonde leer der behoudenis! Hier en daar komen nog enkele plaatsen voor, welke aan vroegeren tijd doen denken. Maar bekrompen stelselzucht en mystiekerij stralen overal door. Ter borg veroordeelt alles, wat met zijne wijze van zien niet geheel overeenstemt. Hij wil geenszins, dat men in punten van bespiegeling kan verschillen, en daarbij evenwel de hoofdzaak regt behartigen. Hij plaatst in elke preek zijne leer van onmagt enz. op den voorgrond, en is meestal zeer kort in het aandringen op Christelijke pligtvervulling. De Heilige Schrift, integendeel, wekt overal op tot werkzame godsvrucht. De kracht des geloofs moet zich openbaren in daden van gehoorzaamheid. Dit ontkent ter borg wel niet; maar zijn stelsel van verdorvenheid in Adam en van toegerekende geregtigheid is toch weinig geschikt, om zondaren te bewegen tot bekeering en tot het doen van den wil des Vaders. Bij gemoedelijke en godvruchtige menschen is het gevaar minder; voor anderen kan de leer verderfelijk worden. Welligt zal het eenige nuttigheid hebben, dat deze bundel Leerredenen in het licht verscheen, voor zoo verre bij aandachtige en onbevooroordeelde lezing moet blijken, hoe weinig zoodanige prediking met den inhoud des Bijbels overeenkomt.






De Hervorming der Christelijke Kerk en hare Weldaden. Geschetst in eene Leerrede, over 1 Cor. III:10-15, op het Derde Eeuwfeest van de overgave der Augsburgsche Geloofsbelijdenis, enz. Uitgesproken in de Evangeliesch-Luthersche Kerk te Kampen, den 27 Junij 1830, door P. Vos. Te Kampen, bij W.J. Tibout. 1830. In gr. 8vo. VIII en 78 bl.


{== afbeelding 	==} {>>afbeelding<<}
    
 vos spreekt in de Voorrede zeer bescheiden over

{==661==} {>>pagina-aanduiding<<}
zijn eigen werk, en betuigt, het dankbaar te zullen erkennen, wanneer men hem aantoont, dat hij tegen eenen volzin, tegen spelling of zinsnijding gezondigd heeft. Reeds de titel doet zien, dat er te dezen opzigte wel iets aan te merken ware. Doch Rec. wil onnaauwkeurigheden van zoodanigen aard niet opzettelijk aanwijzen. Wanneer een man van die jaren en van dien stand er openlijk voor uitkomt, dat hij de eene of andere vreemde taal beter weet te schrijven, dan zijne moedertaal, zoude het optellen der fouten zeker noodelooze moeite zijn. Ook erkent hij, dat deze Leerrede veel te lang is voor eene kerkelijke redevoering, namelijk 78 bladz. in gr. 8vo; doch hij maakt aangaande deze ongemeene lengte de volgende aanmerking: Ik heb ook slechts een klein gedeelte daarvan aan de Gemeente voorgedragen, hoewel de godsdienstoefening nogthans twee volle uren duurde. Maar ik heb dezelve zoo breedvoerig gesteld, om ten minsten het gewigtigste dezer heilrijke gebeurtenis, in een klein bestek, zoo veel te klaarder te doen uitkomen. Het ware veel beter geweest, dat de Eerw. vos zijn werk niet als leerrede had uitgegeven. Eene preek, waarvan men in twee volle uren slechts een klein gedeelte kan uitspreken, is verbazend lang! Dezelfde zaken hadden in een' anderen vorm aangeboden kunnen worden, en men zou ze met meer genoegen gelezen hebben.
Eene Opdragt en Voorrede gaan vooraf. Dan volgt de Voorafspraak, naar aanleiding van II Cor. V:17 en Eph. II:10, en nog eene Inleiding van ruim 4 bladzijden, waarin kortelijk iets gezegd wordt over den zin der tekstwoorden. Zoo komt de Prediker bl. 12 tot zijn doel, om namelijk op het derde eeuwfeest van de overgave der Onveranderde Augsburgsche Geloofsbelijdenis blijde gedachtenis te vieren. Zijn plan is, eerst staan te blijven bij de Kerkhervorming zelve, en dan ten tweede te zien, welke groote voordeelen dezelve heeft aangebragt. Op bl. 12 staat Leerrede I; hetgene hier niet moet beteekenen Eerste Leerrede, maar Eerste Gedeelte, onder

{==662==} {>>pagina-aanduiding<<}
het opschrift: De Kerkhervorming zelve. Dit eerste gedeelte nu beslaat 45 bladzijden, en behelst een kort overzigt van de Geschiedenis der Christelijke Kerk tot op luther. Hier vindt men menige goede aanmerking. De Schrijver wijst aan, hoe verschil van begrippen al vroeg ontstaan is, en, in die omstandigheden, wel ontstaan moest. Hij erkent het goede, door de R.C. Kerk voor de Christenheid gedaan, maar vermeldt ook het kwade, door invloed of bewerking van Rome veroorzaakt; hetgene ten laatste de Hervorming noodzakelijk maakte. Ook komen er dingen voor, welke men, althans in eene preek, niet verwacht zoude hebben; b.v. wederlegging van het gevoelen, dat erasmus ook een Hervormer en wel een eerste of ware Hervormer zou geweest zijn. Vos heeft gelijk; maar het behoorde hier geenszins. Doch hij is alles behalve naauwkeurig, wanneer hij schrijft, dat menno simons (van wien hij overigens met lof melding maakt), te Witmarsen (Witmarsum) geboren, de wilde horden der Munstersche wederdoopers tot stille, ordelijke gemeenten vormde. (!) Het tweede deel der preek, bl. 58 aanvangende, loopt over de voordeelen der Kerkhervorming. Doch de Prediker verontschuldigt zich, dat hij het geduld (zijner hoorders of lezers?) reeds zoo lang op de proef gesteld heeft, en betuigt, zich tot weinige aanmerkingen te willen bepalen. Alvorens ter zake te komen, spreekt hij eerst nog over de redenen, waarom de Kerkhervorming niet vroeger plaats had. Hier stuitte Rec. niet weinig de stelling, dat de menschen niet anders dan blinde werktuigen der Godheid zijn, en ook de uitdrukking, dat de invoering van het
Christendom het werk was van een armen timmermanszoon. 
{== afbeelding 	==} {>>afbeelding<<}
    
 vos wilde betoogen, dat de Kerkhervorming het werk van God is, en hierin heeft hij gelijk. Voorts wederspreekt hij eenige beschuldigingen tegen de Hervorming; onder anderen, dat dezelve den grond zou gelegd hebben tot de Fransche Omwenteling en tot het Jacobijnendom. En dan is de Prediker eindelijk ten uiterste kort over de

{==663==} {>>pagina-aanduiding<<}
groote voordeelen, waarover hij, volgens zijne opgave, had moeten spreken - op luttel bladzijden staat alles, wat hier een breeder betoog had vereischt.
Rec. kan niet meer in bijzonderheden gaan. De preek heeft, als preek, geene waarde, maar als bijdrage tot de Geschiedenis der Hervorming is het stukje niet onbelangrijk voor lezers, die geen' tijd of gelegenheid hebben, om uitvoeriger werken te raadplegen. De Weleerw. vos oordeelt wel zeer bescheiden over Christenen van elke andere belijdenis, maar is toch een ijverig Lutheraan. Hij schrijft: En hoe gering de minkundigen van andere Protestantsche partijen over onze kleine Gemeenten in deze landen mogen oordeelen, kan ik u toch op echte gronden verzekeren, dat wij, Lutheranen, alle andere Protestanten te zamen, in getal, zeer ver overtreffen. Men vindt bl. 51 en 52 de volgende aanmerking: Als opgeruimdheid van geest, als bedaarde vrolijkheid mede behoort onder de eigenschappen van eenen echten Christen, dan konde onze luther ook op dezen eernaam aanspraak maken. - Die vrolijkheid van geest hebben ook de Lutheranen van hem overgeërfd. - Wij hebben niet die menigte van dweepers gehad, hoewel dit geene stof tot zelfverheffing oplevert; ik weet zeer wel, dat men ons andere bijzonderheden kan te last leggen.





Jan Jakob Hess, Antistes der Kerk te Zurich, voorgesteld in eenige omtrekken van zijn leven en werkzaamheid, door zijnen Ambtsopvolger G. Gessner. Te Leiden, bij de Wed. D. du Saar. 1830. In gr. 8vo. VI en 162 bl. f 1-40.


Dr. Frans Volkmar Reinhard, voormaals eerste Hofprediker van den Keurvorst van Saxen, enz. Geschetst naar zijn Leven en Geschriften. Uit het Hoogduitsch vertaald, met eenige Aanteekeningen, door D. IJzenbeek, Predikant bij de Doopsge

{==664==} {>>pagina-aanduiding<<}
zinden te Alkmaar. Te Amsterdam, bij W. Brave, Jun. 1830. In gr. 8vo. VIII en 166 bl. f 1-40.

Wij voegen beide deze werkjes bijeen, om de gelijkheid van derzelver doel, de herinnering namelijk aan twee mannen, wegens hunnen letterkundigen arbeid en karakter ook in ons vaderland zeer hoog geacht. Het Leven van Jezus van den eersten en reinhard's Christelijke Zedeleer, benevens zoo vele andere voortreffelijke werken van beiden, zijn bij ons beschaafd godsdienstig publiek in aller handen, en dragen bij den onbevooroordeelden zoo zeer de verdiende goedkeuring weg, dat zij onze aanprijzing niet behoeven. Alles, wat dienen kan, om ons beide deze mannen, ten aanzien van hunne werkzaamheden, levensomstandigheden en voortreffelijke eigenschappen van geest en hart, meer te leeren kennen, is in allen deele onze opmerkzaamheid waardig.
De Eerw. gessner, reeds vroeger bekend als Levensbeschrijver van zijnen beroemden Schoonvader j.c. lavater, was door eene veeljarige kennis en hartelijke vriendschapsbetrekking met hess allezins bevoegd en in staat, om dezen in zijn leven en werkzaamheid voor te stellen. (Wie de schrijver is van het geschrift over reinhard is ons onbekend. Evenwel bezit het boek inwendige blijken, dat de opsteller met reinhard in persoon bekend is geweest.) Gessner heeft zijne voorstelling van hess op de volgende wijze verdeeld: Jaren, in welke hess gevormd werd. Hess als Schrijver. Hess als Onderzoeker des Bijbels. Hess als Prediker. Hess als Antistes. Hess als Voorstander der Bijbelverspreiding. De Vriend. De Vriend der Jeugd. Leeringen van hess tot een beoefenend gebruik maken van de Bijbelsche Geschiedenis. Hess en zijne Echtgenoote. Hess in zijne betrekkingen. De bescheidenheid. Hess en zijne vlijt. Zijne geheimhouding en standvastigheid. Vriendschappelijke liefde. De viering van het Eeuwfeest der Kerk-
{==665==} {>>pagina-aanduiding<<}
hervorming. De laatste levensjaren. Levenseinde. Eenige afzonderlijke woorden en verklaringen van hess.
Wij wenschten, dat eene soortgelijke verdeeling der zaken gebezigd ware in het geschrift over reinhard. Het bestaat uit één doorloopend geheel, in hetwelk reinhard wordt geschetst in zijne onderscheidene gewigtige betrekkingen, als Akademieleeraar, Schrijver en welsprekend Kanselredenaar, als Mensch en Christen, en hier en daar ook eenige berigten worden gegeven betreffende zijne uitwendige levensomstandigheden.
Geen van beide deze werkjes maakt aanspraak op den naam van geregelde levensschets. Gessner laat met voordacht het vervaardigen van eene levensgeschiedenis over aan bloedverwanten van hess, die in het bezit zijn van de daartoe vereischte bouwstoffen; en hetgeen van dien aard voorkomt in het werkje over reinhard is occasioneel, hier en daar tusschen andere berigten verspreid. De stijl is in dat van gessner duidelijk, ofschoon, naar ons oordeel, wat wijdloopig, en daardoor dikwijls minder aangenaam voor den lezer. Tot staving van deze aanmerking voeren wij hier het begin aan van het stuk, getiteld: Hess en zijne vlijt: ‘Men behoeft slechts eenmaal de hoofdwerken van hess gelezen te hebben, om in hem den hoofdtrek te erkennen, waarnaar het opschrift van deze afdeeling ons het oog doet rigten; inderdaad, hij arbeidde altoos met eene geheel uitstekende vlijt. Wanneer het ook waar is, dat er wel mannen gevonden worden, die door de gemakkelijkheid, waarmede zij arbeiden, door de vaardigheid, waarmede zij daarbij, men zou wel mogen zeggen, alles aan zich weten te onderwerpen, boven hem verheven zijn, weinigen echter zullen hem evenaren in onvermoeide vlijt. Het was hem schier niet mogelijk, hier of daar slechts vlugtig eene bezigheid af te doen, of eenig werk te maken zonder uitstekende naauwkeurigheid; zelfs wanneer het blootelijk ondergeschikte en bijkomende zaken waren, ja zelfs alleenlijk briefjes van minder aangelegenheid, welke hij te schrijven had.’

{==666==} {>>pagina-aanduiding<<}

De bijgevoegde aanmerkingen van den Vertaler zijn zeer doelmatig, soms tot noodige teregtwijzing van den Schrijver, soms ook tot toelichting van het voorgestelde.
De Vertaler van het werkje over reinhard klaagt, dat het oorspronkelijke over het geheel stroef is. Meestal is het hem, naar ons oordeel, gelukt, door verkorting en omzetting der zinnen, het werk in een' bevalliger en duidelijker stijl over te brengen. Het is inderdaad niet gemakkelijk geweest, het duistere op te helderen, hetwelk in het oorspronkelijke veroorzaakt werd door het zonderlinge der uitdrukking, door toespelingen op gebruiken en gewoonten in Duitschland, en door onbestemde aanhaling uit de schriften der Ouden. Soms echter heeft de Vertaler wel eens opgehelderd, hetgeen wij gelooven, dat voor den beschaafden lezer zoo zeer geene opheldering behoefde; bij voorbeeld, wie homerus en demosthenes geweest zijn, en de bespottelijke noot, bl. 3, wegens de aanbeijen en derzelver pijnelijke smarten! - Op andere plaatsen ontvangt men wel eens te weinig; onder anderen, waar de naam van blessig voorkomt, zegt de Vertaler in zijne noot, bl. 107: ‘Den naam van dezen Geleerde vind ik in de Duitsche Woordenboeken niet vermeld. - Hij moet eene Verhandeling over de Practische Zielenleer en over de Onsterfelijkheid hebben geschreven, welke door reinhard in zijne Moral meermalen wordt aangehaald.’ Recensent vindt in zijne aanteekeningen betreffende dezen Geleerde het volgende: ‘D. johan lorenz blessig, in het jaar 1816, omstreeks 70 jaren oud, te Straatsburg overleden als Professor in de Godgeleerdheid aan het Protestantsch Seminarium, heeft van het jaar 1770 tot in het jaar 1816 in de Latijnsche, Fransche en Hoogduitsche talen ongeveer 80 werken van grooteren of kleineren omvang in druk uitgegeven.’ De werken, door den Vertaler bedoeld, zijn: Zur praktischen
Seelenlehre bey den Tode eines meiner Zuhörer, 1784; Durch Jesum Christum wird uns Glück in alle Ewigkeit, 1788; en: Scheiden und Wiederfinden im Unsterblichkeits-Lande,

{==667==} {>>pagina-aanduiding<<}
1801. Zijnen grootsten roem heeft blessig vooral in Frankrijk behaald, als welsprekend redenaar, door zijn Discours prononcé par ordre du Magistrat à l'occasion de la translation du corps de Mr. le Maréchal de Saxe dans l'eglise de St. Thomas, le 20 Aout 1777. Vooral is, met betrekking tot reinhard, allerbelangrijkst blessig's Notice sur M. reinhardt, avec quelques reflexions sur l'esprit du Protestantisme, gevoegd achter De l'influence de la religion protestante sur les relations de la vie civile et domestique, Sermon prononcé par M. reinhardt, trad. de l'allem. Straatsburg, bey könig, 1808.
Maar, om op de thans door ons aangekondigde werkjes terug te komen: beide behelzen aangaande de mannen, aan wier gedachtenis zij zijn toegewijd, zoodanige berigten, als ons dezen uit verschillende oogpunten kunnen leeren kennen, voldoen alzoo aan derzelver bestemming, en de Eerw. Vertalers hebben zich door derzelver overbrenging in onze taal aanspraak verworven op de aanmoediging van ons publiek.






Redevoering over den invloed der Volksbeschaving op de rust der Natiën; uitgesproken in de Amsterdamsche Afdeeling der Maatschappij: Tot Nut van 't Algemeen, den 16 Maart 1831, door D.T. Huët, Predikant bij de Walsche Gemeente aldaar. Te Rotterdam, bij Mensing en van Westreenen. 1831. In gr. 8vo. 35 Bl. f : - 60.

Deze Redevoering is een woord op zijn' tijd. De bekwame spreker behandelt een, thans vooral, belangrijk onderwerp. Na bepaald te hebben, wat hij door volksbeschaving verstaat, bewijst hij, op eene allezins overtuigende wijze, dat deze eene strekking heeft, I. om de rust der natiën tegen inwendige aanrandingen te beveiligen, II. om dezelve tegen uitwendig geweld te handhaven, en III. om de mogelijke nadeelen, welke van haar te verwachten zijn, te verhoeden. Wij hebben het ge-
{==668==} {>>pagina-aanduiding<<}
heele stuk, maar inzonderheid het derde gedeelte, met veel genoegen gelezen, alwaar de Heer huët met bondige redenen de meening van velen wederlegt, die zich verbeelden, dat langdurige inwendige rust altijd verderfelijke gevolgen voor een volk pleegt te hebben. Te regt wordt hier beweerd, dat volksbeschaving als een veilig behoedmiddel daartegen beschouwd moet worden.





Verhandeling aangaande de uitvinding, het gebruik en het misbruik der Brillen, benevens algemeene aanwijzingen om eenen bril te kiezen, en wat men vooral bij het gebruik van denzelven heeft in acht te nemen; door W. Mensert, Ridder der Orde van den Nederlandschen Leeuw, Chir. Doctor, Oculist van Z.M. den Koning der Nederlanden, enz. Te Amsterdam, bij G. Portielje. 1831. In gr. 8vo. XVI en 199 bl. f 1-90.

De onvermoeide, door zijne schriften ter volmaking van de ophthalmische studiën in Nederland met roem bekende, landgenoot mensert heeft, blijkens het Voorberigt, deze Verhandeling inzonderheid vervaardigd ter bestrijding der valsche stelling, alsof de bril het zwak gezigt zoude versterken. Waarlijk, in een' tijd als deze, in welken de brillenmanie zoo algemeen is, dat in de zoogenaamde fatsoenlijke wereld, het zij om zich een geleerd voorkomen te geven, het zij om de mode te volgen, schier iedereen zich van denzelven bedient; in welken, in weerwil van de uitdrukkelijke waarschuwing van den grooten hufeland in 1812, dat eene der voorname oorzaken der vermindering van het gezigt in onze dagen in de uitvinding der brillen, of liever in derzelver misbruik, te zoeken zij, en niet slechts volgens het eenparig getuigenis van alle beroemde oogartsen, maar ook van vermaarde gezigtkundigen, er zeer veel nadeel voor het zwak gezigt in het misbruik van den bril gelegen is, de dwaze zucht, om een' bril te dragen, als 't ware dagelijks schijnt toe te nemen, zoodat zelfs onder de stude-
{==669==} {>>pagina-aanduiding<<}
rende jeugd een aantal brillendragers wordt aangetroffen, - kan ieder menschenvriend niet dan ten hoogste toejuichen het edel doel van Dr. mensert, om, in eene opzettelijke Verhandeling, deze razernij, waardoor een voor het menschdom zoo wezenlijk dierbaar orgaan, als het gezigt, bedorven wordt en vaak geheel verloren gaat, met kracht te bestrijden. Om zich van deze moeijelijke taak naar behooren te kwijten, en de ware kracht van het brillenglas meer algemeen te leeren kennen; om den minkundigen de noodige wenken en vermaningen te geven, opdat zij niet, door de onvoorwaardelijke aanbeveling en door eene ijdele begeerte, om eenen bril te dragen, misleid, deze hunne dwaling met het onherstelbaar verlies van het edelst zintuig, van het gezigt, zouden boeten; om eindelijk over het onderwerp van alle zijden
zoo veel mogelijk licht te verspreiden, moest de Schrijver uit den aard der zaak in vele, aan geneeskundigen bekende, bijzonderheden treden, ten einde een stuk te leveren, dat voor het algemeen groot nut zoude kunnen stichten. Dit is het standpunt, waaruit men deze Verhandeling te beschouwen hebbe, en de kennelijke drijfveer, die Dr. mensert in het schrijven van dezelve bezield heeft.
Een beknopte inhoud van deze belangrijke Verhandeling zal ter staving van deze onze meening meer dan voldoende bewijzen opleveren.
Na Voorberigt en Inleiding handelt de Schrijver 1o. over de uitvinding der brillen; beschouwt de uitvinding van oogglazen en brillen, mits dezelve slechts in ooggebreken als hulpmiddel gebezigd worden, als eene der nuttigste en weldadigste ontdekkingen van het menschelijk vernuft; en toont voorts in de behandeling van dit stuk ten duidelijkste aan, dat, hoezeer noch de eerste uitvinder, noch de juiste tijd der ontdekking met eenige zekerheid kan opgegeven worden, het echter geen' den minsten twijfel lijdt, of ook ons vaderland heeft, zoo met opzigt tot het slijpen van oog- en brillenglazen, als betrekkelijk de uitvinding der verrekijkers, rijkelijk

{==670==} {>>pagina-aanduiding<<}
zijn aandeel bijgedragen; terwijl, ofschoon in Frankrijk het gebruik der brillen slechts van het jaar 1609 dagteekent, er alreeds in 1580 te Middelburg, in Zeeland, een beroemd brillenmaker, johannes janssen genaamd, woonde, wiens zoon, zacharias janssen, door de meeste Schrijvers voor den uitvinder der verrekijkers gehouden wordt; wordende dus de roem van Oud-Nederland ook te dezen opzigte door den Schrijver naar verdienste gehandhaafd, en door onloochenbare daadzaken bewezen, dat de Hollandsche gezigtkundigen tot volmaking van het slijpen van oog- en brillenglazen, zoo ook tot andere optische werktuigen, acromatische en andere verrekijkers, als tot het vervaardigen van den Microscoop, den Telescoop en andere instrumenten, in vroegere en in latere tijden zeer veel hebben toegebragt. - 2o. Over de brillen in het algemeen en derzelver bijzondere soorten. De Schrijver bewijst in dit Hoofdstuk, dat er geene kittelsteenen brillen zijn; dat de daarvoor vaak zoo duur verkochte glazen doorgaans gegoten en in het geheel niet geslepen of gepolijst en in dit opzigt wel de schadelijkste zijn, en getuigt insgelijks nimmer echte rotskristallen brillen gezien te hebben; dat het glas, waarvan de brillen geslepen worden, doorgaans crown, spiegel- en flintglas, ja niet zelden slechts gewoon vensterglas is; dat hetzelve geheel zuiver, kleurloos en volkomen doorschijnend zijn moet, en in alle gevallen glad geslepen en gepolijst; - hetgeen 3o. den Schrijver een' gemakkelijken overgang tot het derde stuk verschaft, hetwelk handelt over de nadeelen der gemeene brillen, dat is der meeste brillen, die verkocht en algemeen rondgevent worden, welke, van de slechtste soort van glas gebrekkig vervaardigd, allernadeeligst voor
het gezigt zijn, uit hoofde a. van de onregelmatigheid hunner zamenparing, daar het middelpunt van het eene glas doorgaans van het andere verschilt; b. dat hunne doorschijnendheid door het slecht slijpen belemmerd wordt; c. de beide glazen nooit van gelijke dikte zijn; d. hunne materie gemeenlijk vervuld is van glasdraden, opwellingen en ontelbare andere ge-
{==671==} {>>pagina-aanduiding<<}
breken, en e. ieder glas niet bepaald is aan eene zelfde kromte, maar er vele van verschillende soorten bevat. - Vervolgens gaat de Schrijver 4o. over tot de beschouwing der conservatiebrillen, in welk stuk hij zeer juist en met klem van redenen het algemeen heerschend vooroordeel bestrijdt, alsof zoogenaamde conserveerbrillen, zuiver vlak geslepene glazen, de kracht zouden hebben, om bij jongelieden het gezigt te versterken en te bewaren, en dat dus ter conservatie van het gezigt derzelver vroegtijdig gebruik niet alleen voordeelig, maar zelfs noodzakelijk zijn zoude. Hij toont aan, dat de zonder noodzakelijkheid gebruikte conservatiebrillen bekwamer zijn om het gezigt te verzwakken dan te versterken, daar conservatiebrillen in de wereld even zoo weinig bestaan als conservatiekrukken, welke ons voor krom worden zouden kunnen behoeden, en alle brillen het gezonde oog onvoorwaardelijk benadeelen. - 5o. Van de conservatiebrillen gaat de Schrijver over tot het onderzoek aangaande het nut en het schadelijke van de gekleurde brillenglazen, en handelt a. over die met groene, b. over die met blaauwe glazen, en c. over de gele amberbrillen. Hij merkt aan, dat de zoo beroemde Engelsche gezigtkundige george adams, reeds veertig jaren geleden, te regt gezegd heeft, ‘dat, ofschoon het groen aangenaam is om er op te kijken, het daarom in geenen deele
aangenaam is om er door te kijken; want dat alle voorwerpen, welke men door een groen glas beschouwt, er morsig geel, met donker groen gesmet, uitzien; en dat er omstandigheden met het gebruik daarvan gepaard gaan, die het ten hoogste waarschijnlijk maken, dat groene glazen niet die goede hoedanigheid bezitten, welke men er gemeenlijk aan toeschrijft, van de werking der lichtstralen op het oog te verzachten, maar nadeelig voor het gezigt zijn;’ waarom onze Schrijver, die in gevoelen en denkwijze hieromtrent met dien ervaren man volkomen overeenstemt, in het algemeen aan blaauwe boven groene glazen den voorrang toekent,

{==672==} {>>pagina-aanduiding<<}
daar voorts de ondervinding bewezen heeft, dat de zwakken van oogen bij maneschijn eenen aangenamen en verzachtenden indruk op het gezigt ontwaren; terwijl, daar een geel glas juist het tegengestelde bewerkt en het gezigt opwekt, de gele of amberbrillen, bij oude lieden, wier gezigt verstompt is, en vooral bij geöpereerden, waar het kristallijn ontbreekt, door hunnen meerderen prikkel op het netvlies, nuttig kunnen zijn. - 6o. Handelt de Schrijver over het wezenlijk uitwerksel der brillenglazen op de oogen in het algemeen, waaromtrent hij te regt aanmerkt, dat, ofschoon er duizenden brillen dragen, er toch maar weinige, inzonderheid jonge menschen zijn, die wezenlijke behoefte daaraan hebben, ten minste wien een bril waarlijk nuttig kan wezen; terwijl, wél beschouwd, de bril, als van ouds, het meest voor oude menschen dienstbaar moet geacht worden, en steeds eene kenmerkende aanduiding van eenen gevorderden ouderdom zal blijven uitmaken. - 7o. Algemeene aanwijzingen om eenen bril te kiezen, en wat men vooral bij het gebruik van denzelven heeft in acht te nemen, leveren den Schrijver vervolgens eene allezins belangrijke stoffe op. In het algemeen toont Dr. mensert aan, dat, daar de bril als een hulpmiddel beschouwd moet worden, hetwelk, ontijdig gebezigd, schade doet, nogtans, ter regter tijd en met voorzigtigheid gekozen, het gezigt zeer lang nuttig en dienstbaar zijn kan, en alles dus hier van den juisten tijd, de doelmatige aanwending en het gepast gebruik afhangt, iemand nimmer behoort aan te vangen een' bril te dragen, zonder alvorens met een deskundig arts of ervaren Opticus geraadpleegd te hebben. 's Mans wenken en lessen, hier gegeven, zijn niet wel voor een beknopt uittreksel vatbaar, doch inderdaad zeer aanbevelenswaardig. Sommige derzelven heeft hij van Prof. beer ontleend, met wiens zoo waar
gezegde, ‘dat hij, wie niet door de natuur stiefmoederlijk ten opzigte zijner oogen is bedeeld geworden, en wie zich altijd op eene verstandige oogen-oeconomie, dat is op een wijs gebruik zijner oogen, toegelegd heeft, zonder toevallige ge-
{==673==} {>>pagina-aanduiding<<}
beurtenissen, met zekerheid op een ongehinderd genot van zijn gezigt in eenen hoogen ouderdom mag rekenen,’ wij van deze afdeeling afstappen. - De Schrijver besluit 8o. deze zijne Verhandeling met een stukje, getiteld: De Brillendragers, naar het Hoogduitsch van böttiger, dat vooral hier als bijdrage zeer ad rem is, en juist geschikt, om de zoogenaamde fatsoenlijke wereld op een' schertsenden toon bekend te maken met de ware oorzaken, waarom men thans onder de beschaafde standen, met opzigt van het gezigt, zulk eene menigte jonge menschen aantreft, die op hun zesentwintigste of dertigste jaar als grijsaards rondwandelen!
Uit dit beknopt verslag blijkt, dunkt ons, ten duidelijkste, dat de Schrijver, om over deze stoffe eene zoo veel mogelijk volledige Verhandeling te leveren, zich niet slechts tot zijne eigene veelvuldige en langdurige ondervinding bepaald heeft, maar zich ook, alwat de beroemdste oudere en latere Schrijvers hierover hebben opgemerkt, heeft ten nutte gemaakt; en dat hij, om zijn doel te bereiken, en de meer en meer in zwang komende brillenwoede en de daarmede gepaard gaande kwakzalverij met brillen te beteugelen, in den loop van deze Verhandeling de wapenen beide van boert en ernst gebezigd heeft.
Wij betuigen den door ons hooggeachten Schrijver, in naam van het oud Nederlandsch publiek, onzen hartelijken dank voor deze zijne hoogst nuttige en allerbelangrijkste Verhandeling, en eindigen met de lezing derzelve aan het beschaafd publiek dringend aan te bevelen, die, onderhoudend gesteld, zich met genoegen laat lezen, zoodat niemand zich de daaraan bestede uitgave beklagen zal, en die, in veler handen komende, ongetwijfeld aan de algemeene modezucht tot brillendragen, ter zoogenaamde conservatie van het gezigt, paal en perk stellen zal.
O.


Natuurkundige Verhandelingen van de Hollandsche Maatschappij der Wetenschappen te Haarlem. XVIIde en XVIIIde

{==674==} {>>pagina-aanduiding<<}
Deel. Te Haarlem, bij de Wed. A Loosjes, Pz. 1829-30. In gr. 8vo. 372 en LXVIII, 378 bl. f 8 - :

Naar zijne gewoonte, en zoo als het met den aard dezer Verhandelingen overeenkomt, zal Rec. wederom meer een verslag van den inhoud, dan eene eigenlijke beoordeeling van de twee boekdeelen geven, welke voor hem liggen.
Het XVIIden Deels 1ste Stuk begint met eene Verhandeling over de vraag: Welke zijn de beste en meest geschikte middelen, om, wanneer zich verzakkingen en gevaarlijke doorkwellingen aan de dijken onzer hoofdrivieren vertoonen, derzelver voortgang te stuiten en derzelver gevolgen voor te komen? door den Heer f.w. conrad. Dit onderwerp wordt, op eene beknopte, geheel practische wijze, in drie Hoofdstukken behandeld. Het eerste handelt over de onderscheidene verzakkingen en verschuivingen, en de middelen, daartegen aan te wenden; het tweede, over de doorkwellingen, en de middelen, om daarin te voorzien; het derde, over de onderscheidene localiteiten, en de zamenwerking van verschillende oorzaken, die bij deze verzakkingen of doorkwellingen kunnen plaats hebben. De verzakkingen ontstaan of plotseling, zonder opkoming van gronden binnen- of buitendijks, of langzaam, en met opkoming van de gronden, hetzij aan de binnen-, hetzij aan de buitenzijde, hetzij aan beide tevens. De plotseling ontstaande verzakkingen of verzinkingen schrijft de Auteur aan ondermijningen der grondslagen toe, welke na de instorting gevuld worden. De langzame verzakkingen daarentegen ontstaan, zoo als breedvoeriger in eene aanteekening, ontleend van een' der Adviseurs, den Heer Inspecteur-generaal goudriaan, wordt uiteengezet, doordien de grondsoorten, welke den dijk zamenstellen, geene volmaakt vaste ligchamen zijnde, ook geene steilstaande wanden kunnen hebben, maar glooijingen moeten vormen, die verschillend zijn naar den aard en den zamenhang der gebezigde grondstoffen. Zijn nu de zijwanden van den dijk steiler, dan deze natuurlijke helling der, op eenen hoop uitgestorte, grondstoffen, zoo zal er weinig vereischt worden, om dezelve te doen verzakken. Bij de doorkwellingen wil de Schrijver vooral omkistingen aan de binnenzijde gebezigd hebben. In het laatste Hoofdstuk vindt men, in
eene breedvoerige aanteekening, een verslag van eenige, vroeger hier te lande waargenomene, verzakkingen en doorkwellingen der dijken, het-
{==675==} {>>pagina-aanduiding<<}
welk aanvangt mer het boekje van den Predikant hieronymus alutarius over den watersnood van 1655, en voortloopt tot den watersnood van 1799, door zillesen beschreven. Bij deze Verhandeling zijn vele afbeeldingen gevoegd.
De tweede Verhandeling is eene beantwoording der vraag: Hoedanig is de werking der dierlijke kool in het zuiveren en ontkleuren van vele vochten door dezelve? In hoe verre verschilt deze werking van die der plantenkool, en in welke gevallen verdient de eene boven de andere de voorkeur? Hoe moet de dierlijke kool tot het onderscheiden gebruik bereid worden, en welke zijn de kenmerken, die eene goed bereide dierlijke kool doen kennen? door a.w. buchner, Apotheker te Maintz (bl. 65-163). De Schrijver komt door zijne proefnemingen tot het resultaat, dat de ontkleuring, door de kool te weeg gebragt, alleen een gevolg is van derzelver zwavelverbindingen, welke ontleed worden. Hoe deze ontkleuring door genoemde zwavelverbindingen wordt te weeg gebragt, durft de Schrijver niet met zekerheid bepalen, maar hij gist, dat de verw- of kleurstof door de zwavelverbindingen van zuurstof beroofd en daarbij kleurloos wordt. Deze Verhandeling munt niet uit in heldere en beknopte voorstelling, en zal in het oorspronkelijke daarin nog minder hebben uitgemunt, daar wij uit het Programma van 1829, voor het volgende Deel geplaatst, vernemen, dat de Hoogl. van der boon mesch, te Amsterdam, het wijdloopige Duitsche stuk vertaald en behoorlijk besnoeid had.
De derde Verhandeling strekt ter beantwoording eener vraag over hetgeen er sedert de derde uitgave (*) van het werk van decandolle dienaangaande, ten opzigte van de geneeskrachten der planten in verband met hare natuurlijke rangschikking, is waargenomen en opgemerkt. De Schrijver van dit antwoord is de Heer e. soubeiran, eerste Apotheker van het Hospitaal de la Pieté te Parijs. Het komt ons voor, dat dit stuk slechts eene oppervlakkige schets is. Wij willen wel gelooven, dat de schraalheid van het onder-
{==676==} {>>pagina-aanduiding<<}
werp, en de weinige resultaten van vergelijkend onderzoek, hieraan veel hebben toegebragt; maar de Schrijver had evenwel zijnen arbeid veel verdienstelijker kunnen maken, wanneer hij de analysen der scheikundigen, die hij vermeldt, naauwkeurig aangehaald en ons tot de bronnen verwezen had. Zulk een repertorium van hetgeen in tijdschriften en elders verspreid gevonden wordt, kon van belang geweest zijn voor hem, die zelf in dezen geest eenige eigene onderzoekingen wilde in het werk stellen, en zijne waarnemingen aan die zijner voorgangers wenschte aan te knoopen. De Heer soubeiran spreekt overigens bijkans uitsluitend van scheikundige beginsels en niet van geneeskrachten der planten; en, hoe zeer wij gaarne erkennen, dat de laatsten in verband staan met de eersten, was het echter mogelijk, dat er omtrent de overeenkomst der geneeskrachten bij planten, tot ééne en dezelfde natuurkundige familie behoorende, waarnemingen bestonden, die nog niet door scheikundig onderzoek bevestigd waren, en dit onderzoek
vooruitliepen. De Schrijver verdeelt de plantenfamiliën, waarover hij spreekt, in vijf reeksen. De eerste reeks bevat die familiën, waarin de overeenkomst tusschen de botanische kenmerken en de geneeskundige eigenschappen blijkbaar is; deze worden alleen opgenoemd, zonder verdere aanteekeningen dienaangaande. De tweede reeks behelst familiën, bij welke de overeenkomst bestaat, maar minder duidelijk is; over deze brengt hij eenige opmerkingen in het midden; het zijn de Ranunculaceae, Magnoliaceae, Papaveraceae, Cruciferae, Menispermeae, Violaceae, Guttiferae, Acerineae, Rutaceae, Strychneae, Gentianeae, Convolvulaceae, Solaneae, Piperiteae, Asphodelcae, Colchicaceae en Gramineae. De derde reeks bevat familiën, bij welke gemelde overeenkomst niet bewezen is, maar evenwel waarschijnlijk door nadere waarnemingen zal worden aangetoond; hiertoe brengt de Schrijver de Nymptaceae, Buttnereae, Tiliaceae, Cameliae, Lygophylleae, Valerianeae, Aristolochiae, Amaryllideae, Asparageae en Lycopodiaceae. De vierde reeks bevat familiën, bij welke men, door tegenstrijdige waarnemingen, omtrent genoemde overeenkomst geheel onzeker of twijfelachtig is. Hieronder rangschikt de Schrijver de Bixineae, Polygaleae, Rhamneae, Cucurbitaceae, Rubiaceae, Compositae, Apocyneae, Scrophularineae, Chenopodeae,
Polygoneae, Palmen, Urticeae en Euphorbiaceae. Tot de vijfde reeks, eindelijk, brengt de

{==677==} {>>pagina-aanduiding<<}
Schrijver familiën, die strijdig zijn met het beginsel van overeenkomst door decandolle aangenomen, en telt als zoodanig de zes volgende op: Meliaceae, Terebinthaceae, Leguminosae, Rosaceae, Umbelliferae, en de paddestoelen. De vertaling van deze, oorspronkelijk in het Fransch opgestelde. Verhandeling kon beter geweest zijn; ook zijn er in de benamingen der planten verscheidene fouten begaan, zoo als bl. 207 vincec voor vinca, bl. 208 artripleae voor atripleae, om nu van plombago's en plombagineae en van fougères op bl. 176, 177, als duidelijk uit het Fransch overgebleven, niet te gewagen.

(Het vervolg en slot hierna.)





Albrecht Beiling. Treurspel. Door Mr. A.F. Sifflé. Te Middelburg, bij de Gebroeders Abrahams. 1831. In gr. 8vo. 73 bl. f : - 80.

Het was geene ongelukkige gedachte van den Heer sifflé, de trouw en het treurig uiteinde van albrecht beiling tot het onderwerp van een vaderlandsch Treurspel te kiezen. Deze manhafte onderbevelhebber op het slot te Schoonhoven, door vrouw jacoba van beijeren veroordeeld, om levend begraven te worden, had zich, volgens den Dichter, den hevigen haat dier Gravinne op den hals gehaald daardoor, dat hij op het punt was geweest, haarzelve in hare tent gevangen te nemen. Bovendien zocht de minnenijd van haren veldheer floris van kijfhoek den dood van hem, wiens gade vroeger zijne liefde versmaad had. Ook had beiling geweigerd, de partij der Hoekschen te omhelzen, en de schitterende aanbiedingen van vrouw jacoba verworpen. Beiling erlangt op zijn gegeven woord éénen dag (*), ten einde over zijne zaken te be-
{==678==} {>>pagina-aanduiding<<}
schikken, en geene vertoogen van zijnen biechtvader jozef zijn in staat, hem in zijne getrouwheid aan het gegeven woord te doen wankelen. Maria, beiling's gade, gaat, vergezeld van dezen priester en haar zoontje, van vrouw jacoba zelve genade voor haren echtgenoot smeeken. Doch te vergeefs; want kijfhoek, die aan de brave vrouw, op voor haar onteerende voorwaarden, de vervulling dezer bede had toegezegd,
weet, na afgewezen te zijn, door behulp van zijnen vriend montfoort, te bewerken, dat de Gravin weigert, aan beiling het leven te schenken, zoo op de bede van diens gade, als op die van jan van vianen, aan wien, als den redder van haar leven, jacoba de duurste verpligting had, en zulks, daar kijfhoek en zijn medestander montfoort vianen beschuldigen van ongeoorloofde verstandhouding met maria en overhelling tot de zijde der Kabeljaauwschen. Beiling wordt dus ter dood weggeleid. Sifflé laat hem niet op het tooneel begraven, ‘dewijl de vertooning te afgrijselijk zou zijn.’ Onzes inziens teregt!
Deze is de ruwe omtrek van dit Treurspel. Na de meesterlijke schildering van helmers, naar ons gevoel schooner, dan die van tollens, mag het misschien gewaagd genoemd worden, dit onderwerp in poëzij te behandelen. Wij zullen zien, in hoeverre wij het werk van den Heer sifflé mogen prijzen.
Het komt in een Treurspel buiten twijfel inzonderheid aan op het karakter van den hoofdpersoon. Dit komt ons voor, hier zeer goed te zijn geteekend. Beiling is held, heeft menschelijk gevoel, en men bemerkt, dat zijne terugkeering tot den vijand niet geschiedt uit Stoïcijnsche ongevoeligheid, maar uit pligtbesef. De wijze, waarop hij zijne gade voorbereidt, ademt gevoel en verstand. Met één woord: hij doet zich meer en meer hoogachten - ja, dwingt eerbied af, wanneer hij zijner vrouwe het laatste vaarwel toeroept.
Min gunstig oordeelt Rec. over de wijze, waarop maria door den Dichter wordt voorgesteld. Het is blijkbaar het oogmerk van sifflé niet geweest, haar een onbeduidend karakter te geven. Trouwens, daarmede zou zijn stuk veel hebben verloren. Maar, wat is nu maria? Eene vrouw, die bitter bedroefd is over het afwezen van haren echtvriend - maar die, na vernomen te hebben, dat deze is wedergekeerd, nog een' geruimen tijd met eene vriendin

{==679==} {>>pagina-aanduiding<<}
blijft praten en over haar aanstaand geluk uitweidt, zonder hem te gemoet te vliegen; ja die, NB. in dat oogenblik, eene, op zichzelve schoone, Ode van drie lange coupletten opzegt, en daarna eenvoudig zegt:

'k Wil in mijn woning op hem toeven. (Bl. 7, 8.) 


Eene vrouw, die, wel is waar, bij het vernemen van het lot, dat haren echtgenoot wacht, in zwijm valt, maar die dadelijk daarop beredeneert, dat de tegenwoordigheid van haar kind haar troosten zal (bladz. 32). Eene vrouw, die bedaard genoeg redeneert, om aan anderen een redmiddel te vragen, en echter niet op het eenvoudige denkbeeld komt, vrouw jacoba te voet te vallen en om het leven van haren man te smeeken, maar die eerst door een ander daarop moet gebragt worden (bladz. 41). Eene vrouw, die dan nog niet heensnelt, wachten van zich afweert, en alzoo gevangenneming waagt, om door te dringen tot haar, van wie het leven haars echtgenoots afhangt, maar die lijdelijk in het Hoeksche leger wacht, tot men haar bij de Gravin binnenleidt. Eene vrouw eindelijk, die in zulke omstandigheden breedvoerige redenen houdt, en in de gewigtigste oogenblikken, waarin elke seconde kostbaar is, zich nog den tijd gunt, om een' Pater wegens zijne vergevensgezindheid te prijzen (bladz. 40). Zulk eene vrouw wil ons hier niet bevallen (*). Doch men moet tevens zeggen: op het laatste is zij groot.

{==680==} {>>pagina-aanduiding<<}

Eene der klippen, waarop niet weinig Treurspeldichters schipbreuk hebben geleden, is de expositie. Wanneer de gordijn wordt opgehaald, dient de aanschouwer eerst en vooral op de hoogte gebragt te worden, om de hoofdhandeling van het stuk in verband te kunnen begrijpen. Zeer velen hebben dit gedaan, door eenen hunner helden in het eerste tooneel, of althans al spoedig, eene alleenspraak, somwijlen ook eene rede tot vertrouwden in den mond te leggen; eene manier, droog en vervelend, inzonderheid als het wat lang duurt, gelijk b.v. in vondel's, anders zoo heerlijken, Gijsbrecht van Aemstel. Sifflé heeft zeker deze moeijelijkheid gevoeld, en zijne expositie is kunstig, doch natuurlijk. Het publiek moet hier weten, en dat beiling in de Hoeksche en Kabeljaauwsche twisten het zwaard had aangegord, en dat het mede aan hem toevertrouwde slot te Schoonhoven door vrouw jacoba was vermeesterd. Het eerste vermeldt maria, deels in het begin met eenen schoonen klaagzang over de rampzaligheid der burgertwisten, in de daarvoor zoo geschikte maat, die schiller's johanna d'arc in haar schoone: Lebt wohl, ihr Berge u.s.w. gebruikt, deels in een gesprek met haar zoontje. Het laatste verhaalt haar johanna, echtgenoote van den opperbevelhebber op het slot, Heer willem van den koulster, maar kort, zoodat hier alle stijfheid en langwijligheid vermeden is.
Eene algemeene aanmerking, die Rec. maken zou, is, dat de personen dikwijls wat veel redeneren. Zoo bevalt het hem niet, dat b.v. beiling in het laatste tooneel, wanneer zijn doodvonnis is uitgesproken, na het treffend woord van verontwaardiging tot jacoba, nog tot kijfhoek en de overige Edelen eene soort van aanspraakje, elk van vier regels, houdt. Deze konden gerust achterwege gebleven zijn. Maar daartegen vindt men hier en daar ook weder eene tref-
{==681==} {>>pagina-aanduiding<<}
fende kortheid; b.v. op het voorstel van broeder jozef, om veldheer in dienst van jacoba te worden, antwoordt beiling alleen:

Ik zwoer den Hertog trouw, en ben een eerlijk man. 


Wij geven voorts den Heere sifflé in bedenking, of hij in zijne personen soms niet te veel kunde onderstelt. Zou b.v. een beiling (in het begin der XVde eeuw!) zoo naauwkeurig met regulus, den Etna en de Stoïcijnen zijn bekend geweest, dat hij heeft kunnen spreken, gelijk hem op bl. 19, 20 wordt in den mond gelegd?
Het slot is schoon. Maria smeekt geene gunsten meer, maar zegt tot jacoba, op ontzagverwekkenden toon:

Ook gij zult eenmaal sterven, 
Jacoba! 'k Heb van u geen gunsten te verwerven. 
Gij drijft me in ballingschap, mij, die u nooit misdeed. 
Mijn kind deelt in mijn lot. Maar weet, ontmenschte! weet, 
Er leeft een God omhoog, die vreeslijk ons zal wreken, 
Mijn' beiling, mij, mijn kind. Ook gij zult eenmaal smeeken, 
Doch vruchtloos; ja! alom vernederd en verplet, 
Ziet zich Jacoba door een' vijand eens ontzet 
Van 't Staatsbewind. 



Vergeten 
Dwaalt ze om! Haar vlecht de min geen zachte rozenketen, 
Of 't noodlot breekt die; en de bloem van hare vreugd 
Dort als een roos, die zon noch regen meer verheugt. 
Zij zit gekerkerd tusschen hooge en dikke muren 
Eens afgelegen slots, en slijt er slepende uren, 
En hoort de stem der wraak, die door de wulven brult 
En weêrgalmt in haar hart, gepijnigd door de schuld. 
Haar slaap is kort en bang. In akelige droomen 
Ziet zij mijn' Beiling met zijn gade en zoontje komen 
En naadren tot haar koets, en met de kille hand 
Haar met zich sleuren tot waar God zijn vierschaar spant. 
Dáár zal ik, daar omhoog, u weten aan te klagen; 
Dáár zal het morgenlicht van mijn verlossing dagen! 


Doch ook op dit laatste tooneel eene aanmerking. Nadat maria van haren echtgenoot heeft afscheid genomen, zegt arnold, hun zoontje:

{==682==} {>>pagina-aanduiding<<}


Ach, vader! wees gegroet 
Van uwen Arnold ook! 


een woord, dat daar wat koud tusschen in komt. Dit lezende, herinnerde Rec. zich, dat hij in Gijsbrecht nog nooit den kleinen veenerik met zijn kinderstemmetje: Wat schreitge, moederlief? Zijt gij bedroefd om vader? heeft hooren zeggen, zonder onwillekeurig te moeten lagchen. Zou ook de uitdrukking: hobbelpaard en wagen, in den klaagzang, bladz. 1, en het rijm:

Zijt gij het, mijn Johanna? Ja! gij zijt het. 
 
johanna. 
 
Ik ben het, mijn vriendin! en heel mijn ziel verblijdt het, 
Dat ik enz. 


wel geheel vrij zijn van dat lachverwekkende?
Anders zijn, over het algemeen, de verzen vloeijend, en de Alexandrijnen hebben eene afwisselende caesuur.
Het is jammer, dat sifflé geene partij getrokken heeft van hetgene aan helmers' voorstelling niet weinig belang bijzet, - de onderstelling van maria's zwangerheid. Of zou eene overdrevene kieschheid, om geene vrouw in dien staat ten tooneele te voeren, hem daarvan hebben teruggehouden?
Met opzet sprak Rec. tot hiertoe slechts in het voorbijgaan van een tooneel, waarover nu nog een woord. Het is waar, de eerbied voor de Godsdienst lijdt er niet bij, wanneer men aan geestelijke personen een ongunstig karakter leent; maar, ware het toch voor den goeden indruk niet beter geweest, niet bij uitsluiting een' Jezuit te doen optreden? Ligt ware dit gebrek te verhelpen geweest, door b.v. aan maria eenen anderen zielzorger toe te voegen, die met beleid en verstand hare belangen, ook bij jacoba, behartigde? Dien onverminderd, kon broeder jozef dezelfde verderfelijke grondstellingen bij beiling hebben uitgestald, waarvan, en van het verstandig en Christelijk antwoord, wij, ter proeve, aan het einde dezer beoordeeling iets mededeelen zullen. Wij vragen dit slechts, en meenen, hier eenen niet geheel ongepasten wenk gegeven te hebben.
Broeder jozef dan zal beiling overtuigen, dat hij aan zijnen eed niet gebonden is. ‘Mijn zoon!’ zegt hij:

{==683==} {>>pagina-aanduiding<<}


Weet, dat vader Adam viel, 
Omdat hij kennis zocht. Dat is der menschen zonde, 
En ongeneeslijk bloedt sinds eeuwen reeds die wonde. 
Laat u geleiden door de priestren, wien door God 
Het menschdom wordt betrouwd, om tot een beter lot 
Het op te voeren. Laat de middlen ons verbleven: 
Want wij, wij hebben magt, de zonden te vergeven. 
Uw meineed is hier pligt. Een eed verbindt alleen 
Tot al wat loflijk of onschuldig is; maar geen, 
Hoe duurbezworen woord, kan immer u verbinden 
Tot misdrijf tegen u, uw dierbren en uw vrinden. - 
Mijn zoon! wat is de deugd? - Zij is het beeld van God, 
Die bron van alle goed en alle heilgenot. 
Sla vrij de schepping gâ, haar wetten en haar orde. 
(Het staat voor eeuwig vast: wat zijn zal, was, of worde, 
Is onderworpen aan dien regel.) Vest het oog 
Op 't lot der volken, en wat lessen 't leeren moog': 
De stem der Schepping en de stemme der Historie, 
(Die tolken van Gods magt, zijn wijsheid en zijn glorie) 
Zij zeggen overluid, wat hier de waarheid is: 
God schept het heerlijkst licht uit zwarte duisternis. 
Zijn donders raatlen, en de stervelingen huivren. 
Hij zendt zijn bliksems uit, die heel den dampkring zuivren; 
Maar - stuit hen in hun vaart en in hun vallen niet, 
Al smelt een huisgezin in tranen en verdriet, 
Terwijl het hemelvuur de vaderlijke woning 
Tot louter asch verteert. Wat zegt die schrikvertooning? 
Wat geeft die enkle ramp een nietig tegenwigt? 
't Is God, wiens donderstem het menschdom zich verpligt. 
[Een stroeve regel.] 
Hard is het middel; maar het einddoel is weldadig, 
En als Hij rampen zendt, ook dán is God genadig. 
Hij schrijft de billijkheid den mensch ten regel voor; 
En echter baant Hij zelf den dwingeland het spoor, 
Dat hem ten zetel leidt. Wat oorlog zou er woeden, 
Zoo God de volken voor dien jammer wilde hoeden? 
Wie leed er onregt ooit, stond Hij den zwakke bij? - 
En 't weenend menschdom toch bemint en zegent Hij, 
Daar Hij zijn Kerke voor den ondergang beveiligt; 
Maar - 't is het doel-alleen, dat al zijn daden heiligt. 
Een goed geneesheer mengt vergift in medicijn, 
Zoo dit den zieke dient: en zou dit zonde zijn? (enz.) 



{==684==} {>>pagina-aanduiding<<}

Maar nu het antwoord:

Mijn vader! met geduld heb ik u aangehoord. - 
Geen loosgezochte grond ontslaat mij van mijn woord! 
God is oneindig: zijn verborgenheên te peilen, 
Dat is onmooglijk! Wie zou 't wagen en niet feilen? 
Hij is almagtig, onafhanklijk; heel natuur 
Staat onder zijn bevel. De gang van zijn bestuur 
Was nooit de regel van 't gedrag der stervelingen. 
Men moest den Hemelvorst den schepter eerst ontwringen, 
Zich zeetlen op zijn' troon, en Hem volmaakt gelijk 
In magt en wijsheid zijn: dan kende men zijn Rijk, 
Dat onafmeetlijk is; dan kon men vonnis vellen; 
Dan kon men al het kwaad, indien 't bestaat, herstellen, 
Uit hooger standpunt zien, en schiften zijn van schijn. 
Wie oordeelt over God, moet Gods gelijke zijn. 


Men heeft die kennis uit geen boeken op te delven. (enz )





Het Bezoek in Ierland; Jessy Allan, en twee Vertoogen van Godsdienstigen Inhoud. Uit het Engelsch van Grace Kennedy, Schrijfster van Vader Klemens, Dunallan, enz. Te Rotterdam, bij de Wed. van der Meer en Verbruggen. 1831. In gr. 8vo. XII, 200 bl. f 1-90.

Indien het onloochenbaar is, dat men de waarde van het goede nooit inniger gevoelt, dan wanneer men lijdt onder het kwaad, dan zal men wel nooit diepere achting voor hen ontwaren, wier hoogste streven de bevordering van menschenheil was, dan in eenen tijd, waarin men met Vorst en Volk zucht, door de boosheid dergenen, die de verwoesting van alle menschenheil schijnen gezworen te hebben. En indien er welligt nooit een tijd was, waarin het meer zonneklaar bleek, hoe Godsdienstige Verlichting en Beschaving, zelfs te midden der stormen, een Volk eendragtig, sterk en gelukkig maken; hoe, daarentegen, Priesterdwang, en bestrijding van alle zuiver licht, een Volk verdeelen en den afgrond nabij brengen: dan zal men te aandachtiger op zulke Tafereelen staren, die ons dat licht en die duisternis in echte en sterke kleuren afmalen.
Onder dezulke mag men de godsdienstig-zedelijke Verhalen van

{==685==} {>>pagina-aanduiding<<}
grace kennedy rangschikken, wier Vader Klemens en overige reeds vertaalde werken onder onze Landgenooten ruim vertier en grooten bijval gevonden hebben. De Uitgevers van het tegenwoordige werkje deden wèl, door ons nog eenige stukken van dezelfde hand, in één bundeltje vereenigd, aan te bieden; en de Levens- en Karakterschets der Schrijfster, in de Voorrede des Vertalers vervat, maakt dat bundeltje voor de bezitters harer vroegere werken des te belangrijker.
Wij leeren haar daaruit kennen als eene vrouw, die godsdienstig en kundig was, zonder eenige aanmatiging; als eene beminnelijke, opgeruimde huisgenoote; en als eene nederige, voortreffelijke Christinne, wier kalm ontslapen het zegel gedrukt heeft op de vrome gevoelens, die zij zoo gaarne in alle harten zoude hebben overgeplant. - Het eerste der hier voorkomende stukken, het Bezoek in Ierland getiteld, levert eene zoo getrouwe als naïve schets op van den burgerlijken, godsdienstigen en zedelijken toestand van dat ongelukkige Volk, dat, door baatzieke Landeigenaars uitgeput, en door even baatzieke Priesters dom gehouden, in erger dan kinderachtige zorgeloosheid daar henen leeft, tot de een na den ander, met vrouw en kinderen, van honger omkomt, of buiten 's lands gaat ronddolen; indien hij niet, de oorzaken zijner ellende altijd buiten zich zoekende, zich aan diefstal en geweld schuldig maakt, en den Regter in handen valt. Op eene even bevattelijke als naïve wijze is in dit Verhaal de schitterende praalvertooning der Roomsche, en de eenvoudige Godsvereering der Hervormde Kerk tegen elkander overgesteld, en overtuigend aangewezen, hoe onbestaanbaar de vele menschelijke inzettingen der eerste met de geboden van Hem zijn, die in geest en in waarheid begeert gediend te worden, en niet wil, dat men de hulde, die Hem alleen toekomt, met afgestorvene menschelijke wezens deele, of zijn Woord willekeurig onthoude aan hen, die daaruit pligt en zaligheid moeten leeren kennen. Hoe onbewimpeld echter de Schrijfster, in dit Verhaal, gelijk in het eerste der beide kleine Vertoogen, voor hare gevoelens te dezen opzigte moge uitkomen, zij is verre van allen Godsdiensthaat verwijderd, en alleen door de zucht bezield, om anderen in het genot der Evangelische waarheid te doen deelen, waarin zij zelve haar hoogste geluk vindt.
Jessy Allan, een op waarheid gegrond Verhaal, moet,

{==686==} {>>pagina-aanduiding<<}
langs een' verschillenden weg, tot hetzelfde doel voeren. Ongodsdienstigheid en zelfverwaarloozing doen de moeder van dit meisje steeds dieper zinken; de eene verachtelijke zonde ontwikkelt zich bij haar uit de andere: slordigheid, achteloosheid, kwaadsprekendheid, twistgierigheid, eigenzinnigheid, dronkenschap, ongevoeligheid voor haar eigen eenig kind, worden hier op eene fiksche en waarschuwende wijze geschilderd. Het meisje, daarentegen, reeds aanvankelijk op denzelfden weg, ontvangt hartelijk en verstandig onderwijs, en wordt een voorbeeld van ondergeschiktheid, naarstigheid, onderwerping in folterend lijden, zachtmoedigheid bij onwaardige bejegeningen, Christelijke belangstelling in hare ondeugende moeder, en eindelijk van geloovig sterven. Welk eene schijnbaar eenvoudige tint er ook over dit Verhaal ligge, er is veel menschenkennis, veel der behartiging waardig in, ook voor zulken, die liever de beelden uit wat hoogeren stand genomen, en de voorvallen wat verrassender afgewisseld zien. Ons beviel, onder meer andere, deze ingevlochtene aanmerking: ‘De mensch met een gevoelig hart begaafd, dat van alle bekrompenheid en onzuiverheid eenen afkeer heeft, slaat zoo gaarne den blik in de vrije Natuur naar buiten, terwijl alles, wat hem van naderbij omringt, netheid en zuiverheid ademt. Vrolijk verkwikte zich Jessy in de stralen der morgenzon, die haar venster binnendrongen, en dankbaar verhief zich haar hart tot de Bron van alle licht, die haar dit zuivere genot bereid, en haar hart daarvoor vatbaar gemaakt had.’ - Maar vooral trof ons het slot. De arme Jessy was overleden, en de afgelegenste hoek van een kerkhof zoude haar ter grafplaats zijn. ‘Daar trad de kleine en onaanzienlijke vriendenrij het kerkhof binnen, en volgde, met langzamen tred, naar den meest afgelegenen uithoek, waar, te midden van digt ineengedrongene graven, een nieuw gegraven kuil het stof van Jessy Allan
wachtte. Toen alles was afgeloopen, en de laatste aardzode op het graf was geworpen, fluisterde een der meisjes der Onderwijsster in het oor: ‘Waarom zijn toch de graven in dien hoek zoo digt opeengedrongen? Zie toch, men is verpligt, over de nieuw gemaakte heen te stappen.’ - ‘Dat is de rustplaats voor de armen, mijn kind! Maar, wanneer de laatste bazuin zal klinken, en de graven hunne dooden zullen afstaan, dan zullen velen, zeer velen, tot beërving der eeuwige heerlijkheid,

{==687==} {>>pagina-aanduiding<<}
in de woningen des lichts, opstaan, die hier beneden naauwelijks voedsel tot hun onderhoud vonden, en aan de liefdadigheid zelfs het verschovene plekje der aarde verschuldigd zijn, waar zij den langen doodslaap slapen moeten.’ Het is dan heilige pligt, tot het geluk dier armen, welke met ons uit één stof gevormd zijn en tot één stof zullen wederkeeren, zooveel in ons is, mede te werken, opdat zij niet tegen ons getuigen, daar, waar geene menschelijke ijdelheid, maar Goddelijke regtvaardigheid, het onherroepelijk vonnis vellen zal.
Het korte woord van Troost en Opbeuring, dat de verzameling besluit, heeft wel eene goede bedoeling, maar had hier gevoegelijk gemist kunnen worden.


De Venetiaan; een Historisch-Romantisch Tafereel, naar het Hoogduitsch van C. Herloszsohn. III Deelen. Te Amsterdam, bij J.M.E. Meijer. 1830. In gr. 8vo. Te zamen 778 bl. f 7-80.

Het zou moeijelijk te bepalen zijn, welke vorm van staatsbestuur de beste zij. Wanneer de Koning het welzijn des volks bedoelt en bekwaamheids genoeg heeft, kan men onder eenhoofdige regering veilig leven, bij het onbelemmerd genot van alle die regten en vrijheden, welke men billijkerwijze mag verlangen. Maar hoe dikwerf had de beste Vorst eenen opvolger, die hem weinig geleek! Evenwel kan ook zelfs in een Gemeenebest de grootste willekeur, de verschrikkelijkste dwingelandij plaats hebben, zoodat ten laatste van de zoo hoog geroemde vrijheid slechts de naam nog overblijft. Venetië, het fiere en magtige Venetië, heeft er een treffend voorbeeld van opgeleverd. Deze Republiek, ten tijde van de invallen der Noordsche volken in Italië ontstaan uit geringe beginselen, verkreeg door koophandel en zeevaart verbazenden rijkdom, maar droeg van eersten af zaden des bederfs in zich, die bij toenemende grootheid meer en meer begonnen te ontwikkelen. Daar ontbrak die godsdienstige veredeling, welke het volksbestaan en volksgeluk duurzaam moet maken. Willekeurige heerschzucht, die dikwerf oproerigheid veroorzaakte, had eerst aanleiding gegeven tot het vestigen eener gematigde volksregering. Een Raad, uit burgers van verschillenden rang bestaande, had geruimen tijd het hooge bestuur

{==688==} {>>pagina-aanduiding<<}
in handen, en wist den Staat in rust te houden. Doch tegen het einde der dertiende eeuw wisten eenigen der aanzienlijkste geslachten eene erfelijke adelregering in te voeren. Deze verkorting van onvervreemdbare regten gaf aanleiding tot billijk misnoegen bij het volk, terwijl de gezagvoerders zich poogden staande te houden door gestrengheid. Van tijd tot tijd ontstonden er zamenzweringen, waarin gewoonlijk voorname personen betrokken waren, die zich van het staatsbestuur uitgesloten zagen. Ten einde alle aanslagen van dien aard te voorkomen of te verijdelen, werd een Raad van tien mannen ingesteld, die naar eigendunkelijk goedvinden over alle burgers kon vonnissen. Maar nog veel verschrikkelijker was vervolgens het geregtshof der drie Staatsinquisiteurs, die overal verspieders hadden, en elk' verdacht' persoon, zelfs den Doge, konden opligten, vonnissen en heimelijk ter dood doen brengen.
Een zoodanig schrikbewind, dat geruimen tijd de misnoegden door vrees in bedwang hield, had een' kennelijken invloed op het volkskarakter. De gesteldheid van Venetië in de zestiende eeuw wordt met fiksche trekken geschetst in het Tafereel, dat wij hier aankondigen. De Republiek, nog altijd trotsch op den naam van vrijheid, op rijkdom en uitgebreide magt, streed tegen Turkije om het behoud van buitenlandsche bezittingen, en werd inwendig verzwakt, terwijl de ergste dwingelandij de beste burgers wreedelijk vervolgde, en de onbedachtzame menigte in gedurige verstrooijing en vermaken ligtzinnig voortleefde. De Venetiaan, antonio quirini, is een der weinige Edelen, die, door vaderlandsliefde en loffelijke zucht voor vrijheid bezield, als mensch, ieders hoogachting verdient, en, als held, schier ongeloofelijke daden verrigt, maar dikwerf in levensgevaar komt, altijd zichzelven gelijk blijft, en telkens uitkomst boven verwachting erlangt. Bij fellen brand in een klooster redt hij onder anderen marina, de eenige dochter van den rijken en achtbaren contarini. De verblijde vader wil hem met kostbaarheden beloonen, doch hij begeert slechts één edelgesteente - de door hem uit de vlammen geredde marina. De vader geeft zijne toestemming, onder voorwaarde, dat antonio zich eerst harer waardig moet toonen, door dapper te strijden tegen de Turken. De moedige jongeling doet dit, en verdedigt Famagosta tot het uiterste. Manfrone, een diep bedorven jongeling, zijn vijand,

{==689==} {>>pagina-aanduiding<<}
belaagt hem op allerlei wijze te Venetië en in het leger. Antonio ontkomt aan diens verraderlijke aanslagen en aan de trouwelooze wreedheid der Turken op eene verwonderlijke wijze. Vervolgens neemt hij deel aan den zeeslag bij Lepanto, en brengt veel toe tot de overwinning, op de Turken behaald. Hij keert terug naar Venetië, wordt met de uitbundigste vreugde ontvangen, en meent nu weldra het toppunt zijner wenschen te zullen bereiken. Doch ook manfrone is daar, en weet door valsche beschuldiging hem in den kerker des schrikbewinds te brengen. Verdedigen baat niet. Hij wordt ter dood veroordeeld, doch, vóór de volvoering van het vonnis, bij nacht uit de akelige gevangenis verlost. Zijn vader was, om het spreken van vrijmoedige taal der waarheid, verbannen. In Parijs vinden vader en zoon elkander weder, en zijn daar getuigen van de verschrikkelijke gruwelen der bloedbruiloft, in den bekenden St. Bartelsnacht begonnen en gedurende eenige volgende dagen voortgezet.
In alle deze omstandigheden blijft de edele antonio steeds getrouw aan zijne beginselen, en mag eindelijk in een gerust genot van huiselijk geluk zich verblijden. De overige karakters ook, goeden en slechten, zijn, zoo wij meenen, naar waarheid geteekend, overeenkomstig den geest dier tijden. Het werk is zeer onderhoudend geschreven en bevat menige belangrijke aanmerking. De inhoud beantwoordt aan den titel. De Schrijver is gelukkig geslaagd in het schilderen der staatsgesteldheid en volkszeden van het oude Venetië. Tot proeve van den stijl, deelen wij deze weinige regels mede: ‘Onder zulk een juk boog zich de vrije Venetiaan; deze wet, meer willekeurig, dan ergens eene andere onder eene alleenheersching, maakte de vrije zonen der Republiek tot slaven. De Venetiaan moest sidderen op de gedachte van heimelijk te zullen vermoord, nooit openlijk gevonnisd te worden. Dit stelsel zoo vol van verschrikking schuwde alle openlijkheid; het had slechts aan zichzelf rekenschap te geven. En evenwel stierf de Venetiaan met geestdrift voor den heiligen markus en voor zijne staatsregeling; zoo zoet en heerlijk is zelfs de klank en de schijn der vrijheid voor een beschaafd en krachtig volk!’
Ook de vertaling is goed en vloeijend.






{==690==} {>>pagina-aanduiding<<}

Bijdrage tot de meer algemeene en noodzakelijke kennis der Cholera, enz. Te Rotterdam, bij A.F.H. Smit. 1831. In gr. 8vo. 17 Bl. f : - 25.


Aanwijzing tot behoud der gezondheid en voorbehoeding der besmetting bij de verder doordringende Cholera-Epidemie. Uit het Hoogduitsch. Te Amsterdam, bij J.C. van Kesteren. 1831. In gr. 8vo. 28 Bl. f : - 25.


Iets over de Cholera en eenige Artsenijen, die eene weldadige werking tegen dezelve oefenen, door Dr. W.G. Tilesius, Keizerlijk Russisch Hofraad, enz. Uit het Hoogduitsch, door B. Meylink. Te Deventer, bij A.J. van den Sigtenhorst. 1831. In gr. 8vo. 52 Bl. f : - 55.

Het regent thans schriften over de Cholera. Want, om niet van de schromelijke menigte buitenlandsche schriften te gewagen, behoeft men slechts onze couranten en dagbladen in te zien, om te bespeuren, dat dit getal bij den dag aanwast. Opdat het publiek geen dupe worde van bijzondere speculatiën, zullen wij de van tijd tot tijd onder ons uitkomende boeken over dit onderwerp, zoo veel doenlijk, met een enkel woord aankondigen en recenséren.
Het komt er vooral op aan, om te weten, of de schrijver de zaak kent, die hij behandelt; voorts, of hij bevoegdheid hebbe, om er over te oordeelen. Die over de Cholera schrijft, zonder ze gezien te hebben, spreekt als een blinde over de kleuren. Hij moge eene goede compilatie geven, altijd zal zijn oordeel wankelend en te mistrouwen zijn. Met derhalve alle speculateurs, theoristen en copiïsten af te snijden, zal men zich veel moeite, tijd en kosten kunnen besparen en uitwinnen.
Beschouwen wij uit dit oogpunt de boven opgegevene werkjes, dan noemen wij No. 1 eene schrale compilatie van hetgeen elders beter en vollediger is voorgedragen, en het wordt door de boekjes, van Gouvernementswege uitgegeven, geheel overtollig gemaakt. Zoo het daarbij moet dienen tot handleiding van niet-Geneeskundigen, kan het zelfs schadelijk worden. Want, om niet van de aderlating te spreken, die, volgens het oordeel van deskundigen, geenszins altijd te pas komt, en echter hier zonder behoorlijke beperking

{==691==} {>>pagina-aanduiding<<}
wordt aangeprezen, wie zal giften van 10-20 grein Calomel en 40-50 droppels Laudan. aan de handen van onkundigen durven toevertrouwen? Het publiek kan dus zijn geld beter besteden, zoo het iets over de Cholera hebben wil.
No. 2 is van Duitsche herkomst, eene vertaling van een in Berlijn van wege de Pruissische Regering uitgegeven stuk, daarna bijna woordelijk overgenomen in de Aanwijzing ter bewaring van de gezondheid en voorbehoeding van de aansteking van den Aziatischen Braakloop, door de van landswege aangestelde Commissie op 's lands kosten publiek gemaakt, en eindelijk later grootendeels gereproduceerd in de wenken voor het niet-geneeskundig publiek met opzigt tot de Cholera, door Prof. van der breggen; zoodat, indien men het Pruissische regeringsstuk niet bezit, men volstaan kan met het onze, dat nog eenigzins genationaliseerd is door een' wenk over het schoonmaken, waarin gewaarschuwd wordt tegen het onmatig schrobben met veel water, en aan het dweilen de voorkeur wordt gegeven! Men kan derhalve ook hier zijne penningen besparen, en koope óf het Duitsche oorspronkelijke, óf de op 's lands kosten gedrukte vertaling voor 15 centen.
No. 3 is eene vertaling van den Apothecar en Chemist meylink te Deventer. Deze gaat van de overtuiging uit, dat men thans niet te veel, wel te weinig over deze zoo veel vrees inboezemende ziekte lezen kan!! In hoeverre het werk, dat hij vertaald heeft, eene bijzondere waarde bezit, laat hij aan de beoordeeling der Geneeskundigen over. Misschien was hij beducht voor het: manum de tabula. Maar waarom dan vertaald? Ne sutor ultra crepidam. Waarlijk, men moet al een zonderling denkbeeld van boekschrijven hebben, om een werk te durven uitgeven of vertalen, zonder over de zaak, waarover het handelt, noch over de wijze van behandeling te kunnen oordeelen! Wij vergen niet te veel, als wij verlangen, dat ieder schrijver of vertaler zich bepale bij zoodanige onderwerpen, als hem bekend zijn. Dan, nu volgt de vraag: is tilesius, de oorspronkelijke schrijver, der zake kundig? Wij laten hemzelven spreken. Na gezegd te hebben, dat hij de Cholera gedurende zijne reis in China op Deensche en Amerikaansche schepen gezien had, doch niet zoo aanstekend en snel doodend als in Rusland, voegt hij er bij: ‘Ik houde het te meer voor pligt, het mijne bij te dragen tot de beraadslagingen der artsen, die thans

{==692==} {>>pagina-aanduiding<<}
in de dagen des gevaars geraadpleegd worden, hoe weinig ik ook overigens van den staat der ziekte, die tegenwoordig van Odessa tot Astrakan en tot Moscou woedt en het land ontvolkt, door deskundige Geneesheeren onderrigt ben. Ik weet derhalve niet, of gene ziekte met die, welke ik in Indië gezien heb, iets meer dan den blooten naam, die daarenboven vrij onbepaald is, gemeen hebbe, ja, dan neen.’
En nu, geachte Lezer, wij bieden u de vertaling aan, door een' Artsenijkundige, van een geneeskundig werk, door een' Arts geschreven over eene hem onbekende ziekte! Aan u zij het overgelaten, in hoeverre gij waarde meent te mogen hechten aan zoodanigen arbeid. Recensent heeft met dergelijke bijdragen weinig op, van gevoelen zijnde, dat alleen het werk van ooggetuigen aandacht verdient, en alle andere, hetzij theoretische, hetzij praktische voortbrengselen, met wat namen en aanbevelingen ook in de wereld gezonden, tot den nutteloozen ballast behooren, met welken onze boekerijen maar al te zeer overladen zijn. (*)





Bedenkingen over de jongste Poolsche Omwenteling, door eenen Pool. (Uit het Fransch.) Gevolgd door een kort Overzigt over Polen. Te 's Gravenhage, bij A. Kloots. 1831. In gr. 8vo. LXIV en 70 bl. f 1-50.


{==693==} {>>pagina-aanduiding<<}

Dit geschrift, klein van omvang, maar belangrijk van inhoud, onderscheidt zich voordeelig boven de reeks van vlugschriften, waarop het lezend publiek thans vergast wordt. Meermalen verwonderden wij ons, dat kundige en bezadigde mannen, die met ons zich diep bedroefden over den jammerlijken geest van onrust, die zoo vele Volken tegen het gevestigd gezag in het harnas jaagt, echter ten voordeele der Polen eene uitzondering schenen te maken, even alsof dat Volk onder slavernij gebukt en aan onlijdelijke verdrukking onderworpen ware geweest! Het geschrift, 't welk wij thans aankondigen, kan hen overtuigen, dat ook de Poolsche Omwenteling niets was dan Fransche inblazing; dat zij, even als die van België, op geene enkele wettige reden gegrond was; dat Polen, even als België, bij het volle genot eener redelijke vrijheid onder eene zachte en vaderlijke regering, eenen trap van welvaart en voorspoed bereikt had, in hare vroegere geschiedenis onbekend; en dat ook hier, even als in België, verwaande en eigenbatige heethoofden eene vreeselijke verantwoording op zich geladen hebben, door een welvarend en gelukkig Volk in eenen poel van ellende te storten, waarvan de tijd alleen de diepte peilen kan.
De Schrijver geeft een kort overzigt van den toestand van Polen sedert het Weener Congres, door welks beslissing het tot een Koningrijk verheven werd, eene nationale vertegenwoordiging ontving, door een grondwettig Charter geregeld, en oneindig meer liberaal dan die, welke napoleon hetzelve in 1812 had toegestaan. Met daadzaken bewijst hij, dat het sedert dat tijdstip in bloei en welvaart met reuzenschreden is vooruitgegaan en nog steeds aan het klimmen was. Hij toont aan, dat het schromelijkst en kwaadaardig misbruik van de vrijheid der drukpers, en de woeste tooneelen, waartoe de toejuichingen, door eene zaamgeschoolde menigte aan de heethoofdigste schreeuwers der oppositie toegezwaaid, aanleiding gaven, alexander, den Keizer van Rusland, als Koning van Polen, gebiedend noodzaakten, om de vrijheid der drukpers op te schorten en de openbare zittingen der Afgevaardigden op te heffen; welke maatregelen destijds door alle weldenkenden werden toegejuicht. Deze twee veranderingen, in additionele artikelen bij de Grondwet gevoegd, maakten daarvan een integrerend deel uit, toen Keizer nikolaas ten troon kwam. Het was deze, aldus reeds vóór zijnen tijd veranderde, Grondwet, welke hij be-
{==694==} {>>pagina-aanduiding<<}
zwoer. En echter het zijn deze grieven voornamelijk, welke de Polen tegen hem aanvoeren! Voornamelijk, zeggen wij: want ook zij klagen over het gemis van een grondwettig Budget, en, 't geen opmerking verdient, ook over het Monopolie van het Onderwijs. Wat men door dit laatste in een Roomsch land verstaat, behoeven wij onzen Landgenooten niet uit te leggen.
Het geheele geschrift, 't welk, gelijk de Vertaler te regt aanmerkt, door daadzaken gestaafd en door warme vaderlandsliefde, vereenigd met gematigdheid, gekenmerkt wordt, draagt in zich zoodanige inwendige blijken van waarheid, dat het de overtuiging met zich brengt, dat de Schrijver gelijk heeft, wanneer hij zegt, bl. LII: ‘Ik ben nog heden overtuigd, dat de massa der ingezetenen van Polen de weldaden erkent, welke wij aan die doorluchtige familie, welke wij trouw gezworen hebben, verschuldigd zijn; maar dat het enkel en alleen de revolutionnaire vrijheidskoorts is, die Cholera morbus, die Europa in vuur en vlammen zet, die hen, in derzelver hitte, hunne heiligste pligten en de dierbaarste belangen van hun Vaderland heeft doen uit het oog verliezen.’
Achter dit stuk vindt men een zeer belangrijk bijvoegsel. Onder den titel van beknopt Overzigt van Polen, geeft de Schrijver ons eerst eene beknopte geschiedenis van dat land, bl. 1-52. Een dor geraamte eener geschiedenis te ontwerpen, is zeker geene kunst; maar wij gelooven, dat het niet ieder zal gegeven zijn, eene zoo fraaije schets te leveren, als ons hier aangeboden wordt, en welke wij, in hare soort, voor een meesterstuk houden. Die dezelve gelezen heeft, zal een helderder denkbeeld hebben van Polens staatkundig bestaan en lotgevallen, dan uit menig dik boekdeel. - Van bl. 52 tot aan het einde vindt men, onder den titel van Zeden en Gebruiken, eene belangwekkende en onderhoudende schildering van den zedelijken en maatschappelijken toestand der drie hoofdbestanddeelen van Polens bevolking, den Adel, de Geestelijkheid en den Burger- of Boerenstand, waaruit blijkt, dat zij in wezenlijke verlichting althans bij hunne westelijke naburen nog verre achterstaan. - Wij wenschen dit in allen opzigte uitmuntend geschrift een ruim vertier, overtuigd dat hetzelve goede vruchten dragen zal.










{==695==} {>>pagina-aanduiding<<}

Welkomstgroet, aan Z.M. den Koning en Hoogstdeszelfs doorluchtige Zonen, binnen Amsterdam; door C. Loots. Te Amsterdam, bij J. van der Hey en Zoon. 7 Bl. f : - 15.


's Konings Verjaardag. (24 Aug. 1831.) Volksgezang. Door H. Tollens, Cz. Te Rotterdam, bij M. Wijt en Zonen. 4 Bl. f : - 20.


De Kanonneerboot; Vaderlandsche Romance, door A. van der Hoop, 
{== afbeelding 	==} {>>afbeelding<<}
    
 Te Rotterdam, bij A.F.H. Smit. 13 Bl. f : - 30.


De tiendaagsche Veldtocht, Zegekroon, enz. door A. van der Hoop, 
{== afbeelding 	==} {>>afbeelding<<}
    
 Te Amsterdam, bij Brest van Kempen. 38 Bl. f : - 75.


De Prins van Oranje. Lierzang, door C.G. Withuys. Te Amsterdam, bij J. Guykens. 32 Bl. f : - 50.

In hoe veel verschillende vormen verschijnt ons het waarachtige schoon! Hoe straalt in elk dezer hier aangekondigde dichtstukken aanleg en manier des vervaardigers door, en hoe onderscheiden zijn de toonen, die elk hunner aan zijne citer ontlokte!
Men kent den dichttrant van loots; krachtig, zinrijk en gespierd, zelden slechts zacht, innemend en roerend. Dat stoute en krachtige, dat beeld- en zinrijke vindt men ook in dezen Welkomgroet weder. De twee laatste coupletten schrijven wij uit. Men zie, hoe de Dichter van alles partij weet te trekken:

Ook de Amstelstad deelt in uw glorie, 
Die stad! zijn (haar) vorsten steeds zoo trouw, 
't Geen Tweede Flips zelfs tuigen zou, 
Dat schrikspook in des Lands historie! 
Ach! lichten, die gij flonkren ziet, 
Gezwier van vlaggen, eerebogen, 
En kreten die uw' lof verhoogen, 
Getuigen 't vol gevoel toch niet. 

{==696==} {>>pagina-aanduiding<<}

Geen millioenen starren malen 
Één' stip der gloeden van de zon; 
Geen kunstvuur ooit vertoonen kon 
De in 't hart geboren liefdestralen. 
Steeg elders de uitgeslagen vlam, 
Om 's vaders kroon op 't hoofd te zengen; 
Zie andren offergloed hier brengen, 
't Is 't hart des volks van Amsterdam. 


Uit deze beide coupletten schijnt ons echter tevens op nieuw te blijken, dat het gekunstelde en gedrongene niet altijd geheel vreemd is aan de manier van den Heer loots.
Hoe natuurlijk en los beweegt zich daarentegen de minder krachtige, doch meer bevallige Muze van den Heer tollens! Hoe ademt alles bij hem het eenvoudig en warm gevoel des harten! Hij boeit ons onwillekeurig, zonder ons te verbazen. Wij zeggen hem welmeenend na, verbeelden ons, dat wij het eveneens zouden hebben kunnen zeggen, en zouden dat echter waarschijnlijk niet hebben kunnen doen:

In nood en dood, in lief en leed, 
Zijn we aan elkaâr verbonden. 
Het nakroost houdt der vaadren eed, 
o Koning, ongeschonden: 
Ons goed, ons bloed... beschik, bepaal! 
Wij geven 't goud en grijpen 't staal. 


Wel iets van de manier van tollens heeft de Romance, De Kanonneerboot, door van der hoop. Er komen wat veel God danks in voor. Over 's mans ingenomenheid met zijn eigen dichttalent, en het onchristelijke der regelen: Hij voer naar 't zalig hemelrijk: Zij (de bespringers der boot) naar des Satans jammerwijk, is reeds elders iets gezegd, en tevens aangemerkt, dat hier aesthetische waarheid en schoonheid ontbreken, vermits zoo wel de Belgen als van speyk en de zijnen oogenschijnlijk ten hemel voeren, d.i. in de lucht sprongen, gelijk men in proza zich uitdrukt. Fraai vinden wij inmiddels de voorstelling van het gebeurde, en de wijze, waarop de Dichter van speyk's menschlievendheid zoo wel, als zijne vastberadenheid laat uitkomen.
Nog meer bevalt ons echter zijne Zegekroon. De zucht, om altijd te schitteren, heeft echter soms den Dichter een' trek van valsch vernuft als een' straal van genie doen aanmerken. Zoo behaagt ons ook niet, bl. 21:

{==697==} {>>pagina-aanduiding<<}


Zal u mijn zang dat machtig strijdsein melden? 
't Is 't voorwaarts! van Oud-Hollands scharen niet; 
Neen, 't is terug! terug! Septemberhelden; 
Terug! terug! tot Frankrijk bijstand biedt. 
Dat slagsein klinkt, enz. 


Vooreerst is terug geen slagsein; ten tweede zijn de Belgen, uit ingeschapene vrijheidszucht en om hun leven voor hun vaderland te sparen, op de vlugt gegaan, zonder bevel daartoe te wachten. Een vrije Belg gehoorzaamt in den krijg aan geen despotiek kommando van zijnen Chef! Ook dáár was het libertait voor allen tot alles, en vandaar ook die heerlijke vruchtgevolgen! Meesterlijk is de beschrijving van den slag bij Leuven, en tevens is alles zoo getrouw aan de geschiedenis, dat men zich de legerberigten er bij herinnert:

De Leidsche jaagrenstoet, die 't Nederlandsch Athenen 
Verliet, om 't vaderland den forschen arm te leenen; 
En Flevoos jonglingsbloem, trekt op bij 't hoorngeluid, 
En lokt door schot bij schot den Belg ten veldslag uit, 
En tart bij 't voorwaarts gaan, en 't moeilijk bergbeklimmen, 
De krijgsmortieren, die hen dreigend tegengrimmen; 
Hen volgt, zoo ver het oog zich voor- en zijdwaarts strekt, 
Een dichte krijgsphalanx, door ruiterij gedekt 
En koopren monden, die bij 't talloos kogelslaken 
Op 't heir van Leopold, dood en verwoesting braken.... 
Wie is die held, gekleed in vollen veldheersdosch; 
Gestegen op een snel en manenschuddend ros? 
Nu prijkt hij aan het hoofd der fiere ruiterscharen; 
Dan rent hij 't voetvolk voor in 't heetste der gevaren: 
Hij spreekt, en alles vliegt; hij wenkt, en alles staat; 
Geen krijgsman, die hem niet bewondrend gadeslaat 
Als Hollands Legergod(?) en Vorstlijke onrechtwreker. 
Met hem is 't moedig heir van de overwinning zeker; 
De witte vederbos, die op zijn' strijdhoed praalt, 
Werd altijd door den glans der gloriezon bestraald. 
Wie is die krijgsman toch, die aller hart doet branden? 
't Is Willems oudste telg; de steun der Nederlanden. (enz.) 


Gelijk de voorzang, zoo verdient ook het zegelied, dat op het eigenlijke stuk volgt, allen lof. Het geheel is, in welgesteld proza, den Kroonprinse opgedragen.
Wat den Lierzang van den Heer withuys betreft, ook

{==698==} {>>pagina-aanduiding<<}
ook deze Dichter handhaaft zijnen reeds verkregenen roem. Slechts twee regels hinderen ons: ‘Wien van Hollands generalen’ (bl. 16.) en de laatste regel, bl. 32: ‘God! ik heb genoeg geleefd!’ Ook komt ons de vergelijking van de Belgen met een rijp korenveld, waar de zeissen in moet geslagen worden, op bl. 17, hoe ongemeen ook, niet gelukkig, althans voor de Belgen te vereerend voor. Heerlijk is het couplet, bl. 9:

Stoute beelden van 't geheugen 
Golven voor mij als een stroom! - 
Hollands grootheid is geen droom. 
'k Zwelg den roem in volle teugen! 
IJ en Amstel hoort mijn stem; 
Van zijn daden wil ik zingen, 
Dat uit marmer tranen springen! 
Uw bewondring zij voor Hem! 


Hierop schildert de Dichter 's Prinsen heldendaden in Spanje, en daarna bij Quatrebras en Waterloo; vervolgens de vreugde van ons leger over zijne komst, en den tiendaagschen veldtogt zelven.

Juichend daalde op Serafpennen 
Maurits, na den eersten slag, 
Toen hij hem te Turnhout zag, 
En zich tweemaa! mogt herkennen, 
Die, bij vroeger gloriezon, 
Erfgenaam eens Landbevrijders, 
Aan de spits van Hollands strijders, 
Ook bij Turnhout overwon. 
 
Snoeft nu, Belgen! op beleid! 
Kunt ge Oranjes aanval weren? 
Gij, zijn vliegend centrum keeren, 
Dat uw beide magten scheidt? 
 
Voorwaarts! voorwaarts! Leeuwentelgen! 
Voorwaarts door die blaauwe zee, 
Die, om zuidervest en steê, 
Aanzwol met het schuim der Belgen! 
Ziet, zij deelt zich voor uw heer 
Weêrzijds, met gedrongen baren, 
Als weleer, voor Isrels scharen, 
't Schuimend vocht van 't roode meer. 



{==699==} {>>pagina-aanduiding<<}

Zeer gelukkig is deze vergelijking. Withuys vloeit over van beelden, vergelijkingen en alle stoute oratorische figuren. Hij wachte zich voor overlading, en zij steeds zoo keurig in het bezigen zijner beelden.
Withuys en van der hoop zijn groote Dichters. De goede Smaak zal hun zeker eene eerplaats in haar heiligdom inruimen, indien zij slechts nimmer den stijl vergeten, waarin haar tempel gebouwd is. Toen voltaire er een' blik in geworpen had, verhaalde hij er het volgende van:

Simple en était la noble architecture; 
Chaque ornement, à sa place arrêté, 
Y semblait mis par la nécessité. 
l' Art s'y cachait sous l'air de la nature. 
l'Oeil satisfait embrassait sa structure, 
Jamais surpris, et toujours enchanté. 


Echter schijnt voltaire slechts oppervlakkig te hebben rondgeschouwd: want het is niet strijdig met den goeden smaak, waar het pas geeft, ook te treffen, te schokken, te verbazen. Maar -

Est modus in rebus; sunt certi denique fines, 
Quos ultra citraque nequit consistere rectum. 












Z.K.H. de Prins van Oranje, bij zijnen zegevierenden Intogt in de Hoofdstad. Door 
{== afbeelding 	==} {>>afbeelding<<}
    
 J. Brand van Cabauw. Te Amsterdam, bij J. van der Hey en Zoon. 7 Bl. f : - 15.


Amstels Hulde aan den Prins van Oranje en den Prins der Nederlanden, uitgesproken door M. Westerman. Te Amsterdam, bij M. Westerman en Zoon. 7 Bl. f : - 20.


M. Oortman. Uitboezeming aan mijne Wapenbroeders. Te Leiden, bij de Wed. D. du Saar. 5 Bl. f : - 10.


Hendrik van Leuven, door H. Kuyper, G.z. Te Rotterdam, bij L. Vermeer. 6 Bl. f : - 15.


De Noorderleeuw, Strijdzang, door denzelfden. Te Rotterdam, bij L. Vermeer. 8 Bl. f : - 15.

{==700==} {>>pagina-aanduiding<<}
Vaderlandsche Uitboezeming. Te Leiden, bij de Wed. D. du Saar. 16 Bl. f : - 25.


Braband in oproer, 1830. Door E.v.W. Te Breda, bij F.P. Sterk. 14 Bl. f : - 30.


Vaderlandsche Uitboezemingen. Een vijftal dichterlijke Bijdragen door J.B. Christemeijer. Te Utrecht, bij van Paddenburg en Comp. 32 Bl. f : - 50.


Welkomgroet aan de vrijwillige Jagers, Studenten der Utrechtsche Hoogeschool, enz. Door J.B. Christemeijer. Te Utrecht, bij van Paddenburg en Comp. 4 Bl. f : - 10.


Hollands Krijgsroem, in Aug. 1831. Door J.J. Denier van der Gon, Predikant te Naaldwijk. Te 's Gravenhage, bij de Erve J. Thierry en C. Mensing en Zoon. 11 Bl. f : - 20.


Hollands Leeuw in 1830 en 1831; door D.J. den Beer Poortugael. Te Breda, bij F.P. Sterk. 7 Bl. f : - 20.


Noord-Brabandsche Gastvrijheid, enz. Door een' Vrijwilliger bij het Leger. Te Breda, bij F.P. Sterk. 15 Bl. f : - 30.

Van de twaalf hier aangekondigde stukken en stukjes zijn de elf eerste in dichtmaat; het twaalfde stukje alleen is in proza. Het vers van den Heer brand van cabauw hebben wij bovenaan geplaatst, omdat wij met dien Heer een woordje te spreken hebben. Over de hooge verdiensten van den Prins van Oranje bestaat geen het minste verschil. Van laakbare bedoelingen is Hij, voor zoo ver wij weten, nimmer door iemand beschuldigd geweest. Men weet, dat Hij met eene zending van vrede naar de Zuidelijke gewesten was afgevaardigd; dat, omringd en misleid door verraders, bedrogen in personen en zaken, de Prins van Oranje een stelsel van met de Grondwet strijdige toegeeflijkheid aannam; dat dit regtmatige bekommering veroorzaakte, en Z.M. de Koning de tijdingen uit Antwerpen onverwacht noemde. Toen Z.K.H. bespeurd had in de middelen te hebben gedwaald, schaarde Hij zich, zonder eenige verandering in zijne edele grondbeginselen, aan de zijde van het getrouwe Noord-Nederland; hetzelve heeft, sedert dien tijd, op nieuw

{==701==} {>>pagina-aanduiding<<}
de duurste verpligting aan zijne dapperheid en vaderlandsliefde; en gaarne willen wij erkennen, dat, naar zijne onderwerpelijke wijze van zien in vroegeren tijd, de Kroonprins ook toen, wanneer hij nog in de middelen dwaalde, groot en bewonderenswaardig handelde. Maar verdienen nu zij, die terstond de zaak anders hebben ingezien, - verdienen die getrouwe onderdanen, om een opgekomen wantrouwen, dat in de bestaande omstandigheden zoo natuurlijk was, de verguizing van eenige vleijers? En wie vermeet zich, onder een eendragtig Volk thans opzettelijk, schoon vruchteloos, verdeeldheid te stoken? Wij zeggen dit laatste meer tot zeker' Schrijver in de Weegschaal, dan tot den Heer brand van cabauw, wiens vers, als dichtstuk beschouwd, ons vrij goed beviel, en wien wij geene kwade bedoelingen toeschrijven, schoon hij den schijn er van op zich laadt. Ook dien Schrijver in de Weegschaal verdenken wij voor onszelven slechts van personélen haat en laffe pluimstrijkerij. En hiermede genoeg over dit onderwerp, waarop wij nimmer zullen terugkomen. Eendragt en Vaderlandsliefde is onveranderlijk onze leus.
Amstels Hulde aan onze beide hooggeschatte Prinsen is een welgeslaagde Lierzang van den Heer westerman, die evenzeer uitmunt door edelheid van gevoelens, als door stijl en versificatie.
De Fuselier oortman verrast ons met eene Uitboezeming aan zijne Wapenbroeders, die niet van verdienste ontbloot is, en tot verhooging eener loffelijke geestdrift moet hebben medegewerkt.
Hendrik van Leuven door den Heer kuyper, van wien wij regt hebben iets beters te vorderen, bevalt ons weinig. Eentoonig is het, altijd van dien Hollandschen Leeuw te spreken, en het is misbruik en vervalsching dier oratorische figuur, aan een' Leeuw toe te dichten, wat hem niet eigen kan zijn:

Maar schoon, bedachtzaam op verraad, 
De tuinleeuw fier gewapend staat 
En 't schandlijk tergen hoort; 
Schoon hem het bloed in 't aanzigt stijgt, 
Zijn borst naar roem en daden hijgt, 
Steeds heilig blijft zijn woord, 

{==702==} {>>pagina-aanduiding<<}

En schoon zijn klaauw uit wraakzucht beeft, 
Zijn tromp geen vuur op Belgen geeft, 
Als het gespuis 't verbond niet breekt 
En 't eerst de grenslijn oversteekt. 
Maar dit bedaarde pligtbetoon, enz. 


Wij ontmoeten dus hier een' leeuw, die het geweer draagt en weet te laden en te vuren, ja zelfs die spreken en die blozen kan! Ook is de volzin niet eens voltooid; want op: En schoon zijn klaauw enz. volgt er niet, wat hij desniettegenstaande verrigt of nalaat, tenzij men het aldus moet opvatten: En schoon zijn klaauw uit wraakzucht beeft, geeft toch zijn tromp geen vuur op Belgen, Als enz.; doch dan weder deugt de gebezigde woordschikking niet. Voorts is het verhaal der heldendaad van den braven van leuven meer in den dagblad- dan in den dichtstijl.
Beter is de Noorderleeuw. Doch ook hier is alles vol van Noorder- en Zuiderleeuwen, Britsche luipaarden en Iersche slangen! De verzen van den Heer kuyper schijnen wel in van aken's diergaarde of in het slangen- en krokodillenkabinet van cops gedicht te zijn! Anders stemmen wij met hem wel in, wat zijne denkbeelden betreft; alleen onder die beperking, dat wij eenen oorlog met Engeland zoo veel mogelijk te vermijden achten.
De Vaderlandsche Uitboezeming van een' ongenoemden is hier en daar zwak van versificatie; de smelting der doffe e in den volgenden klinker is veelal verwaarloosd; echter is er een goede gang in het vers, en het verraadt een' dichterlijken aanleg. De godsdienstige toon is ons welkom; wij wenschten hem slechts hier en daar wat minder stelselmatig.
Braband in oproer is een stukje van bijzondere soort. De voorstelling is naar waarheid; maar het geheel heeft te veel van den toon eens Wraakprofeets. De twee laatste regels althans schijnen ons al te forsch:

Gij, Braband! zijt die hel - gij Belg! dat duivlenrot, 
Gevloekt bij al wat braaf [is] - verdoemd bij mensch en God! 


De vijf vaderlandsche Uitboezemingen van den Heer christemeijer zijn: eene van November 1813, bij het aanbreken van den dageraad der verlossing van Nederland; eene hulde aan God, op den Dank- en Bededag van 15 Julij 1815;

{==703==} {>>pagina-aanduiding<<}
een vers, bij de overwinning op Algiers in 1816; bij het Jaarfeest van Waterloo's Gedenkdag in 1817, en eindelijk iets ter bemoediging, in Oct. 1830. Alles is vrij gelukkig gedicht. Eenige zwakheden in de versificatie verraden mindere bedrevenheid in de kunst, b.v. bl. 19: Wie 
{== afbeelding 	==} {>>afbeelding<<}
    
? - spreekt, Barbaren! Men zou het des noods als een trippelvers kunnen lezen. 
{== afbeelding 	==} {>>afbeelding<<}
    
 alleen vloeit, in dat geval, niet gemakkelijk: Wie túchtigden ú? - spreekt, Barbáren!
Fraaijer vinden wij van denzelfden Schrijver den Welkomgroet, op de wijze: Wien Neêrlandsch bloed, enz.
Hollands Krijgsroem, door 
{== afbeelding 	==} {>>afbeelding<<}
    
 denier van der gon, is een stout en krachtig vers, schoon arm in beelden en wat al te ruw van versificatie, b.v. 't Is 
{== afbeelding 	==} {>>afbeelding<<}
    
 vergeefs dat hij 't verraad beproeft, enz.
Hollands Leeuw van den Luitenant den beer poortugael doet zijnen Dichter eer aan. Het vers is in den regten toon. Alleen de uitdrukking: muiters, uit de hel gespogen, vinden wij wat vies. Fraai is de spraakwending tot la fayette:

ô, Grootsch is 't schouwspel, ja, voorwaar, 
Ten toon gespreid voor 't oog der volken! 
Kom, hoofd der Jakobijnenschaar 
Van Seines boord, met vuur en dolken! 
Op Hollands eendragt stuit gij af, 
Of vindt aan Hollands grens uw graf. 
 
Kom zie, hoe hier een Vorst in ramp 
Niet smaadlijk wordt door 't volk vergeten, 
Hoe ieder voor hem vliegt ten kamp! 
Een kamp, die ook voor God mag heeten; 
En voel dan, wat een Koning zegt, 
Waaraan de Natie is gehecht. 
 
Kom zie, hoe Holland, nooit ontaard, 
Geen vrijheid wil van vreemde rijken, 
Onschendbaar de eer der vlag bewaart 
Door zijn Chassé's en zijn van Speyken, 
En keer terug naar Seines vloed, 
Geverwd tot zelfsmet Koningsbloed! 


Wat eindelijk het prozastukje: Noord-Brabandsche Gastvrijheid, aangaat, daarin wordt door een' Vrijwilliger bij het

{==704==} {>>pagina-aanduiding<<}
leger, en dus door een' bevoegd' getuige, hulde gedaan aan de gulheid, waarmede de Noord-Brabanders de verdedigers van het Vaderland ontvangen en huisvesten. Er wordt wel erkend, dat de Noord-Brabanders minder algemeen gezind zijn geweest tot het aangorden der wapenen tegen de Belgen, maar tevens aangetoond, dat de publieke geest veel verbeterd is. Wij wenschen, tot bevordering der zoo noodige eendragt en naauwere aanknooping van den band der verbroedering met dat gedeelte onzer Landgenooten, dit boekje in veler handen.






Nieuw Nederlandsch A - B boek, door Petronella Moens. Tweede, en verbeterde Uitgave. Met Plaatjes. Te Amsterdam, bij de Erve Wijsmuller. 1830. In kl. 8vo. 44 Bl. f : - 80.


Verspreide Gedichtjes voor de wel opgevoede Jeugd. Door P. Hanou van Arum. Te Amsterdam, bij van Arum & Comp. 1831. In kl. 8vo. 80 bl. f : - 60.

No. 1 mogen wij wel als reeds bekend vooronderstellen. De naam van moens is bovendien voldoende aanbeveling. De prentjes zijn beeldig. De eenige, niet onbeduidende bedenking, welke wij op den allezins leerrijken inhoud te maken hebben, is, dat ons dezelve voor A - B kinderen te hoog dunkt.
No. 2 schonk ons eene aangename verrassing. Deze Gedichtjes zijn zoo lief en los en leerzaam gedacht en gedicht, dat wij verscheidene derzelven eenen van alphen waardig keuren. De Heer van arum betoont zich evenzeer kinderkenner als kindervriend. Zijn boekje kome in vele jeugdige handen!
Breeder mogen wij over deze boekskens niet zijn.






{==705==} {>>pagina-aanduiding<<}

Boekbeschouwing.

Bijbeloefening over den Brief van Paulus aan de Galatiërs. Door H. van Heyningen, Predikant te Rijswijk (thans te Meppel). Te Rotterdam, bij de Wed. J. Allart. 1830. In gr. 8vo. XVI, 182 bl. f 1-80.

De Schrijver heeft het plan, om zijne Bijbeloefening te voltooijen over al de kleinere Brieven van den Apostel paulus, van zijnen Brief aan de Galatiërs tot en met dien aan philémon. Op korten afstand zullen ze achter elkander volgen in die orde, ‘waarin wij (welke zij in) de verzameling onzer Heilige Schriften plegen te hebben,’ zonder evenwel hiermede de orde der Brieven in het Nieuwe Testament goed te keuren. Reeds zijn andere Brieven gevolgd, welke wij, naar gelange zij ons toekomen, zullen aankondigen.
De Voorrede, handelende vooral over het bijbelsch prediken, dat meer stichting geeft, dan wel aanleiding tot schitteren en het leveren van kunststukken, verdient aandacht en behartiging. Volkomen stemmen wij met van heyningen hierin overeen, maar mogen dit punt hier niet verder aanroeren.
Den aard der Bijbeloefeningen van den Schrijver heeft de Lezer, bij meer dan ééne gelegenheid, genoeg leeren kennen. Het nut van dezelve betwijfelen wij in geenen deele. Recensent is voor zijne Gemeenten die Bijbelverklaring van het begin zijner bediening, nu omtrent twintig jaren, gevolgd, en het nut van dergelijke Bijbeloefeningen, zoo voor zich, als voor die Gemeenten, kent hij bij ondervinding. Volmondig stemt hij dus toe alles, wat van heyningen over deze predikwijze ter aanprijzing gezegd heeft. Men leert den Bijbel aan de Gemeente kennen, als een uitmuntend geschenk van

{==706==} {>>pagina-aanduiding<<}
God. Geen prediker, al spreekt hij als een Engel, zal beter spreken dan Gods woord, en krachtiger werken dan de bevelen en beloften des Allerhoogsten. Doch dan moet overal uitkomen de geest des Bijbels, door verklaring niet enkel van woorden, maar ook door uiteenzetting van verband en het tastbaar worden van het doel des Bijbels. Hiermede wordt niet ontkend, dat dit door van heyningen nu en dan geschiedt. Doch het moest overal het geval zijn. Dan was de uitgaaf dier Bijbeloefeningen meer geregtvaardigd. Met een en ander voorbeeld zullen wij aanwijzen, wat wij bij van heyningen meer algemeen hadden verlangd. Het komt ons voor, dat hij de geschiedkundige Boeken des Nieuwen Verbonds beter heeft behandeld, dan de Brieven, en met name dezen Brief. (Borger had hier ook reeds veel opgehelderd.) Dit ligt in den aard der zaak, omdat Geschiedenis minder lijdt door tusschen in gevlochtene toepasselijke aanmerkingen, dan wel de briefstijl, die meestal hierdoor verlamd wordt. Wij ten minste, die, met uitzondering van de Openbaring van joannes, geheel het N.T. in Bijbeloefeningen hebben behandeld, vonden de meeste zwarigheden bij de Brieven, weinig of geene bij geschiedkundige boeken. In het laatste geval kan zulk eene opwekking, als in het voorbijgaan, worden medegedeeld, en strekt het verhaal zelve tot opheldering en nadruk. Bij brieven moet eene redenering, of stelling, tot grondslag worden aangenomen; en, als deze niet genoeg is aanbevolen door verklaring van woorden en uiteenzetting van verband, ziet er alles zoo brokkelig uit, en verliest zulk een brief de meeste waarde, welke voornamelijk in het duidelijk maken van den betoogtrant, en wat dies meer is, is, sterkte vindt.
Van heyningen schrijft, Voorr. bl. XIV: ‘Van den aanvang mijner letteroefeningen af, was de uitlegging der Heilige Schriften des Nieuwen Verbonds mijn hoofddoel. Daartoe heb mij zoeken te bekwamen. Dat de weg, dien ik daartoe heb ingeslagen, die der taal-
{==707==} {>>pagina-aanduiding<<}
kundige verklaring, de regte weg is, daarvoor staat mij de gevestigde roem mijner Onderwijzers borg, en ik vleije mij daarin niet geheel en al ongelukkig geslaagd te zijn.’ Het reeds geleverde werk door den arbeidzamen man bevestigt dit ten volle. Doch wij voeren deze woorden aan, om de aanwijzing te regtvaardigen, waar van heyningen minder gelukkig geslaagd is.
H. III:6. Gelijkerwijs. ‘Dit woord dient paulus eenvoudiglijk tot overgang tot een ander bewijs, dat hij wilde aanvoeren.’ Taalkunde zal het altijd wraken, dat καθὼς zoo zinledig wordt opgevat. Het verband met het vorige vers vordert, hetgeen de taalkunde zelve eischt. Doet Hij dat op werken der wet, of op de prediking des geloofs? Op die vraag is vers 6 het antwoord, dat aangevuld moet worden met ἐστὶ, zoo als dat bij paulus met καθὼς bijna overal het geval is. Het is, zoo als (geschreven staat): Abraham geloofde in God en het werd hem tot regtvaardigheid gerekend.
H. IV:8. ‘Naar het Hebreeuwsch taaleigen beteekent kennen meermalen hetzelfde als beminnen. In die beteekenis bezigt paulus het ook hier.’ Taalkunde verklaart zich overal stellig tegen zulk eene opvatting van γινώσκειν. Ook is het verband voor die meening niet zeer gunstig. Het gedrag der Galatiërs, door paulus gegispt, is althans voor mij bewijs, dat de Apostel van geheel iets anders, dan van hunne liefde voor God, zou spreken. En nu gij God erkent (als Vader), maar nog meer van God erkend zijt (als zonen). Dit is juister naar taalregels en verband.
H. IV:11. heeft van heyningen zich door onze gewone vertaling laten verleiden: ‘Ik vreeze voor u, dat ik niet’ (in plaats van dat ik) ‘eenigzins te vergeefs aan u gearbeid heb.’ Het Grieksche μὴ of μήπως vordert dezelfde opvatting in onze taal als het Latijnsche ne, achter de werkwoorden van vrees.
Ald. vs. 15. 16. Van der palm heeft beide deze

{==708==} {>>pagina-aanduiding<<}
verzen natuurlijk verklaard. De zin is: ‘Wat was het toch, waarmede gij u toen geluk wenschtet, (want ik geef u getuigenis, dat gij, indien het mogelijk ware, u de oogen uitgetrokken en mij gegeven zoudt hebben) dat ik uw vijand geworden ben, nu ik u de waarheid zeg?’
H. V:10. ‘Ik vertrouw van u in den Heer, dat gij niet anders zult gevoelen; dat gij het met mij eens zijt - - dat het meerder en beter deel van u geen oogenblik aarzelen zal in hare keus tusschen Mozes en Jezus Christus.’ Van der palm heeft de woorden juister vertaald: Ik vertrouw op u in den Heer, dat gij geen ander gevoelen hebben zult. In de aanteekening voegt hij er bij: dan hetwelk ik hier heb aan den dag gelegd. Misschien is alles eenvoudiger, als men καθ᾽ ὀυδὲν in de vertaling uitdrukt, en ἄλλο ϕρονήσετε bij elkander houdt, dus: dat gij in geenerlei opzigt in gevoelens zult verschillen, (van Hem, die u roept, vs. 8.)
H. VI:1. Zeer juist is de vertaling: Broeders, indien ook een mensch overvallen ware door, liever bij, eenige misdaad. Deze vertaling vindt ook aanbeveling in jo. VIII:3. De gepastheid dezer opvatting blijkt nog duidelijker, als men de woorden dus overzet: Broeders, indien zelfs iemand reeds gegrepen ware op eene misdaad. Het verband schijnt deze opvatting te verlangen.
Ald. vs. 4. Maar een iegelijk beproeve (toetse) zijn eigen werk, en alsdan zal hij aan zichzelven alleen roem hebben en niet aan een anderen. Die vertaling wraken wij niet. De opheldering, dat paulus hier vergelijking met het gedrag eenes anderen bedoelt, is niet waarschijnlijk. Uit H. V:10b blijkt eenigzins, dat de beroerders dier Gemeente zich nog al iets aanmatigden. ‘Toets uw eigen werk, zoo hebt gij stof van roem op uzelven, en gij hebt den roem op een' ander niet noodig.’ Die zin is eenvoudiger, en strookt geheel met het verband.
Ald. vs. 11. schrijft van heyningen de reden, waarom paulus zich zoo uitdrukt, aan de moeijelijk-
{==709==} {>>pagina-aanduiding<<}
heid toe, om, welligt bij mindere geoefendheid, dezen Brief eigenhandig te schrijven. Men scheen de boosheid te hebben gehad, om 's Apostels brieven, als niet van zijne hand, in verdenking te brengen. Eene eigenhandige teekening kon elders die boosheid voorkomen. Zie 2 Thess. III:16. Hoeveel te meer moest bij de Galatiërs dan een geheel eigenhandig geschreven brief van paulus allen twijfel desaangaande wegnemen! Zie van der palm.
Nog eenige staaltjes mogen hier volgen, ten bewijze, dat het verband te veel wordt over het hoofd gezien.
H. III:11. En dat niemand door de wet geregtvaardigd wordt, is duidelijk, omdat de regtvaardige uit het geloof zal leven. Zoo zijn deze woorden verstaanbaar zonder verdere opheldering. Het tusschen in gevoegde over de ongeschiktheid der menschen tot vlekkelooze onschuld komt hier weinig te pas, en verwatert de woorden van paulus.
Ald. vs. 16. ‘Hij zegt niet: en den zaden, den nakomelingen, den menschen-kinderen, als van velen, algemeen en onbepaald, maar als van eenen, bepaaldelijk tot abraham zegt Hij: en uwen zade.’ Taalkennis gebiedt σπέρμα te noemen zaad, nakomelingschap. Nakomeling in het enkelvoud beteekent dit woord op zichzelve nooit. Van heyningen begaat reeds in de vertaling eene groote fout, door het: uwen te drukken, daar de tegenstelling ligt in het meervoudige en enkelvoudige getal. Bij dezen tekst vergeten de meeste uitleggers, dat, bij de belofte aan abraham, het geslacht uit izak bepaaldelijk was aangewezen, als erfgenaam der belofte, met uitsluiting van andere geslachten van denzelfden Aartsvader. Dit zie men op de plaatsen bij mozes na. En dan kunnen wij den zin in onze taal eigenaardig en duidelijk uitdrukken. Hij zegt niet: aan de geslachten als van vele takken, maar als van éénen tak, uw geslacht, welke (tak) is Christus. Zoo vertaalt men dan ook vs. 29 gemakkelijk. Indien gij nu van (den tak) Christus zijt, dan zijt gij ook Abrahams geslacht, en volgens de belofte erfgenamen.

{==710==} {>>pagina-aanduiding<<}

H. IV:4. Volheid des tijds wijst niet aan de volwassenheid van het kind, maar den verstreken tijd, gedurende welken de ondergeschiktheid van den zoon zou duren. Zie vs. 2b.
H. IV:7. is de vertaling, welke van heyningen van de Staten - overzetting ontleend heeft, naar Grieksch en Hollandsch spraakgebruik minder gepast, dan de volgende: Zoo zijt gij dan niet meer slaaf, maar zoon; en indien gij zoon zijt, dan zijt gij ook erfgenaam van God door Christus.
H. V:22. zegt de Schrijver: ‘Ook hier zoeke men noch orde noch volledigheid. Voorbeelden slechts geeft de Apostel op van Christelijke deugd.’ Hier zouden wij nog al orde zoeken en vinden. Het zijn alle deugden, die den onderlingen vrede bewaren. Dit wijst op ἐγκρατέια, als beteekenende gematigdheid. Hier zondigt men met matigheid, door verzuim van het verband.
H. VI:14c. door hetwelk de wereld mij gekruisigd is en ik der wereld. Ten slotte voeren wij deze plaats als bewijs aan, dat men ter juiste verklaring van sommige plaatsen des Bijbels, behalve taalkennis en verband, ook wel op het oog mag houden de denkbeelden, welke de toen levende menschen aan sommige uitdrukkingen gehecht hebben. Kruis en kruisigen staat, zoo als hier, somtijds gelijk met schavot en schavottéren. Aan het woord kruis hechten wij voor ons dit denkbeeld der schande niet. Door hetwelk (of door wien) mij de wereld geschavotteerd is (sit venia verbo!) en ik der wereld. Bij de andere verklaringen ontmoet men tautologie, welke op die wijze wegvalt.
Gaarne hadden wij de aanmerking gemist, bl. 42-44. Het gedrag van petrus te Antiochië was onbedachtzaamheid. Hij was Apostel der besnijdenis; zie vs. 7-9. Is het dan wel wonder, dat hij vergat te Antiochië te zijn? De snoodheden van vele Pauselijke monsters, door vele Roomschgezinden erkend, en door eenigen als duivelsch verfoeid, kunnen nooit anders dan als bewijzen worden aangevoerd tegen hunne onfeilbaarheid.

{==711==} {>>pagina-aanduiding<<}
Zwakheden waren het nooit. Aan hunne vruchten zult gij ze kennen. Belial en Christus hebben met elkander geene gemeenschap. Zulk eene bewijsvoering, doch met geene vergrooting van die misdaden, (zij zijn groot genoeg, om de verontwaardiging gaande te houden) is tegen die voorgewende onfeilbaarheid meer dan bewijs ad hominem. Luther's reis naar Rome getuige! Wonden, omdat zij (nog eens sit venia verbo!) stinken, niet aan te roeren, bevordert geenszins genezing. Ook Protestantsche leeken trekken van het ontdekken dier snoodheden nut, zonder dat het gezag van den voortreffelijken petrus hierdoor in het minste lijdt. - De Schrijver houde ons deze aanmerking ten goede! Als hij op dezelve nadenkt, zal hij van ons niet verschillen.


De Hemel der Toekomst, of geschiedkundige ontwikkeling der meeningen en leerstellingen van beschaafde en onbeschaafde Volken nopens den staat na dit leven. Door C.W. Flügge. Te Amsterdam, bij W. Brave, Jun. In gr. 8vo. 247 Bl. f 2 - :

Die lust heeft, velerlei meeningen van verschillende volken aangaande eenen toestand na dit leven te vernemen, kan in dit boek veel bijeenverzameld vinden. De menigte der § § (75 in getal) is te groot, om de opschriften mede te deelen. De Schrijver laat eerst eenige algemeene aanmerkingen voorafgaan, die schijnen aan te duiden, dat hij de vroegste bewoners der aarde als in ruwen natuurstaat, den dieren bijkans gelijk, beschouwd wil hebben; een gevoelen, waarmede Rec. kwalijk zou kunnen instemmen. Het is niet zoo blijkbaar, dat de berigten nopens de Wilden van den nieuwsten tijd ons leeren zouden, hoe de verstandelijke ontwikkeling der eerste menschen eenen aanvang nam. In § III zegt flügge - maar bewijst niet - hoe men het eerst op de gedachte kwam, om iets verheveners in zich te voor-
{==712==} {>>pagina-aanduiding<<}
onderstellen. Het eerste denkbeeld van ziel en geest ontstond door - een' droom, volgens den Schrijver, bl. 7. Hij (de mensch) had zijnen vriend door den dood verloren: deszelfs ligchaam was stof en assche geworden, en dus was deszelfs zigtbaar gedeelte geheel vernietigd. En evenwel had hij hem in den droom gezien. Moest dit hem nu niet op het vermoeden, op het duistere denkbeeld brengen, dat er zich aan of in den mensch iets bevond, dat, na de vernietiging van het zigtbare gedeelte, voortduurde en ook, zonder behulp van het ligchaam, hoewel het zelf insgelijks eene ligchamelijke gedaante bezat, bestaan en werkzaam zijn kon? - Doch de lezer kan op zijne beurt vragen: Waar is het bewijs voor die stelling? Geloof aan voortduring is behoefte voor den mensch, zoodra hij over zichzelven en over onderscheidene verschijnselen des levens begint na te denken. Op bl.
42 staat: Tusschen de bewoners van het Oosten en Westen heeft een bijzonder onderscheid plaats. De eerste(n) willen meer de behoeften van het verstand bevredigen, de laatsten slechts hunne fantasie bezig houden, enz. Hier zal zeker eene druk- of schrijffout ingeslopen zijn, daar het omgekeerde waar is, en derhalve de woorden eersten en laatsten verwisseld moeten worden.
De Schrijver brengt vervolgens verschillende meeningen aangaande den toestand na dit leven onder zekere klassen. De eerste klasse (§ XXII) behelst denkbeelden van onbeschaafde volken nopens eene verblijfplaats der zielen, welke zij zich overeenkomstig met (sic?) hunne aardsche betrekkingen, en als eene voortzetting van het tegenwoordige leven voorstellen. De tweede klasse (§ XXXIV) heeft tot opschrift: De zielsverhuizing als een middel ter loutering en reiniging der zielen beschouwd. Oorsprong en aanleiding van dit geloof. De derde klasse der denkbeelden (§ XLIV): De hemel der toekomst, als loon der menschelijke deugd, vooronderstelt eene beloonende en bestraffende Godheid. Hier wordt het boek belangrijker; maar als de Schrijver, bl. 126, met eene magtspreuk zegt: Doch uit Perzië werd het

{==713==} {>>pagina-aanduiding<<}
(denkbeeld eener beloonende en straffende Godheid) onder de Joden, Christenen en Muzelmannen verspreid, en door deze opgesierd, zoo als hun oud geloof of hunne nieuwe behoeften vorderden, zal wel niet ieder lezer het met hem eens zijn. Hoe kon christus leven en onverderfelijkheid aan het licht brengen, indien (bl. 136) het Christendom de hoofdbegrippen ontving van de Joden, en het Joodsche volk de zuivere leer der Perzianen had aangenomen? Hier zou men verwacht hebben, dat breedvoeriger van de voortreffelijkheid van het Evangelie, op dit punt vooral, gesproken moest worden; doch de Heer flügge gaat terstond over tot eene voorstelling van mohammed's leer naar den Koran. Van bl. 138 tot 154 handelt hij over de meeningen der Muzelmannen, van daar tot bl. 176 over de Joodsche verwachtingen, en laat dan slechts één § (van bl. 176 tot 181) volgen, die tot opschrift heeft: Jezus christus en zijne eerste belijders. Het moet eenen ieder in het oog vallen, dat juist het belangrijkste zoo kort en als ter loops wordt behandeld. Ook is het al zeer onbeduidend, wat hier wordt gezegd van de Christelijke leer aangaande des menschen voortduring. Te regt begint de Schrijver met deze aanmerking, dat in de leer van jezus de mensch als doel der schepping verschijnt; doch laat terstond daarop volgen: De zinnelijk-historische voorstelling der toekomst, zoo als zij in het N.T. vervat is, verraadt (?) maar al te zeer de bron, waaruit zij gevloeid is, en deze verloochent zich zelfs in de taal niet, waarin men dezelve
voordroeg. - De nieuwe Christenen, zegt hij voorts, konden met hunnen vorigen naam niet aanstonds hun oud geloof tevens afleggen en alzoo hunne grof zinnelijke verwachtingen opgeven. Zij wilden genieten, en voor het minste, wat zij ontberen en lijden moesten, met genot beloond worden. - Jezus stelde de genoegens van het Messias-rijk in beelden voor, doch wilde niet letterlijk verstaan worden; zijne tijdgenooten konden dat verhevener begrip niet vatten - alle pogingen, om

{==714==} {>>pagina-aanduiding<<}
aan hunne aardsche verwachtingen eene edeler rigting te geven, zijn dus vergeefs geweest. Paulus alleen had dien verhevener zin begrepen, enz. Het zijn dus beelden, waaronder de toekomst voorgesteld wordt; het zijn mythologische schilderingen, door zinnelijke menschen uitgevonden en naar de behoeften van zinnelijke menschen berekend. Naar het oordeel van Rec. is de redenering van flügge hier te oppervlakkig, en de toon van spreken geenszins naar eisch des onderwerps. Dan volgen: Uitbreidingen en wijzigingen der Bijbelleer in de eerste eeuwen. Leer der Grieksche Kerk. Leer der Latijnsche Kerk tot op het tijdperk der Scholastieken. Derzelver volledige voorstelling door de Scholastieken. Katholijke Kerk. Protestanten. Nieuwe verrijking van dit leerstuk. Dweepers, Fantastieken (Fanatieken?), Theosofen en Chiliasten. Eerste poging, om den inhoud en vorm van dit leerstuk van elkander te scheiden. Gevolgen voor de voorstelling van hetzelve. Nieuwere dweepers. De Filosofie van kant. De denkwijs onzer dagen. Hiermede is het niet gunstig gesteld volgens den Schrijver, die beweert, dat de tijdgeest, ook ten opzigte van de leer van den toekomenden staat, tot onverschilligheid overhelt. Het volksgeloof heeft echter, - het zijn de eigene woorden van flügge, bl. 228, - ofschoon ook enkelen uit het volk maar al te gaarne naar de apostelen des ongeloofs luisteren, naauwelijks eenige verandering kunnen ondergaan, vermits hun (wier?) geloof ter naauwernood een steunsel heeft, aan hetwelk het zich houden kan. De volgende §,
Wenschen en verwachtingen ten opschrift hebbende, begint in dezervoege: En waarlijk het Christelijke geloof aan eene toekomst is voor eene veredeling vatbaar en behoeft dezelve, indien het meer, dan een mythologisch volksgeloof, den beschaafden mensch voldoen, indien het uitnoodigender en belangrijker, dan dat, voor hem zijn zal. Hieraan wordt dan, volgens den Schrijver, reeds met ijver en geluk gewerkt door onze protestantsche theologen en volksleeraars. Zijn eigen gevoelen aan-
{==715==} {>>pagina-aanduiding<<}
gaande de toekomst schijnt hij, bl. 232, aldus op te geven: Een warm vereerder van christus' Godsdienst legt de bewustheid tot grondslag onzer zaligheid. Deze bewustheid moet volstrekt levendig gehouden worden. Wij moeten, verplaatst op eenen hoogeren trap, het aandenken van ons lijden als den spiegel van ons tegenwoordig geluk, het aandenken onzer deugden als de bron, waaruit wij het genot van rust als een verdiend (?) loon scheppen, en zelfs het aandenken onzer zwakheden en dwalingen behouden, om met een' vrolijken grimlach op onze korte doodsche loopbaan terug te kunnen zien. Zal dan de herinnering van verkeerdheden niet altijd iets onaangenaams zijn? - Nog volgen: Niets beteekenende en gedeeltelijk schadelijke uitwerksels van het geloof aan eenen hemel der toekomst bij de onderscheidene volken in een zedelijk opzigt. Noodzakelijkheid van eenen zedelijk-godsdienstigen grondslag en beschouwing. Waarom wil men het toekomend leven niet zoo gerust afwachten, als eenen toekomenden dag?
‘De Hemel der Toekomst! Een belangrijk onderwerp inderdaad! Wie toch wensch niet iets van den staat na dit leven te weten?’ - dus luidt de aanvang der korte Voorrede van den Vertaler. Aan dien wensch zal echter dit boek niet wel kunnen voldoen, daar de Schrijver breedvoerig is in het vermelden der meeningen van feilbare menschen, en zoo weinig zegt van de Christelijke leer, naar den inhoud der Heilige Schrift. Hier en daar wordt menige goede aanmerking gemaakt; maar er zijn ook gewaagde stellingen, en de toon is meermalen beneden de waardigheid des onderwerps. - De Vertaler vraagt verschooning voor het gebrekkige van zijn werk. Hier en daar schijnt het die noodig te hebben, wat taal en stijl aangaat.





De teekenen des tijds, of de toekomst van het Rijk onzes Heeren. Leerrede, uitgesproken den 10 van

{==716==} {>>pagina-aanduiding<<}
Wijnmaand 1830. in 's Gravenhage, door J.H. Merle d'Aubigné, Bedienaar des Goddelijken Woords, en Voorzitter bij het Consistorie der Waalsche en Hoogduitsche Hervormde Gemeente te Brussel. Naar het Fransch. In 's Gravenhage enz. bij de Gebr. van Cleef. 1831. In gr. 8vo. VIII en 46 bl. f : - 50.

Deze leerrede, die in de Fransche taal werd uitgesproken door den uit Brussel gevlugten prediker, is in ons tijdschrift voor 1831. No. VIII. bl. 338. reeds aangekondigd. Wij verwijzen dus tot het aldaar gezegde, en maken van deze gelegenheid alleen gebruik, om eene in die aankondiging ingeslopene misstelling te verhelpen. De tekst, namelijk, is niet Matth. XXIV:25-36, maar Luk. XXI:25-28; zoodat men daar moet lezen: De drie vragen, Matth. XXIV:3 voorkomende..... de eerste, Luk. XXI:8-24 beantwoord..... de derde, Matth. XXIV:36 enz. De vertaling is zeer goed. Moge de leerrede nu in uitgebreideren kring eenig nut stichten!


Natuurkundige Verhandelingen van de Hollandsche Maatschappij der Wetenschappen te Haarlem. XVIIde en XVIIIde Deel.

(Vervolg en slot van bl. 677.)
Het XVIIden Deels 2de Stuk behelst eene Verhandeling over het nut der Zeebaden in de genezing van sommige ziekten, door den Heer j.f. d'aumerie, Geneesheer van de Zeebadinrigting te Scheveningen. De behandeling van dit onderwerp volgt zeer geleidelijk in vier Hoofdstukken. In het eerste wordt onderzocht, welke de zinnelijke werkingen zijn, die men van het enkele zeebad en van eene voortgezette zeebadkuur op het gezonde en op het zieke menschelijk ligchaam waarneemt. Het tweede behandelt de vraag, hoe wij, volgens onze natuur- en geneeskundige kennis, deze werking kunnen verklaren, en welken algemeenen invloed op het menschelijk ligchaam men aan het zeebad moet toeschrijven. Hierbij moet men op de natuur- en scheikundige eigen-
{==717==} {>>pagina-aanduiding<<}
schappen van het zeebad, en op de betrekking van hetzelve tot het menschelijk ligchaam, acht geven. Vooreerst komt hier dus de temperatuur in aanmerking. Het zeebad werkt als een koud bad, hetwelk, wanneer het niet lang aangewend wordt, prikkelt en de levenswerkzaamheid opwekt. Ten tweede komt hier de vermeerderde drukking, die door het water in het algemeen en het zeewater in het bijzonder veroorzaakt wordt, in aanmerking; welke drukking nog vergroot wordt door de botsing der golven tegen het ligchaam, en met de werking der druipbaden of douches kan vergeleken worden. (Hetgeen men hier leest, bl. 18. reg. 6 v. o., welke kracht de douche bezit...... tot bewerking der te hoog gerezene gevoeligheid van enkele zenuwtakken, is eene zinstorende drukfout voor, tot beperking enz.) Vooral ook moet men hier letten op de chemische zamenstelling des zeewaters. De Schrijver geeft hier, behalve eene analyse van het water der Noordzee door bisschof, ook de resultaten op van de onderzoekingen van onze landgenooten van meerten en g.j. mulder. De zouten, in het zeewater vervat, maken het bijzonder
geschikt, om op het stelsel der watervaten en klieren een' weldadigen invloed uit te oefenen. Hetgeen de Schrijver bl. 23 van de vermeerdering der galvanische spanning tusschen spieren en zenuwen zegt, die misschien een gevolg is van de oplossing van zouten, welke in de kolom van volta zoo werkzaam zijn, komt ons voor eene oppervlakkige hypothese te wezen, die op geene ware vergelijking berust; maar wanneer hij daar bijvoegt: ‘Zoude het ook niet daardoor te verklaren zijn, waarom eenige bewoners der zee, en alleen deze, met zulk eene overmaat van galvanische kracht voorzien zijn, dat zij, door dezelve op andere schepselen te ontladen, deze bedwelmen, ja zelfs dooden kunnen?’ dan is zijne redenering van allen grond ontbloot, en behelst daarenboven eene stellige onwaarheid, dewijl de Gymnotus electricus, bij welken visch de galvanische verschijnsels het sterkste schijnen te zijn, in zoet water leeft. De slotsom van dit Hoofdstuk is, dat het zeebad prikkelende, opwekkende, tonische, de te groote gevoeligheid der zenuwen bedarende, en de organische menging verbeterende krachten heeft. - Het derde Hoofdstuk is toegewijd aan een onderzoek der ziekelijke toestanden, in welke nut van het zeebad te verwachten is, en of deze verwachting door de ondervinding vervuld wordt. De Schrijver vestigt hier eerst onze

{==718==} {>>pagina-aanduiding<<}
aandacht op de opwekkende werking, aan het zeebad toegekend, en overweegt de ongesteldheden, waarin van deze werking nuttig gevolg kan gewacht worden. Hiertoe behooren verlammingen. Het zeebad bezit eene tonische werking. Deszelfs gebruik is dus aangewezen in algemeene verzwakkingen, na verschillende voorafgaande ongesteldheden; ook in bijzondere of plaatselijke zwakheid; ook in aangeborene of aangeërfde zwakheid, vooral die gepaard gaat met klierachtige kwaadsappigheid of daarin gegrond is (dit had, dunkt ons, gevoegelijker en a potiori van de oplossende, chemische werking van het zeebad moeten worden afgeleid, en dus elders behandeld kunnen worden); in rachitis; in uit zwakheid onderdrukte of al te sterke maandstonden; in scorbutische kwaadsappigheid; in verschillende ziekelijke aandoeningen van het zenuwstelsel; in verschillende ziekten der huid; in ziekelijke aandoeningen der slijmvliezen, en in verschillende gevallen van rheumatismus. Het zeebad heeft eene bedarende en krampstillende kracht; doch de gevallen, waarin het om deze werking is aangewezen, zijn door den Schrijver reeds uit een ander oogpunt behandeld; het bezit, eindelijk, eene oplossende, de organische menging verbeterende kracht; ook hiervan blijft den Schrijver, na het aangevoerde, weinig te zeggen overig: beengezwellen, beenvreter en witte zwelling der geledingen worden echter, benevens eenige andere ziekelijke aandoeningen, kortelijk vermeld. Het komt ons voor, dat eene juiste orde in dit Hoofdstuk moeijelijk was, en dat het den Schrijver ook niet geheel gelukt is, de zwarigheden, die in het onderwerp lagen, te vermijden. Ondertusschen zijn meest alle gevallen, waarin het zeebad wordt aangeprezen, door waarnemingen of getuigenissen van ervarene Schrijvers gestaafd; en dit gedeelte der Verhandeling leert ons den Auteur kennen, als bijzonder te huis in zijn onderwerp, hetgeen ook een onmisbaar vereischte is, om over eene vraag eene goede,
wij willen niet zeggen eene bekroonde, Verhandeling te schrijven. - Het vierde Hoofdstuk, eindelijk, beantwoordt de vraag, in welke ziekelijke toestanden het zeebad eenen voorrang heeft boven andere geneeswijzen, die mede met vrucht tegen dezelve zouden kunnen gebezigd worden. Als zoodanige ongesteldheden beschouwt de Schrijver de algemeene zwakte, of ook wel plaatselijke verlammingen, die na langdurige koortsachtige ziekten overblijven; de verzwakking, na een langdurig ge-
{==719==} {>>pagina-aanduiding<<}
bruik van kwikmiddelen; de klierziekte; de rachitis; de zenuwachtige toevallen, die bij de ontwikkeling der puberteit worden waargenomen; de hypochondrie; verlammingen, die uit aandoeningen van het ruggemerg ontstaan; ook zoodanige in enkele leden, welke het gevolg van zware kwetsingen of andere beleedigingen zijn; benevens rheumatische of arthritische verlammingen, zenuwpijnen (neuralgiae) en onderscheidene huidziekten, vooral zoodanige, die het gevolg zijn van dergelijke inwendige of algemeene ongesteldheden, tegen welke het zeebad van nuttige aanwending is.
Achter deze Verhandeling volgt eene tweede, uit het Fransch vertaalde, over hetzelfde onderwerp, aan wiens ongenoemden Schrijver de zilveren Eereprijs is toegewezen. - Het eerste Hoofdstuk dezer Verhandeling behandelt nagenoeg dezelfde onderwerpen, welke door den Schrijver der eerste in zijne twee eerste Hoofdstukken behandeld zijn, namelijk de wijze van werken der zeebaden en hunne naaste gevolgen op de dierlijke huishouding. Men vindt hier echter niets van de scheikundige zamenstelling van het zeewater, evenmin als van vele andere punten, die door den Schrijver der eerste Verhandeling in zijn tweede Hoofdstuk uitvoerig zijn uiteengezet. Het tweede Hoofdstuk geeft de ziekten op, in welke men de zeebaden met vrucht kan aanwenden, en de gevallen, in welke de ondervinding den Schrijver geleerd heeft, dat dit middel de voorkeur verdiende boven andere geneesmiddelen. Dit Hoofdstuk (de kern der geheele vraag) wordt hier, met bijkans ongeloofelijke oppervlakkigheid, in twee bladzijden afgedaan. De Schrijver spreekt hier, en wie herkent daaraan niet den Franschen Geneesheer? hoofdzakelijk van chronische maag- en darmontstekingen. Het derde Hoofdstuk, het grootste gedeelte der Verhandeling uitmakende, bevat eene reeks van waarnemingen, in welke zeebaden genezing of beterschap aanbragten. Het vierde Hoofdstuk behelst aanmerkingen over de wijze, waarop men deze baden gebruiken moet. Achteraan volgt nog iets over het gebruik van laauw of warm zeewater in badkuipen en van douches van zeewater.
Eene Lijst van Nederlandsche Insekten ter aanvulling van de Fauna, door de Maatschappij uitgegeven, uit de orden der schild- en vliesvleugeligen, even als een nieuwe lap op een oud kleed, hetwelk al vele dergelijke inzetsels heeft bekomen, maakt het besluit van het XVIIde Deel.
Het XVIIIde begint met een vervolg van het historisch

{==720==} {>>pagina-aanduiding<<}
berigt der Maatschappij (de programma's van de jaren 1828-1830), en behelst overigens drie geneeskundige Prijsverhandelingen, wier onderwerpen alle in betrekking staan tot de ziekte, die in 1826 in de provinciën Groningen, Vriesland en andere streken van ons vaderland geheerscht heeft. De eerste Verhandeling heeft tot Schrijver den Heer s.j. galama, Doctor in de Genees- en Verloskunde (destijds) aan den Burg op Texel. Haar onderwerp is eene vergelijking der voormelde ziekte met vroegere in ons vaderland geheerscht hebbende koortsziekten. In het eerste Hoofddeel worden de verschijnselen, complicatiën en gevolgen der ziekte van 1826, vooral volgens eigene ervaring, opgegeven (de Schrijver getuigt, in de omstreken van Dockum, gedurende deze epidemie, meer dan zestienhonderd verschillende zieken onder zijne behandeling te hebben gehad). Het resultaat dier uitvoerige beschrijving is, dat de heerschende ziekte eene onregelmatige, kwaadaardige, tusschenpoozende koorts was, volgens het verschil van het weder, de individuéle gesteldheid der lijders en andere omstandigheden verschillend gecompliceerd, welke ligtelijk terugkeerde, en veelal in langdurige naziekten eindigde. De lijkopeningen toonden, in verband met de waargenomene verschijnsels, dat de epidemische ziekte oorspronkelijk gastrisch was. In het tweede Hoofddeel vergelijkt de Schrijver de ziekte van 1826 met te voren in ons land geheerscht hebbende epidemiën. Hij bepaalt zich bij die, welke in 1667 en in later tijd hebben gewoed, en gaat de vroegere, over welker aard het soms moeijelijk is iets te beslissen, stilzwijgend voorbij. Onder de bijgebragte moeras- of najaarskoortsen schijnt, volgens zijn oordeel, vooral de epidemie van 1742-1748, door pringle, grainger en home beschreven, met de
ziekte van 1826 overeen te komen. Het zenuwachtige, dat na pringle's tijd zoo zeer de overhand bij de herfstziekten gekregen heeft, en zich door slaapzucht, hik enz. kenteekende, begon zich nu reeds meer duidelijk te vertoonen. Het derde Hoofddeel handelt over de oorzaken, waaraan de, met de epidemie van 1826 overeenkomstige, ziekten algemeen werden toegeschreven. Hieruit volgt, dat zij voornamelijk zijn voortgebragt door buitengewone zomerhitte, die op natte winters, op voorafgegane overstroomingen of ondernomene droogmakerijen volgde. Het vierde Hoofddeel, eindelijk, ontvouwt ons de geneeskundige behandeling, waarmede men

{==721==} {>>pagina-aanduiding<<}
in de, met de epidemie van 1826 overeenstemmende, ziekte in het algemeen het best geslaagd is. Dit wordt vergeleken met de geneeswijze, die in de epidemie van 1826 met de meeste vrucht is aangewend. Hier vindt men eene niet kleine lijst van geneesmiddelen, en de geheele materies medica is bijkans op schatting gesteld, waarbij men echter, om billijk te zijn, niet uit het oog moet verliezen, dat de Schrijver niet slechts zijne eigene geneeswijs, maar ook die van anderen heeft geraadpleegd, en uit al hetgeen door verschillende Geneesheeren met vrucht schijnt te zijn gebezigd zijne breede lijst heeft opgemaakt. - Over het geheel zal, zoo wij vertrouwen, elk Geneeskundige deze echt praktische Verhandeling met genoegen en nut nalezen.
De tweede Prijsverhandeling handelt over de oorzaken, aan welke het ontstaan der voormelde ziekte is toe te schrijven, en bepaaldelijk over de vraag, wat men hieromtrent aan de voorafgegane overstroomingen van 1825 hebbe toe te schrijven. Dezelve heeft tot Schrijver den Heer j.j. pennink, Doctor in de Genees-, Heel- en Verloskunde te Twello bij Deventer. De Schrijver toont voldoende aan, ook uit vergelijking met waargenomene epidemiën, die op overstroomingen gevolgd zijn, in de 16de, 17de en 18de eeuw, dat de watervloeden, vooral daar zij door den warmen zomer van 1826 gevolgd werden, op het ontstaan dezer ziekten een' gewigtigen invloed hebben gehad; doch de moeraslucht kan zich, ook zonder overstroomingen, na langdurige hitte, vooral op kleigronden, ontwikkelen; en hieruit is het dan te verklaren, dat dergelijke ziekte in 1826 ook op vele kleilanden geheerscht heeft, waar geene overstrooming heeft plaats gehad, hetgeen met de vorige stelling niet strijdig kan geacht worden. De Schrijver dezer met vlijt gecompileerde Verhandeling heeft hier en daar blijken gegeven van in physiologie zeer krasse begrippen te koesteren, en een sterk voorstander te zijn van de humoraal-pathologie van vroegere tijden. Men leze slechts, bl. 188, 189, de redenering over de verslapping der vaten, die bij eenen met dampen bezwangerden en verwarmden dampkring hunnen uitwendigen steun missen; de verklaring van de opzetting der milt, meer dan bij de lever het geval is, ‘omdat het miltbloed, dat door ruime slagaders uit de coeliaca driftig, vooral bij felle aanvallen van intermitterende koortsen, naar dezelve gevoerd wordt, zich door zijne aders niet spoedig genoeg ont-
{==722==} {>>pagina-aanduiding<<}
lasten kan;’ bl. 200; hetgeen over de terugdrijving der verdikte of scherpgemaakte uitwaseming (materies perspirabilis) op bl. 292 en elders vermeld wordt; en lette eindelijk op het iners
gluten, eene geliefkoosde uitdrukking van den Schrijver, op bl. 264 en elders. - Wij zouden wel vragen, wat ‘werktuigelijke stoffen’ zijn (bl. 171), doch vermoeden eene drukfout. Reeds meermalen hebben wij gezegd, dat de Verhandelingen der Haarlemsche Maatschappij onachtzaam gedrukt waren. Deze Verhandeling levert, onder vele fouten van interpunctuatie, ook zinstorende drukfouten op, zoo als, in de inhoudsopgave van het Vde Hoofdstuk, grassoorten voor gazsoorten.
De derde Verhandeling is van denzelfden Schrijver als de eerste, namelijk den Heer galama, en handelt over het regt gebruik van het quinine-zout in de meergemelde heerschende ziekte van 1826. De Schrijver merkt zeer juist op, dat het karakter der epidemie in intermitterende koortsen bestond, en dat uit dien hoofde ook in aanhoudende of remitterende koortsen de sulf. chinine hoogst nuttig was, waaruit men echter, buiten dergelijke epidemiën, geen algemeen gevolg kan afleiden. Dat het gebruik van sulf. chinine op zichzelve tot recidiven aanleiding zou geven, wordt door den Schrijver op goede gronden tegengesproken; terwijl deze recidiven reeds bij vroegere, dergelijke epidemiën een gewoon verschijnsel waren, van hetwelk in de voortdurende werking der ziekteöorzaak, die de herstelden niet meer spaart dan de gezonden, in gemis aan behoorlijke behoedzaamheid en vele andere omstandigheden, de oorzaak ligtelijk te vinden is.





Levensgeschiedenis van Z.M. George IV, Koning van Grootbrittanje, enz. Met een Overzigt van zijne Regering en van de handelingen zijner voornaamste Ministers. Uit de beste en nieuwste Engelsche Geschriften zamengesteld en met Aanteekeningen en Anecdotes opgehelderd. Naar het Engelsch vrij gevolgd. Met Portret. Te Amsterdam, bij Gebr. Diederichs. 1830. In gr. 8vo. 280 Bl. f 2-40.

Die spoedig geeft, geeft dubbel. Dit spreekwoord kan in zeker opzigt op het aangekondigde werk worden toegepast. George de IV overleed op den 26sten Junij 1830, en

{==723==} {>>pagina-aanduiding<<}
reeds in September was dit werk in het Engelsch opgesteld, gedrukt, uitgegeven, in het Nederlandsch vertaald, in 't licht verschenen, en alom verzonden! Dat de Schrijver en Vertaler, de Drukker, Corrector en Uitgevers den meest mogelijken spoed gebruikt hebben, is hiermede bewezen; dat zij daardoor in zeker opzigt dubbel gegeven hebben, zal niemand ontkennen, die het mérite de l'à-propos te waarderen weet.
Maar, gelijk de deugden en ondeugden nageburen zijn, zoo zoude men hier kunnen vragen, of nog niet een ander spreekwoord, te weten sat cito si sat bene (spoedig genoeg, zoo maar goed genoeg) hier mede van toepassing zoude zijn, en of niet, even als al wat te ver gedreven wordt ophoudt goed te zijn, de spoed hier tot overhaasting was overgeslagen.
Zoo deze vraag door eene letterkundige Jury moest beslist worden, gelooven wij, dat noch Schrijver, noch Vertaler, noch Drukker zich met eene geheele vrijspraak zouden mogen vleijen; schoon wij ons tevens overtuigd houden, dat de Jury, de mitigerende omstandigheden in het oog houdende, zich zoo zacht zoude uitdrukken als slechts mogelijk was.
Een kort verslag van het werk en eenige aanmerkingen over hetzelve zullen, zoo wij hopen, onze oordeelvelling wettigen.
Volgens den titel is hetzelve uit de beste en nieuwste Engelsche geschriften zamengesteld. Men mag het dus houden voor eene compilatie uit reeds bij het leven des Konings bekende of bijna onmiddellijk na zijnen dood uitgegevene brochures. De verbazende spoed, waarmede de zamenstelling geschied is, verbiedt ons bijna, om hier eene naauwgezette oordeelkundige waardering van alle opgaven te verwachten; terwijl er ook, bij de onbekendheid van des Schrijvers naam, geene uitwendige waarborgen aanwezig zijn voor de waarheid en juistheid dezer opgaven.
De volgende onderwerpen worden in korte Hoofdstukken behandeld: 1. Geboorte en vroegste kindschheid van george IV. 1762-1770. 2. Opvoeding van den jongen Prins. 1771-1779. 3. De eerste liefdevlam van den Prins. 1780 -1782. 4. Meerderjarigheid van den Prins. 1783. 5. Heimelijke Huwelijksverbindtenis van den Prins. 1786-1787. 6. De Vrienden van den Prins. 1788-1789. 7. Voordragt tot een Regentschap. 1789-1790. 8. Huwelijk van den

{==724==} {>>pagina-aanduiding<<}
Prins. 1793- 1795. 9. 's Prinsen Echtscheiding. 1797-1809. 10. Het Regentschap. 1810-1812. 11. Overzigt van het voorledene. 12. Onbeperkt Regentschap. 1812-1820. 13. De honderd dagen. 14. De algemeene Vrede. 1815. 15. Bombardement van Algiers. 1816. 16. Poging tot vermoording van den Prins Regent. 17. Familieveranderingen. 18. Binnenlandsch Staatsbeleid. 19. Komst op den Troon van george IV. 1820. 20. De Koningin. 21. Dood der Koningin. 1821. 22. Dood van napoleon buonaparte. 1821. 23. Krooning van george IV. 1821. 24. 's Konings Reis naar Ierland. 25. Reis naar Hanover. 26. Het jaar 1822. 27. Reize naar Schotland. 1822. 28. De jaren 1823 en 1824. 29. Het jaar 1825. Verwarring in den Handel. 30. Het jaar 1826. Handelscrisis. 31. Dood van den Hertog van york. 1827. 32. Lord liverpool en de Heer canning. 1827. 33. De jaren 1828 en 1829. 34. Het jaar 1830. Overzigt van des Konings laatste levensjaren. 35. Karakter van george IV. - Aanteekeningen, Ophelderingen en Anecdotes. Bijzonderheden betreffende den Hertog van clarence. Bijzonderheden betreffende Lord wellington.
Uit deze inhoudsopgave ontwaart men, zonder twijfel, de groote belangrijkheid der alhier verhandelde zaken. De levensloop van eenen Monarch, van eenen Koning van Engeland, die althans sedert den jare 1810 zulk een gewigtig aandeel had aan de staatsgebeurtenissen in Europa, en zulk een' beslissenden invloed gehad heeft op den val van napoleon, kan niet anders dan hoogst belangrijk zijn. Maar vooral is hij dit in onze dagen. George de IV overleed slechts ééne maand vóór de jongste Fransche Omwenteling, en dus twee maanden vóór het verraderlijk Belgisch oproer; zoodat men zich in het laatste gedeelte van dit boek geplaatst ziet op het veld der tegenwoordige Geschiedenis, en wel op het punt, onmiddellijk voorafgaande de noodlottige gebeurtenissen, die thans alle braven met verontwaardiging vervullen, maar tevens elks belangstelling, boven andere, boeijen.
Dit boek levert dus ontegenzeggelijk eene voor onze dagen belangrijke en onderhoudende lectuur op. De schrijfwijze is behagelijk, en het biographische gedeelte wordt telkens afgewisseld door min bekende Anecdotes, karakterschetsen van beroemde Staatsmannen en andere nuttige uitweidingen, welke echter kunstmatig met het hoofdonderwerp

{==725==} {>>pagina-aanduiding<<}
verbonden zijn. Met dat al schijnt het ons toe, dat het werk met te groote overhaasting uit twee of meer brochures is bijeengebragt, hetgeen ten gevolge gehad heeft, dat sommige bladzijden van dit geschrift inderdaad moeijelijk met elkander overeen te brengen zijn. Dit is bepaaldelijk het geval met de karakterschets van george den IV zelven, bl. 230 en volgg. Wanneer slechts de helft waar is van al het ongunstige, hetgeen de Schrijver op bl. 233 en 234 omtrent het karakter van dezen Monarch mededeelt, hoe kon dan dezelfde Schrijver aan het slot van bl. 234 zeggen: ‘Dit waren de gebreken van zijn karakter, welligt zoo weinig in getal, als gewoonlijk aan eenig sterveling ten deel vallen! Als Koning zal zijn naam in de Geschiedenis leven, onder de weinigen, die de gebeden en zegeningen des volks verdiend en met vaderlijke welwillendheid geregeerd hebben.’? Wij willen eens niet tegenspreken, dat george de IV deze lofspraak verdient; maar dan mogen wij ook aan al het hem aangetijgde op de aangehaalde bladzijden geen geloof slaan. Het eene vernietigt het andere; en hij, die na de beschuldiging nog met de lofspraak instemt, toont even slechte denkbeelden te hebben van ware Vorstengrootheid als van gewone menschendeugd.
Ook den Vertaler moeten wij voor het vervolg toeroepen: Haast u langzaam! Wij willen hier niet vitten op uitheemsche woorden, als: ongemeen kritiek, Epoque, Religie, Continent van Europa, Lille; schoon wij inderdaad niet weten, waarom zeer moeijelijk, tijdperk, godsdienst, vasteland en Rijssel hier minder verstaanbaar zouden geweest zijn. Maar wij ontmoeten (bl. 100) gedrilde troepen van vrouwen, (bl. 101) jongelingen met hunne maagdelijke zwaarden, (bl. 118) eenen schepterloozen Monarch met eene ontstekingaardige ziekte (hoe kon george de IV in 1820 bij zijne troonsbeklimming een schepterlooze Monarch genoemd worden?) en meer dergelijke, deels onverstaanbare, deels harde en onnatuurlijke uitdrukkingen. Dit is te meer jammer, wijl anders de taal vrij goed en de stijl in 't algemeen aangenaam en vloeijend is.
Hetgeen op bl. 116 voorkomt, weten wij niet, of ten laste van den Schrijver, dan wel van den Corrector komen moet. Dat Engelands legermagt in Indië ongeveer tweeduizend man zoude bedragen; dat de Marine uit 420 schepen en 3849 zeelieden zoude bestaan, zijn waarschijnlijk drukfei-
{==726==} {>>pagina-aanduiding<<}
len, even als de opgave der gewone en buitengewone inkomsten en uitgaven, op bl. 115.
Tot eene proeve van des Schrijvers stijl, deelen wij hier het slot mede van de beschrijving der krooningsplegtigheid (bl. 161): ‘Onder het plegtig koorgezang van toepasselijke Hymnen, door het treffendst muzijk geaccompagneerd, volgde op dit gedeelte der ceremoniën, toe een bewijs van godsdienstige dankbaarheid, de Heilige Communie, waarmede de plegtigheden besloten werden. Nu bragten eenige daartoe benoemde Heeren van 's Konings Paleis de gouden schotels naar de banquet-tafel. De Heraut kondigde tot driemaal 's Konings regten af, en dronk in (uit) een' zilveren beker op zijne gezondheid, waarna hij met zijne beide handschoenen terugkeerde (want de gebruikelijke uitdaging was niet aangenomen geworden.) De overige ceremoniën waren van eenen anderen aard. Er werd namelijk lustig gegeten en gedronken; en om van dezen feestmaaltijd een behoorlijk denkbeeld te geven, zal niets geschikter zijn, dan eene korte opgave van hetgeen door de aanzienlijke gasten georberd werd. De hoofdbestanddeelen van dit versnaperingje waren 7,442 pond ossenvleesch, 7,033 pond kalfsvleesch, 20,470 pond schapenvleesch, 20 ribbenstukken, 20 hammen, 5 lamsruggen, 55 vierdedeelen van schapen, 160 lamszwezerikken, 389 ossenhieltjes, 400 kalfspooten, 250 pond reuzel, 180 stuks ganzen, 720 kuikens en kapoenen, 1,610 hoenders, 520 eenden, 1,730 pond spek, 550 pond lamsvleesch, 912 pond boter, 8,400 eijeren, enz. Onder het peuzelen gebruikten de gasten nog 100 dozijn flesschen champagne, 200 dozijn rooden wijn, 50 dozijn rijnwijn, 350 dozijn portwijn, 50 dozijn moezelwijn, 50 dozijn madera, benevens een wisjewasje van 600 gallons punch. De gasten waren 320 in getal geweest. Men mogt hier gerust zeggen: Chacun mangeait comme quatre. Al de toasts op te geven, welke bij dit feestmaal gedronken werden, zoude een gansch boekdeel vereischen. Met het einde van den maaltijd zong het koor van de Westminster abdij: Non nobis Domine!
en de Koning verliet de zaal.’ - In de vooronderstelling nu, dat in deze opgave geene drukfeilen zijn ingeslopen, en dat alle de hooge en lagere bedienden op dit feest bij uitstek kiesche, matige en brand-eerlijke lieden geweest zijn, heeft ieder der 320 gasten, Zijne Majesteit daar-
{==727==} {>>pagina-aanduiding<<}
onder begrepen, negenentwintig fleschjes moeten ledigen, benevens nog ongeveer twee gallontjes punch!! - Nu het boek dan toch in de wereld gestoomd is, mogen Schrijver, Vertaler en Corrector dit laatste punt eens op hun gemak onder elkander uitmaken. De slotsom van onze oordeelvelling blijft: het is een onderhoudend boek, dat met een weinig minder overhaasting veel in waarde zoude hebben gewonnen.





Méditations politiques, par J.A. Bakker. Rotterdam, chez L. Vermeer. 1831. 8vo. 59 pag. f : - 80.

Jammer is het, dat de correctie van dit werkje zoo slordig is; want het krielt van spel- en taalfouten, waaronder blijkbaar slechts weinige schrijffouten zijn. Ook is ons de stijl niet overal echt Fransch voorgekomen. Doch het is van een' Hollander ook niet te vergen, het Fransch als een Parijzenaar te schrijven; terwijl het echter, in de tegenwoordige omstandigheden, niet te laken is, dat een Hollander zijne gedachten over de staatkunde en den gang der zaken in Europa in de algemeen gelezen wordende Fransche taal mededeelt. Dit doet dan ook de Heer bakker verstaanbaar en krachtig. Eerst handelt hij over den plaatsgrijpenden worstelstrijd der staatkundige beginselen in Europa, bl. 1 tot tot 24; vervolgens deelt hij eenige aanmerkingen mede op de drie brieven aan een' Noordschen Heerscher, achtervolgens geplaatst geweest in het Journal de la Haye, bl. 25 tot 43; eindelijk ontwikkelt hij zijne denkbeelden over de betrekking tusschen de zedelijke en staatkundige beschaving, bl. 44. tot 59. Overal kenmerkt hij zich als een echt Liberaal, vijand van willekeurig gezag en regeringloosheid, vriend van Vaderland en oranje. Indien het overgroot getal staatkundige schriften van den dag ons niet noodzaakte kort te zijn, of ook indien de Schrijver beginselen ontwikkeld had, tegen welker verbreiding wij ons verpligt zouden rekenen op te komen, zoo zouden wij langer bij dit werkje stilstaan. Thans zal het genoeg zijn te zeggen, dat wij dit vlugschrift met genoegen en bijval hebben gelezen.





Adel en Ida, of de bevrijding van Friesland. Treurspel. Door Mr. A. van Halmael, Jr. Te Leeuwarden, bij G.T.N. Suringar. 1831. In kl. 8vo. IV en 79 bl. f : - 75.


{==728==} {>>pagina-aanduiding<<}

Nog belangrijker van onderwerp en inhoud, dan de ats bonninga, is het voortreffelijk Nationaal Treurspel adel
en ida, waarmede de Heer van halmael zijne landgenooten thans weder verrast. De ats bonninga was alleen in zóó ver nationaal, als er eene gebeurtenis in Friesland, en dus in het vaderland voorgevallen, door vereeuwigd werd; maar hier wordt ons een belangrijker tafereel geleverd: Friesland, zich verlossende van het juk der Romeinen; alles met zinspeling op de Vereenigde Nederlanden, gelijk ze zich vrijmaakten van de overheersching der Franschen in 1813.
De voorgestelde geschiedenis, gelijk ze door den Dichter gewijzigd werd, is deze:
Ten gevolge van burgertwisten had diokarus, Koning van Friesland, zijn vaderland moeten verlaten, was scheep gegaan, en had de wijk naar het eiland Helgoland genomen, met welks Vorsten zijn stamhuis bevriend was. De Romeinen waren dan ook meesters van Friesland geworden, en dáár gebood nu olennius als Landvoogd van wege Keizer tiberius. Het gevoel der onderdrukking, nog minder door schuld van tiberius, dan wel van den Landvoogd en deszelfs afhangelingen, had de Friezen weder verbroederd, en hen, met vergeting hunner vorige verschillen, naar den verjaagden Vorst weder leeren uitzien. De herstelling der Friesche vrijheid onder aanvoering van diokarus was zoo wel de wensch dergenen, die uit pligtbesef, al ware het dan een dwaalbegrip, het vorstelijk stamhuis hadden helpen verdrijven, als van hen, die de partij des Konings gekozen hadden en hem getrouw waren gebleven. Met voorkennis van tabbo, een Fries, die in schijn de Romeinen aanhing, en van hunnentwege opperhoofd in de landstreek Flevo was, waren eenige Edelen in stilte naar Helgoland gezonden, ten einde diorarus van den staat der zaken te onderrigten, hem het oppergezag aan te bieden, en hem tot eene spoedige overkomst te bewegen. Diokarus is bij het ontvangen dezer tijding innerlijk ontroerd, en neemt het voorstel aan, onder deze twee voorwaarden, dat zijn gezag niet onbeperkt zou wezen, en alle vorige twisten voor altijd zouden vergeten blijven, zonder dat iemand, wegens zijn vroeger gedrag, zou worden gemoeid; en zóó zou diokarus, na achttien jaren ballingschap, met een vaartuig uit Helgoland, te zelfder
plaatse weder aanlanden, van waar hij weleer

{==729==} {>>pagina-aanduiding<<}
vertrokken was. - Wij behoeven hier immers de toepassing niet te maken? De Dichter laat dat aan zijne lezers over, en Recensent meent dit voorbeeld te kunnen volgen.
Olennius was, met eene Romeinsche bezetting, op het kasteel Flevo gelegerd. Nu hadden de landzaten alreeds eenen opstand gewaagd en het kasteel aangevallen; doch op den raad en door de bemiddeling van tabbo, die altijd in schijn de vriend der Romeinen was, maar inderdaad alleen een' ontijdigen opstand wilde voorkomen, waren de opstandelingen weder afgetrokken. Thans echter openden zich nieuwe uitzigten voor de Friesche vrijheid. Tabbo verloofde zijnen zoon adel aan zijne nicht ida, ten einde alleenlijk met de feestvreugde bezig te schijnen. Dit voornemen meldt hij aan ida, in afwezen van adel. Doch wat gebeurt er? De Landvoogd vordert de bloem der Friesche jongelingen, waaronder ook adel, tot eene eerewacht voor tiberius. Hierin kon onmogelijk worden bewilligd; maar adel was op het kasteel Flevo in des Landvoogds magt. Vergeefs zoekt tabbo den Landvoogd te vermurwen; vergeefs beproeft ida in stilte hetzelfde, zijnde de laatste tot dien onvoorzigtigen stap door den Romeinschen onderbevelhebber fabius overgehaald, die haar als minnares aan olennius, op diens verzoek, in handen wilde spelen. De Landvoogd, nu ook meester van ida, zoekt vruchteloos hare trouw te doen wankelen. Ook adel blijft standvastig weigeren als lid der wacht van tiberius weg te trekken, en moedigt de weêr bijeengetrokkene Friezen, van den muur, tot den aanval aan, in plaats van hun, volgens den wensch van olennius, den aftogt aan te raden. Middelerwijl ontscheept diokarus, en voegt zich bij het leger van tabbo. Overal was de teruggekeerde Koning met gejuich
begroet, en hij ontvangt de tijding, dat het leger van apronius, tot ontzet van Flevo aangetogen, door de Zuid-Friezen geslagen was. Nu wordt het kasteel bestormd. Olennius laat den gevangenen adel ombrengen. Met ida tracht hij door een' onderaardschen gang, die aan het strand uitkwam, te ontsnappen; doch deze doorsteekt zich met een' dolk, dien zij steeds verborgen gehouden had. Olennius blijft wanhopig aan het lijk als geketend. Koning diokarus, tabbo en gevolg dringen binnen. Men beseft de smart van tabbo, die echter zoo grootmoedig is, om aan olennius het leven te sparen. De overwinning der Friezen, schoon de

{==730==} {>>pagina-aanduiding<<}
vreugde daarover door den dood van adel en ida getemperd wordt, is volkomen. Tabbo kondigt de herstelling der eendragt en vrijheid, en de onschendbaarheid voortaan van het vorstelijk stamhuis aan, hetwelk het heil des Rijks steeds zal weten te handhaven en vergrooten.
De gang van het stuk is natuurlijk en goed, het belang steeds klimmende, en de stijl, zoo wel als de versificatie, verdient over het algemeen allen lof. Liever, dan angstig naar eenige onoplettendheden of stroeve plaatsen te zoeken, bevelen wij dit echt nationale Treurspel aan de aandacht der Tooneelgezelschappen en des Publieks. In ats bonninga waren eenige ingevlochtene lierzangen te lang; hier is niet eene enkele lyrische alleenspraak. Eigenlijk zijn dergelijke stukken van hooge vlugt, die het gemis van den Reizang der Ouden vergoeden, ook geen vereischte in de hedendaagsche Tooneelpoëzij. Met spaarzaamheid aangebragt en niet te lang gerekt, zijn zij echter een sieraad van het vorstelijk Treurspel. Wij wenschen dus, dat de Heer van halmael, in volgende stukken, er zich niet altijd en stelselmatig van onthouden zal, maar dezelve achterlaten, wanneer ze hem overtollig schijnen, en vrijmoedig invoeren, zoo dikwijls hij meent zulks met goed gevolg te kunnen doen: want, naar ons inzien, is hieromtrent geen algemeene regel aan de hand te geven.


Groote Wegen en Binnenwegen; of Ontmoetingen van een' Voetreiziger in de Noordelijke Provinciën van Frankrijk. ‘Ik haat den man, die van Dan tot Berseba kan reizen, en zeggen: 't is alles woest!’ Sterne. Uit het Engelsch volgens de vierde Uitgaaf. IIde Deel. Te Haarlem, bij de Erven F. Bohn. 1830. In gr. 8vo. 298 Bl. f 2-90.

Het verhaal, 't welk den inhoud uitmaakt van dit tweede deel, ook onder den volgenden titel, als een afzonderlijk verhaal, uitgegeven: De Priester en de Garde-du-Corps, behoort tot het laatste tijdperk van het leven van lodewijk XVI. Een jong Iersch Edelman van eenen veelbelovenden aanleg en een echt ridderlijk karakter wordt, als Garde-da-Corps, geplaatst aan het Fransche hof. Vooral voor de Koningin marie antoinette wordt hij met de vurigste geestdrift bezield. Bij het wankelen van den

{==731==} {>>pagina-aanduiding<<}
gelukstaat van het koninklijk gezin neemt cornelius, zoo heet de held des verhaals, het onwankelbaar besluit, om zijn vermogen en leven toe te wijden aan de ongelukkige Koningin. Op welke zware proeven zijne getrouwheid gesteld wordt, bij de volbrenging van dit besluit, kan ieder zich voorstellen, die maar eenige oppervlakkige kennis heeft van de rampen van het koninklijk gezin en van de gruwelen der Fransche omwenteling. Na te vergeefs alles te hebben beproefd, na de vreeselijkste gevaren te hebben getrotseerd, om de Koningin te redden, is het haar dood, die, met de noodlottige bijl, welke aan haar leven een einde maakte, op cornelius nederviel als de doodkoude hand der vertwijfeling. Nu bezweek hij onder de verlammende slagen van het lot. Als door een wonder gered van de vervolging, welke in Frankrijk woedde tegen allen, die men kende als aanhangers der bourbons, keert cornelius in Ierland, zijn vaderland, terug; maar na het ongelukkig lot zijner aangebedene Koningin is het leven hem onverdragelijk, en, zich geheel aan zijne wanhoop overgevende, maakt hij aan hetzelve een gewelddadig einde.
De Engelsche reiziger ontving dit verhaal van Vader o'collogan, eenen Ierschen Priester, vriend en vertrouweling van cornelius, die in verscheidene voorvallen van diens leven een werkzaam aandeel had gehad. Heeft, naar des Schrijvers doel, dit verhaal eenige zedelijke strekking, dan zal dit wel voornamelijk moeten zijn de aanprijzing der onwankelbare getrouwheid van den Garde-du-Corps aan zijne Koninklijke Meesteres. De uitlokkende wijze, echter, waarop het tweegevecht wordt verhaald, en de mogelijkheid, dat de zelfmoord hier nog meer dan verschooning en medelijden, welligt bij sommigen zelfs toejuiching zal verwerven, doen ons den held des verhaals niet, zonder beperking, als een voorbeeld ter navolging aanprijzen. Als romantisch voortbrengsel, als naauwkeurige schildering van menschen van verschillenden rang en landaard, als levendige voorstelling van vele belangwekkende gebeurtenissen uit den genoemden tijd, onverbeterlijk geschetst, als 't ware door eenen ooggetuige, bezit dit verhaal groote verdiensten, en zal voorzeker met genoegen gelezen worden.



{==732==} {>>pagina-aanduiding<<}

Menschen en Steden. Schetsen uit België en Frankrijk. Naar het Engelsch van O. Grattan, Schrijver van: Groote Wegen en Binnenwegen, enz. Te Leeuwarden, bij Steenbergen van Goor. 1831. In gr. 8vo. 392 Bl. f 3-60.

Deze Schetsen zijn, blijkens den titel, van denzelfden Schrijver, van wien wij, in onze taal overgebragt, het genoemde werk reeds bezitten. Daar ook dit werk in denzelfden trant is gesteld, is, hetgeen wij, bij de aankondiging van de Groote Wegen en Binnenwegen, gezegd hebben, ook van toepassing op het onderhavige. Het grootste gedeelte van dezen bundel bestaat in Schetsen uit België. De vier eerste Hoofdstukken behelzen, na eene meer algemeene Inleiding, losse, op zichzelf staande aanmerkingen over de grenzen, nationale karaktertrekken, steden en kerken. Vervolgens twee Verhalen. Het eerste is: De Kloostercel. Een jong Amerikaan knoopt eene liefdesintrigue aan, in eene der Vlaamsche hoofdsteden, met eene jonge Non. Zij vindt middel, om op hem de schuld te laden van eenen door haarzelve beganen moord, en beneemt hem, eet hij zijne onschuld bewijzen kan, het leven door vergif. De stedelijke regering en Policie-ambtenaren spannen allen te zamen, om deze misdaad ongestraft te doen blijven. Wat het heerschende karakter der Vlamingen betreft, kan dit verhaal wel eene ware gebeurtenis ten grondslag hebben. Maar, volgens den Schrijver, valt deze gebeurtenis voor in het jaar 1827, onder de regering van den Koning der Nederlanden. Dit is inderdaad iets minder, dan waarschijnlijk! - Het tweede Verhaal heet: De Trappisten van Kattenberg. Hetzelve beviel ons, wat de waarschijnlijkheid der gebeurtenis betreft, beter dan het eerste. Belde Verhalen zijn zeer onderhoudend, en behelzen voortreffelijke schilderingen van Belgische zeden en karakter. Over het geheel stellen deze Schetsen den in België meestal heerschenden geest in een zeer ongunstig licht voor. De domme dweeperij van het gemeen, het gewetenlooze bedrog, de schraap- en heerschzucht der geestelijken zijn allerwegen zigtbaar. - Het laatste Verhaal: Het Huîs van Gezondheid, heeft het zuiden
van Frankrijk ten tooneel, en maakt ons met het inwendige van een zoogenaamd gesticht tot verpleging en herstelling van krankzinnigen bekend. Het heeft ten doel, te bewijzen, hoe ligt er van bijzondere gestichten voor krankzinnigen misbruik kan worden gemaakt tot bereiking van eigenbatige en willekeurige bedoelingen. De Schrijver vindt in het aantal aldaar aanwezige krankzinnigen eenen rijkdom van onderwerpen voor zijne menschkundige karakterschilderingen, welke dan ook dit, anders wat lang uitgerekte, Verhaal niet onbelangrijk doen zijn. Het geheele werk is zeer geschikt, om ons, als Nederlanders, prijs te doen stellen op ons afzonder-

{==733==} {>>pagina-aanduiding<<}
lijk volkskarakter, en, wat ons overkome, ons het goede in dit karakter zuiver te doen bewaren van Belgische en Fransche smetten.


Georg, of de verdienstelijke Jongeling, eene vrije vertaling van Georg Treumuth, der OEsterreichische Robinson. Te Deventer, bij A.J. van den Sigtenhorst. In gr. 8vo. 259 Bl. f 2-20.

De lotgevallen van dezen Georg zijn wel eens onwaarschijnlijk. De wakkere jongeling, steeds getrouw aan goede beginselen, had velerlei ontmoetingen en wederwaardigheden, maar vond bij moedige volharding telkens eene gelukkige uitkomst. Het boek is verdeeld in vijfendertig hoofdstukken. Opgave van het geheele beloop des werks, of van de opschriften, die den inhoud van elk hoofdstuk aanduiden, achten wij niet noodig. Om de goede hoedanigheden van Georg te beter te doen uitkomen, worden ook slechte karakters geschilderd. Men kan dit werk veilig aan de jeugd in handen geven. Hetzelve heeft overal eene zeer schoone strekking, om edele denkwijze, ware godsdienstigheid en reine menschenliefde te bevorderen. Moge op vorm en inkleeding hier of daar wel iets aangemerkt kunnen worden, de zaken zijn goed; vele nuttige wenken komen in het boek voor, dat geschikt is, om den leeslust op te wekken bij kinderen, en misschien ook wel bij volwassenen, welke niet gewoon zijn veel te lezen.





Belangrijke Verhalen. Verzameld door A. Bruggemans. Te Dordrecht, bij Blussé en van Braam. In gr. 8vo. 363 Bl. f 3 - :

Naar het oordeel van Rec. is een verdicht verhaal dán belangrijk, wanneer hetzelve nuttige leering bevat, en zekere personen, met hunne goede of slechte hoedanigheden, met hunne aangename zeden of belagchelijke gewoonten, in denk- en handelwijze zoo geheel naar het leven voorstelt, dat de lezer telkens bij zichzelven moet bekennen: Ja, zoo zijn de menschen - zoo kunnen, zoo moeten ze zijn! Dit kenmerk van belangrijkheid nu vindt men niet in de door a. bruggemans uit hoffmann, mosengeil en zschokke overgenomene verhalen. Zij, die het vreemde en wonderbare, dat op de verbeelding werkt, beminnen, zullen ze misschien belangrijk noemen. De lezing zal wel niet schaden, maar ook geen nut doen. Het eerste verhaal, de Evenbeelden, behelst de geschiedenis van twee personen, die zoo volkomen op elkander geleken, dat men hen niet

{==734==} {>>pagina-aanduiding<<}
kon onderscheiden. Het tweede, de wonderdadige Madonna, is het beste, en heeft belangrijke punten. Eene achtingwaardige vrouw verrigt, als eene wonderdoende Madonna, wonderen der liefde, terwijl zij menschengeluk bevordert. Het derde, de Soldaat door dwang, zou ook wel den naam van bijdrage tot militair despotismus kunnen dragen. Het stelt fredrik wilhelm I, Koning van Pruissen, in geen gunstig licht voor. Het vierde, de Roovers, heeft weinig te beduiden. Die enkel tot tijdkorting leest, vindt misschien smaak in zulk geschrijf. De behoefte des tijds vordert thans iets beters.
Op een niet onaardig titelplaatje ziet men den Koning van Pruissen, zittende en met eene Duitsche pijp in de linkerhand; achter hem staan eenige officieren, en voor hem de jonge heer wilmsen, een geboren Nederlander, tot wien hij, met de regterhand wijzende, op dreigenden toon zegt: Gij zijt soldaat, en daarmede basta!


De doode Gast, een luimig Verhaal. Naar het Hoogduitsch van H. Zschokke. Te Amsterdam, bij J.M.E. Meijer. 1830. In gr. 8vo 184 Bl. f 1-80.

De Heer Bantes, een rijk fabrikant in eene kleine Duitsche stad, had zijne eenige dochter Frederika verloofd aan den haar geheel onbekenden bankier von Hahn. Frederika had, in plaats van tevreden te zijn met dezen voor haar bestemden echtgenoot, eenen liefdehandel aangevangen met den voormaligen pupil van haren vader, den Luitenant Waldrich. Deze maakt van een heerschend volksbijgeloof gebruik, om aan zijnen medeminnaar den leelijksten naam te geven, dien men als minnaar hebben kan. Hij weet, namelijk, het sprookje ingang te doen vinden, dat von Hahn de doode gast is, een spook, dat zich, volgens de overlevering, iedere honderd jaren ééns in het stadje vertoonde, zich dan telkens aan drie meisjes te gelijk verloofde, maar dezelve in den nacht na de verloving den nek omdraaide. Toen von Hahn nu kwam, om zijne verloofde in persoon te leeren kennen, waren alle menschen in het stadje voor hem zoo bang als voor den dood. Vooral de meisjes liepen voor hem weg, en hij moest onverrigter zake vertrekken, daar zelfs de vader zijner verloofde zoo bevreesd voor hem was, dat hij zijne dochter voor hem verborg. Dat nu Frederika haren Waldrich huwde, spreekt in zulke soort van verhalen van zelf. Als heilzaam tegen het bijgeloof, gelijk de Vertaler dit werkje wil beschouwd hebben, komt het ons juist niet voor van veel beduidenis te zijn. Liever willen wij het aanbevelen, als geschikt tot onschadelijke en vermakelijke uitspanning; maar dat is nu ook alles, wat wij er goeds van zeggen kunnen.







{==1==} {>>pagina-aanduiding<<}

Mengelwerk.

Het vaderland een heiligdom. Leerrede, over Exodus III:5b. De plaats, daar gij op staat, is heilig land.


Door C.W. Westerbaen, Leeraar bij de Remonstrantsch-Gereformeerde Gemeente te Amsterdam. (*)

Noord-Nederland, ons Vaderland, bedoel ik, Landgenooten! wanneer ik u herinner, dat men niet ligt op de wereldkaart een plekje gronds zal vinden, voor den onpartijdigen en der zaken kundigen vreemdeling zoo belangrijk, als dat zelfde land, - belangrijk om deszelfs zonderlinge opkomst, aanwas en bloei, - om deszelfs gunstigen invloed op de overige deelen van Europa, - om deszelfs gevestigden zetel van koophandel en welvaart, verlichting en vrijheid, wetenschap en kunst, - en vooral om den ernst, standvastigheid en goede trouw onzer Landgenooten, welke nog heden, voor een aanmerkelijk gedeelte, onze steun en sterkte zijn. Van daar onze vroegere welvaart en hare tegenwoordige overblijfsels, welke de jaloerschheid der Volken steeds gaande houden, en ons, in hunne oogen, en zelfs in onze dagen, meer dan ééne kostbare en hagchelijke onderneming waardig maakten. Is nu ons Vaderland voor den vreemdeling zoo belangrijk, wat moet het dan voor ons niet zijn? Ja, ons moet het dierbaar, meer dan dierbaar, ons moet het heilig wezen. Gelijk weleer eenen mozes bij het gebergte Horeb, zoo roept ook ons de

{==2==} {>>pagina-aanduiding<<}
Allerhoogste toe: De plaats, waarop gij staat, is heilig land. Mij dunkt, het moet u belangrijk zijn, en ons opwekken tot gezindheden en bedrijven, welke onze eer en welvaart van zeer nabij betreffen, wanneer ik u thans de gewigtige vraag helpe beantwoorden: Waarom moet ons Vaderland ons heilig zijn? ten einde elkander aan te moedigen, om het heilig te bewaren.
Onder alle volken was het Vaderland steeds den braven burger dierbaar. De liefde voor hetzelve ontvlamde zijn hart, en deed het voor deszelfs bloei en glorie kloppen. Het Vaderland alleen vereenigde voor hem alles, wat hem streelen kon, en geene gebreken, geene ongemakken, waaraan sommige landen onder eenen ongunstigen hemel bloot liggen, konden ooit hunne waardige bewoners die liefde doen verzaken. Zij doet den inlander van het Woest-Arabië zijne dorre zanden tot den laatsten druppel bloeds verdedigen, en den bewoner van Nova-Zembla's ijsvelden in zijne lange en barre nachten en berookte hutten meer behagen vinden, dan in het genot van onze heldere dagen, vruchtbare oorden en fraaije woningen. Zelfs de weggevoerde slaaf, die op aarde geen Vaderland meer heeft, en in wien anders de verminking der menschheid schier alle edeler gevoelens uitdoofde, kan zijnen eenigen steun en troost nog vinden in het uitzigt, om aan gene zijde des grafs zijn Vaderland en zijne vrienden weder te zien. Geen wonder, dat die liefde, vooral in groote mannen, zelfs door geenen ondank, hoe schreeuwend ook, te bekoelen was. Hier hooren wij eenen phocion, stervende, zijnen zoon vermanen, om ook dien medeburgeren, die hem ter dood verwezen hadden, genegenheid toe te dragen, omdat men meer aan zijn Vaderland, dan aan zijnen vader verschuldigd is; dáár eenen aristides der Goden gunst afsmeeken voor het ondankbaar Athene, dat hem onschuldig verbannen had; hier weder zien wij eenen kamillus, in zijne eer beleedigd en verworpen door een volk, dat hij groot gemaakt had, niets ontzien, om het uit de kaken des verderfs te rukken; en

{==3==} {>>pagina-aanduiding<<}
dáár, eindelijk, onzen huig de groot veel liever om en voor, dan met een Vaderland lijden, dat hem schandelijk verguisd had. Neen, de liefde voor het land onzer geboorte, zoo algemeen, zoo krachtig, zoo onverwinnelijk, kan geen vooroordeel zijn. Zij evenaart, zij doet voor zich zwichten de sterkste neigingen der natuur; zij schijnt tot onze menschelijkheid te behooren, of liever, zij is daarvan het steunsel; zij behoort tot onze menschenliefde, die eerst bijzonder moet zijn, eer zij algemeen kan worden, en maakt ons het Vaderland en onze medeburgers tot de dierbaarste der wereld. Of zou ons het land niet hoogst dierbaar zijn, waaraan wij de zoetste van onze genietingen, de uitnemendste van onze voorregten te danken hebben, - waar wij onze wieg en bakermat vonden, de liefde van beminde ouders genoten, aan hunnen schoot dartelend speelden, en hunne asch, welligt, reeds aan deszelfs gewijden grond vertrouwden, - waar wij, reeds vroeg, de teederheden der liefste betrekkingen ondervonden, onze voornaamste kundigheden verzamelden, - waar wij met de lievelingen van ons hart veilig vereenigd en in de schaduw der wetten en vrijheid nuttig werkzaam zijn, of de vruchten onzer vlijt in zachte rust en vrolijke gezelligheid mogen smaken, - waar wij hartelijk wenschen, dat eenmaal ons stoffelijk overschot, met dat van onze Vaderen verzameld, veilig geborgen zal worden, - alwaar wij voor onze kinderen een voorspoedig leven en zalig sterven afbidden, en hopen mogen, dat zij er de vruchten zullen plukken van alles, wat wij voor hen verzorgd en volbragt zullen hebben?
Gewis moet een land ons dierbaar zijn, dat ons met zulke hechte, schoon zachte banden aan zich gebonden houdt, en waarvan de bewoners, hoe jammerlijk ook de losheid van beginselen, in de laatste jaren, onder hen toenam, over het algemeen echter, nog heden, de proef eener vergelijking met andere Natiën, ten aanzien van Godsdienst en zeden, kunnen doorstaan. Waar leest men bij ons van zoo vele en groote gruwelen, als el-

{==4==} {>>pagina-aanduiding<<}
ders? Waar wordt het regt onkreukbaarder, of liever, zoo geheel onkreukbaar gehandhaafd, als hier, waar geschenken aan regters gansch ongehoord zijn, en zich ook de Koning aan hunne uitspraak onderwerpt? Waar wordt, in het algemeen, de openbare Godsvereering meer in waarde gehouden door aanzienlijken en geringen? Waar zijn doorgaans de scholen voor de jeugd beter ingerigt? Waar ontvingen deze zoo hoogen lof van zeer onpartijdige en bevoegde beoordeelaars? Waar hoorde men hier ooit iets van oproer onder de studerende jongelingschap? Waar zijn verlichting en beschaving, vooral in den middelstand, algemeener, en is daarom de onrust minder te duchten? Waar zijn meer gestichten van menschenliefde in een kort bestek bijeen, en meer vereenigingen tot allerlei nuttige einden? Waar wordt meer tijd en vlijt besteed, waar meer geldelijk vermogen opgeofferd tot derzelver instandhouding? Waar is, vooral bij zware rampen, de menschenliefde algemeener en milder, de Christelijke geest werkzamer? Waar zijn de huwelijkstrouw en zeden, vooral in de beschaafder standen, onbesmetter, de vrouwen huiselijker en de openbare zedeloosheden verachtelijker? Waar worden wet en orde meer geëerbiedigd, burgerlijke veiligheid en billijke vrijheid meer begunstigd, en al, wat nuttige kennis, heilzame waarheid en goede zeden bevorderen kan, meer aangemoedigd, dan in dit zelfde Noord-Nederland, hetwelk, reeds daarom, met het Zuidelijke niet vereenigd kon blijven? Hier toch heerschen nog grondbeginsels van regt, van waarheidsliefde, van goede trouw, van verdraagzaamheid en vrijheid in de Godsdienst, van liefde voor Koning en Vaderland, die aldaar onder de uitzonderingen van den helaas! algemeenen regel behooren. Dierbaar, heilig dan ons lieve Vaderland, waarvan men dit alles, naar waarheid, kan zeggen!
Doch heilig ook dit dierbaar Vaderland, omdat het de asch bewaart van ontelbare groote mannen, die ons al de voorregten, welke wij genieten, door hunnen onvermoeiden arbeid, door edele zelfverloochening, door uitstekende bekwaamheden en groote deugden verwier-
{==5==} {>>pagina-aanduiding<<}
ven, door onwrikbare standvastigheid en onverwinnelijken moed bewaarden, en, grootendeels, voor hun eigen bloed kochten, hetwelk den grond, waarop wij staan, doorweekte, de zeeën roodverfde, en alles voor ons heiligde, waar onze treden zich rigten en onze wimpels gezien en geëerbiedigd worden. Geen Volk heeft grooter staatsmannen, geleerden, legerhoofden, scheepsbevelhebbers en vlootvoogden voortgebragt. Door hunne nijverheid en bedrevenheid, door hunne kunde en wakkerheid, hebben onze Vaders den meesten Volken van ons werelddeel de noodwendigheden en gerijfelijkheden des levens bezorgd, en hun, schoon tot hun eigen nadeel, hun waar belang leeren kennen. Bezwaarlijk zal men op onzen geheelen aardbol eene plek gronds kunnen aanwijzen, die, gelijktijdig, zoo vele groote mannen heeft voortgebragt. Zonder deze ware het onmogelijk geweest, zulk een heiligdom te stichten en meer en meer te verheffen en te bewaren, als ons Vaderland is. Inderdaad, den strijd te voeren met zoo weinige hulpmiddelen, zonder schatkist, zonder leger, zonder bondgenooten; alzoo te worstelen tegen den magtigsten Geweldenaar van zijnen tijd, wiens gebied zoo uitgebreid was, dat de zon in hetzelve nooit onderging, en die, nevens de bloem der meest geoefende krijgsbenden, de schatten van Peru en Mexico aanhoudend tegen ons aanvoerde; dien strijd, onder zeer bezwarende omstandigheden, tachtig jaren lang, zoo roemrijk vol te houden, en, intusschen, den krijg over te brengen naar gene zijde van den oceaan, om ook dáár den vijand afbreuk te doen en nieuwe lauweren te plukken; te midden van allerlei onlusten, de goede zaak te handhaven,
en zeven gewesten, behoudens elks wetten, vrijheid en voorregten, door éénen zachten band zoo aan elkander verbonden te houden, dat er een welgeregeld en gelukkig geheel uit ontsta, voor welks veiligheid en onafhankelijkheid elk zijn goed en bloed bleef opzetten: dit alles kon alleen door een volk van Wijzen en Helden geschieden (*). Hadden nu de begraafplaatsen

{==6==} {>>pagina-aanduiding<<}
van hunne groote mannen bij alle edele Volken te regt iets Goddelijks, heilig moet ons dan wel ons Vaderland zijn, 't welk de asch van zoo velen zijner onsterfelijke zonen bevat. Geen land toch, zoo klein als het onze, mag op zoo vele geachte namen roemen, in alle vakken der meest nuttige bedrijven; en zoo lang onze geschiedboeken zullen gelezen worden, en onze nakomelingen niet geheel ontaard zullen zijn, zullen zij, met ons, hun Vaderland als een heiligdom eerbiedigen, hetwelk het stof van zoo vele grooten en edelen bewaart tot den dag der algemeene vergelding. Waarin toch hebben onze Vaders niet uitgemunt, wat waarlijk belangrijk mogt heeten? Hebben zij niet de gewigtigste ontdekkingen gedaan, en het Vaderland der Drukkunst gesticht? Waren de wetenschappen niet lang bij ons in aanzien, toen het overig Europa nog in het duister lag? Is het licht der gezuiverde wijsbegeerte, letterkunde en godgeleerdheid niet van ons tot onze naburen overgegaan? Waren onze geneesheeren en regtsgeleerden niet reeds vroeg allerwegen beroemd? Gaven wij niet het edel voorbeeld van staatkundige en godsdienstige vrijheid? Was ons Vaderland niet, van vroege tijden her, de veilige toevlugt voor alle vreemde slagtoffers van gewetensdwang en geweld, en waren wij niet reeds rijk geworden door onzen eerlijken handel, toen het vooroordeel der middeleeuwen, overal elders, den koophandel nog als schandelijk verfoeide? Men moge het dan al of niet eene vrucht mijner nationale fierheid noemen; maar het is mij altijd als blijkbare waarheid voorgekomen, dat God ons Vaderland, zoo belangrijk voor de verheffing van den menschelijken geest en voor de uitbreiding van het ware en goede onder zijne kinderen op aarde, in alle tijden, gezegend heeft, ten zegen voor het overige menschdom.
Heilig, eindelijk, moeten wij ons Vaderland achten, uit hoofde van de zoo zonderlinge bescherming van Hem, die het lot van alle Volken regelt. Ik behoef u niet rond te voeren door onze vaderlandsche geschiedenissen, om u te doen opmerken de menigte van allergeduchtste

{==7==} {>>pagina-aanduiding<<}
gevaren van allerlei aard, welke de Algoedheid van dit land afgeweerd, of wel in bronnen van zegen voor ons herschapen heeft. Zij verloste ons vaak, nadat alle hoop op redding vervlogen, en alle uitzigten op menschelijke hulp verdwenen waren. Dit bleek reeds bij onzen oorsprong als Natie, ten tijde der Spaansche beroerten, waarvan wij reeds gewaagden. Elk blad schier van onze jaarboeken getuigt van Goddelijken bijstand; en wie vindt in dezelve niet meer dan één tijdvak, waarin onze toestand zoo reddeloos scheen, dat de magtigste Natiën onze bede om hulp niet durfden verhooren, en onze bondgenooten zelve ons aan ons jammerlot overlieten? Het is gebeurd, (om nu maar iets te herinneren) dat, in een' tijd van zeer hevige burgertwisten en partijschappen, door oproer en geweld gekenmerkt, twee vereenigde Koningsvloten der vermogendste naburige Rijken onze kusten bedreigden en benaauwden, - dat, gelijktijdig, twee geduchte legermagten van onderscheidene Vorsten, als door een' tooverslag, tot in het hart des lands, zelfs van Holland, waren doorgedrongen, - dat de verwarring, magteloosheid en schrik, aan onze zijde, zoo groot waren, dat men, in onze hooge Vergaderingen, reeds sprak van dijken en dammen door te steken, en, met het rampzalig overschot van het geredde, ter vrije zee een ander Vaderland te zoeken. Zoo hoog klom soms de nood; maar ook zoo zonderling en zigtbaar was, toen en altijd, Gods almagtige bescherming, dat de verlossing vaak uit eenen hoek kwam opdagen, aan welken ook de schranderste staatsmannen nimmer gedacht, of dien zij daartoe gansch ongeschikt gekeurd hadden. Zoo aanhoudend waakte Gods goede Voorzienigheid voor ons dierbaar Vaderland, dat het, in hoe vele en zware oorlogen ook gewikkeld, hoe dikwerf ook de twistappel der ons omringende strijdende magten, hoezeer ook eenmaal geweldig aangegrepen door den tuimelgeest der toomelooze vrijheidzucht, die meer dan één
werelddeel geschokt en beroerd heeft, schoon ook door vreemde legers overdekt, en, na derzelver verdrijving,

{==8==} {>>pagina-aanduiding<<}
door de kern van napoleon's geoefende krijgers weder met woede aangevallen, zich echter steeds heeft staande gehouden, en zijn moedig hoofd verheven boven de stormen der oorlogen, boven de dwarlwinden der menschelijke driften, opgevolgd door verschrikkelijke aanvallen der natuur, die ons dreigden te vernietigen. Dit alles hebben wij noch aan menschelijke kracht en wijsheid, noch aan edelmoedige opofferingen van goed en leven, noch zelfs aan de dapperheid der roemrijke beschermers van onzen vaderlandschen grond alleen te danken. God, God alleen kon zulke wonderen scheppen! Ja, dit land heeft den stroom der onrustigste tijden en de stormen der geduchtste rampen niet min standvastig verduurd, dan de zeegolven, welke op onze kusten breken. Ja, het zijn de goedertierenheden des Heeren, dat wij niet vernield zijn geworden, en zijne barmhartigheden over ons hebben geen einde gehad tot op dezen tegenwoordigen dag!
En dat Vaderland, Nederlanders! zou ons niet dierbaar, niet heilig zijn, hetwelk God zelf, door zijne zonderlinge bescherming, zoo zigtbaar geheiligd heeft, waarin zijne zegenende tegenwoordigheid allerwegen, in onwaardeerbare weldaden zonder tal, aanschouwd, en zijne goedheid gesmaakt wordt in ontelbare groote voorregten, waarin wij ons, ter eere van zijnen Heiligen Naam, boven vele Volken der beschaafde wereld mogen verheugen! Een land, waarmede de Voorzienigheid dus nog groote oogmerken moet hebben, welks val zij nog niet heeft willen gedoogen, waaraan zij eenen willem den eersten tot Stichter, en zijnen waardigen Naamgenoot, tegen aller verwachting en veler wenschen, tot Hersteller en Beschermer gaf, dat land moet ons heilig wezen. Ons, die er aan gehecht zijn door de fluweelen koorden der natuur, door de deugden en vooral door de menschenliefde van velen onzer medeburgers, door onwaardeerbare heilgoederen, vooral van eenen geestelijken en zedelijken aard, - ons, die eenen grond betreden, geheiligd door het bloed van onze Vaders,

{==9==} {>>pagina-aanduiding<<}
die de begraafplaats is van eene onafzienbare schaar van uitmuntende en edele mannen, - ons, wier Vaderland zoo dikwijls door Gods bijzondere bescherming geheiligd is tot heilige oogmerken, - ons roept natuur, gevoel, geschiedenis, ondervinding, de Godheid zelve, met ééne stem, toe: de plaats, waarop gij staat, is heilig land.
Dit land nu wordt belaagd door een Volk, dat ons reeds lang, zonder reden, veracht en gehaat heeft, - waarmede wij, tot ons ongeluk, buiten de schuld van onzen Koning, hebben moeten vereenigd zijn, - dat daarvan intusschen ontelbare schoone vruchten plukte; - door een Volk, welks voortbrengselen, in onze huisgezinnen, maar al te zeer, tot groot nadeel van onze eigene fabrijken en handwerkslieden, gewild waren, - dat, om de vereeniging met ons te bevorderen, door het geeerbiedigd Hoofd onzer Regering steeds op de minzaamste wijze behandeld, gespaard en grootelijks bevoordeeld is, - dat nimmer zoo gebloeid heeft in rijkdom en aanzien, als door zijne gunst, en dat, evenwel, altijd gemord, zijn bewind tegengewerkt, zijne dagen verbitterd en zijne goedheid misbruikt heeft, schoon valschelijk feesten vierende en gejuich aanheffende in zijne tegenwoordigheid, doch overigens hem en ons lasterende en smadende, op alle mogelijke wijzen. Dit Volk, reeds de kwelling van den verlichten en edelen Keizer jozef II, wien het mede weleer ondankbaar verguisd heeft, en alleen te regeren door het onbepaaldste geweld, (gelijk de ondervinding nog nader zal doen zien) is tot openlijk oproer, plundering en brandstichting overgeslagen, - verwoest en vernielt alom, lastert en hoont openlijk, op eene voor ons duldelooze wijze, al wie nog tot ons behoort, - berooft en mishandelt zelfs onze ongewapende en vlugtende krijgslieden, - neemt onze vestingen weg, - weet van eer noch gegeven woord aan derzelver verdedigers, - houdt velen van hen, uit louteren haat, in harde gevangenis, - wordt, door de eerloosheid van velen der hunnen, die weleer trouw

{==10==} {>>pagina-aanduiding<<}
zwoeren aan ons bewind, en door het toevloeijen van vreemde fortuinzoekers en oproermakers, van dag tot dag geduchter, - dringt onze legers, jammerlijk gedund, naar onze oude grenzen terug, en kwelt ons met gewapende aanvallen, die, wanneer zij naar hunnen wensch gelukken mogten, dat de Almagtige verhoede! ons land met naakte en hongerige vreemdelingen zouden overdekken, onze schoonste instellingen den bodem inslaan, ons geldwezen uitrooven, en geheel ons Vaderland de rampzalige prooi doen worden van eene listige en hoogst gevaarlijke vereeniging van ongeloof en bijgeloof beide, evenzeer wraak en woede blazende tegen onze dierbaarste voorregten. Dit zou het lot zijn van het land onzer Vaderen! Daarvoor zouden zij, en wij na hen, zoo veel gearbeid, opgeofferd en verduurd hebben ten algemeenen beste! Daarvoor zouden zij roemrijk geleefd, en, grootendeels, den heldendood gestorven zijn, opdat dit heilig land door muitelingen en roovers overweldigd en uitgeput, onze eer verguisd, onze vlag weggeworpen, onze wet naar vreemd bederf nog meer verminkt, en de stam van oranje, dien zij onverzoenlijk haten, uitgerooid zou worden, - opdat onze edele Koning nogmaals den bittersten haat buiten zijn Vaderland zou moeten ontwijken! En dit zouden wij gedoogen!... Landgenooten! de grond, waarop wij staan, is heilig land; en wij zouden niet alles doen en lijden, om deszelfs volslagene ontheiliging te verhoeden! Eerst onlangs is hij gezuiverd geworden van het vreemd gebroed, dat hem ontwijdde, en nu zouden wij hem door nog veel snooder gespuis laten overheerschen en bezoedelen!... Landgenooten! Het enkel denkbeeld doet mij sidderen, dat gij dit zoudt kunnen toelaten, of zoudt moeten lijden. Denkt toch niet, dat dit gevaar niet te vreezen is, en dat men zich gelukkig zal achten, wanneer men slechts geheel van ons gescheiden is.
Weet gij dan niet, dat men er, met ondragelijken hoogmoed, openlijk voor uit durft komen, dat men, eer men iets van vrede wil hooren, bij voorraad, onze

{==11==} {>>pagina-aanduiding<<}
legers verre achter onze vestingen wil hebben, waar wij schier niets zouden bezitten, om hen af te keeren? Weet gij niet, dat men vlamt, om uit onze goederen hunne verwoestngen te herstellen, en dat men niets meer verlangt, dan zich een groot aantal bandieten van den hals te schuiven, om hun, ten onzen koste, brood en kleederen, en wat zij meer verlangen, te verschaffen? Weet gij niet, dat ons leger zeer verzwakt is, in meer dan één opzigt, - dat wij den winter te gemoet gaan, die onze rivieren en overstroomingen bevloeren kan, en dat wij met een Volk te doen hebben, overmoedig op hunnen voorspoed, werkzaam door hunnen opgewonden geest en door roofzucht verhit?
Neen, de vijand moet niet gering geacht, het gevaar vooral niet verkleind worden, zullen wij niet vergaan. De Koning, die vooral geen vriend van nuttelooze verontrusting en doellooze opoffering van 's lands penningen is, de Koning, met alles volkomen bekend, roept de geheele Natie bij alwat heilig is te wapen, en vordert van haar, in alle opzigten, denzelfden grooten ijver en geestkracht ter behoudenis, dien onze vijanden ten verderve betoonen. Alzoo verlangden wij, dat Hij spreken zou, want dit vereischen de omstandigheden; en, indien al het lot van ons Vaderland door loutere onderhandelingen kon beslist worden, 't geen vooral niet waarschijnlijk is, omdat men zich tot de ongerijmdste eischen geneigd betoont, wie ziet dan echter niet, dat al het goede, dat wij bedingen, of liever, al het kwade, dat wij keeren kunnen, alleen door onze allergeduchtste houding kan en moet worden verkregen of afgeweerd? (*) Evenmin hope men, te dien einde, op vreemden bijstand, meestal (wij hebben het meermalen

{==12==} {>>pagina-aanduiding<<}
gevoeld) een middel, zoo erg als de kwaal, en waarvan wij, in den tegenwoordigen staatkundigen toestand van geheel Europa, niets te wachten hebben. Geheel de wereld, Landgenooten! staart veeleer op ons eigen gedrag, dat, naast God, ons lot zal moeten beslissen voor eene toekomst, die, naarmate van ons tegenwoordig gedrag, eervol of schandelijk, rijk gezegend of verderfelijk voor ons en onze nakomelingen zijn zal. Maar zou God onzen val, den val van dit heilig land, dat Hij zoo vaak verdedigde, gedoogen? Zou Hij zoo vele Vaderlandsliefde, als thans reeds betoond wordt, laten verguizen en niet eenmaal zegenen? Neen, ik kan het niet gelooven, en acht mij, met u, hoogstgelukkig, dat Hij onze rots en ons schild is, gelijk Hij immer voor onze Vaderen was. Maar onze Vaderen waren wakkere, ijverige, dappere mannen, voor wie dit land, inderdaad, een heiligdom was. Zij vertrouwden vast, dat God hun niet begeven of verlaten zou; doch dan alleen, wanneer zij zelve het beschermden, - wanneer hun daartoe niets te dierbaar was, of te moeijelijk viel, - wanneer er niets verzuimd werd, dat gedaan moest worden tot algemeen behoud, - wanneer er geen tijd verloren ging, dien het Vaderland voor zich eischte; want zij waren wijs genoeg, om te weten, dat God hen reeds daarin aanvankelijk hielp, dat Hij hun de vereischte ziels- en ligchaamskrachten tot eigene werkzaamheid gaf, en dat zijne Voorzienigheid, ten beste der menschen, derzelver getrouw gebruik altijd vooronderstelt. Daarom waakten en baden zij tevens, vertrouwden op den Heer en deden het goede, en wachtten, op deze wijze alleen, Zijnen zegen op hetzelve gerustelijk af.
Wel dan, Landgenooten! het gevaar niet verkleind, - de vijand vooral niet gering geacht, maar ook niet gevreesd, - geene ijdele hoop op menschen, maar alleen op God gebouwd, die den stouten helpt, den werkzamen zegent, maar den tragen bloodaard, den verwaarloozer van zijn heiligdom, overlaat aan het lot en de verachting, die hij waardig is. - Veel, zeer veel goeds

{==13==} {>>pagina-aanduiding<<}
hebben wij te verwachten, en verre van hopeloos is de heilige zaak, waarvoor wij ijveren; maar het moet waarlijk ijver zijn, die ons bezielt, en alles moet nu wijken voor een heiligdom, van welks behoudenis voortaan alles op aarde voor ons en de onzen afhangt. Ja, het Vaderland zal nogmaals behouden, en onze zaak volkomen gered, en misschien zeer gunstig gekeerd worden, wanneer men ons de magt wèl ziet gebruiken, die wij bezitten; daartegen is geene magt, die van buiten komt, en geene beschutting heeft, zoo als wij die hebben in onze rivieren, smalle wegen, sluizen en vestingen, bestand. Wij hebben die slechts te verdedigen; zij, te veroveren. Wat van beide is gemakkelijker? Wij hebben de zaak der orde en des regts, der deugd en der wetten, het heiligdom des Vaderlands en der menschheid ten doel; zij, het rijk der Helle. Wie kan meest hopen op Gods zegen? Wij hebben aan ons hoofd een' Koning, die God voor zijnen Koning erkent, - wien dit land een heilige grond is, - die ons allen liefheeft, en bewijst, dat Hij durft en kan doen, wat gedaan moet worden; zij, eenen booswicht (*), dien al, wat God eerbiedigt en braaf is, verfoeit. Zij hebben het zwaard genomen tot oproer, en zullen er door vergaan; wij, er door gered worden. Wat zouden wij dan vreezen, als wij algemeen ter hand nemen, wat wijsheid en godsvrucht gebieden?
Onze pligt is dan moed en vertrouwen op den Allerhoogsten, werkzaamheid en krachtbetoon, onbepaalde onderwerping en trouw aan Koning en Vaderland. Of meent gij, dat ons lot nog dragelijk, dat ons leven nog verkieslijk zou zijn, zoo wij ons de wet moesten laten stellen door booswichten, zoo als wij onze vijanden, helaas! maar al te ongelukkig, hebben leeren kennen, of door welke andere booswichten het ook zou mogen geschieden? Men omringe dan ons heiligdom tegen hunnen pestvloed met een' ondoordringbaren muur; men

{==14==} {>>pagina-aanduiding<<}
weêrsta de woede, of wij zijn verloren. Geene verdenking, geen wantrouwen, geene waanwijze berisping, geene misnoegdheid over bijzonder bezwaar, ten zij wij alles wilden verlammen en bederven. Een' welgewapenden kring gesloten rondom onzen Koning door allen, oud of jong, rijk of arm, en dien kring vooral niet geopend, dan waar onze lijken vallen, opdat hij spoedig weder door braafheid en trouw op nieuw gesloten worde. Ieder, in wat stand ook, sta waakzaam op den post, hem toevertrouwd, en verlate dien niet, zoo lang pligt hem trouwe gebiedt. Onvermoeidheid, zoo lang er nog iets te doen valt, wat de voorzigtigheid eischt, zij het kenmerk van ons en alle brave burgers. Iedereen, wie hij ook zij, beperke zijne weelde, offere, wat hij slechts kan, voor de goede zaak, voor de huisgezinnen onzer uitgetogene brave medeburgers, voor de verpleging onzer zieke en gekwetste verdedigers, voor de uitrusting van minvermogende vrijwilligers tot den edelsten strijd, en vereere alzoo zijne Christelijke belijdenis. Één enkele stuiver voor de goede zaak baat meer, dan millioenen zuchten en klagten. Geen ijdel gepraat, geen gezwets, geen schelden en tieren tegen onze vijanden, zelfs geene tranen, hoe talrijk ook, kunnen het Vaderland redden, of ons behoeden voor een gejammer zonder nut en zonder einde, wanneer het eenmaal mogt verloren zijn. Iedere gade, iedere moeder toone het Vaderland heilig te achten, en wapene zich en de haren met moed, om met hetzelve niet alles te verliezen. Voorts zij een ieder rustig en vreedzaam; en die er aan denken mogt, om in algemeene onrust of oproer zijn bijzonder voordeel te zoeken, hem volge vloek en straf, gelijk het ligchaam de schaduw! Zoo, maar ook zoo alleen, kan wet en orde onder ons blijven wonen, het heiligdom van ons en onze Vaderen bevestigd en beveiligd, alle blaam van hetzelve afgeweerd worden, en deszelfs roem met nieuwen luister prijken onder de Volken der aarde. Zoo
worde de band van vereeniging en liefde tusschen Vorst en Volk nog sterker! Zoo worde het lijden van ve-
{==15==} {>>pagina-aanduiding<<}
len, en het leed van Hem en ons allen, in deze zorgvolle en droevige dagen, door Gods goedkeurende gunst, rijkelijk vergoed! Zoo moge de ramp, onder Zijn wijs bestuur, vruchtbaar voor ons worden in wijsheid en Christelijke vroomheid! Zoo moge onze droefenis, die slechts tijdelijk is, ons, door christus, een eeuwig gewigt van heerlijkheid werken, en onze Vaderlandsliefde, gelijk de Zijne, door ijverige werkzaamheid en groote opofferingen krachtig bewezen, door den Algoede, te zijner tijd, bekroond worden met herstelde rust en vernieuwde welvaart voor ons en onze kinderen! - Amen.





Het klimaat, de pest en de krankzinnigenhuizen in Egypte.

De kamsim, of simoum, waait te Alexandrië gewoonlijk van het begin van Mei tot het einde van Junij. Deze verpestende wind komt uit het oosten, van den kant der woestijn, en verslapt zoo zeer het gansche gestel der menschen, dat de Europeanen veelal te bed moeten blijven, en zich ongeschikt voor de geringste inspanning van ligchaam of geest gevoelen. Dit komt niet enkel van de hitte; want de thermometer rijst daarbij zelden meer, dan drie of vier graden. Deze opmerkelijke uitwerkselen zijn zeker toe te schrijven aan nog onbekende oorzaken, die in de gesteldheid der lucht gezocht moeten worden; de electriciteit schijnt eene hoofdrol hierbij te spelen. Daar van de maand Maart af geen regen valt, is het land overal droog en dor; de grond barst; het loof der boomen vertoont zich als verzengd; de eenige plant, die wèl tiert, is de soda (salsola soda), welke in het zand groeit. In de laatste dagen van Junij beginnen de noordoostewinden te waaijen, en houden tot in September aan. Gedurende dezen ganschen tijd is de lucht aangenaam en frisch; des nachts valt overvloedige dauw, die de planten verkwikt,

{==16==} {>>pagina-aanduiding<<}
en men verneemt niets meer van den verderfelijken invloed des simoums. De dampkring is in Alexandrië steeds zeer vochtig en met fijne zoutdeelen bezwangerd, die zich in de gedaante van kleine kristallen aan de muren en het huisraad aanzetten. Nogtans schijnt deze lucht niet ongezond te zijn; van borstkwalen ten minste weet men er niet. - Beneden-Egypte is van Augustus tot het einde van September, ten gevolge van het overstroomen des Nijls, een groot meer. Zoodra de rivier binnen de oevers terugtreedt, beginnen de werkzaamheden op het veld. In Januarij komt het gezaaide ten voorschijn, en in April is de eerste oogst reeds geschied. Door kunstige besproeijing weet men van den grond eene tweede vrucht te bekomen, die in Augustus, eer de overstrooming komt, wordt binnengebragt. In Alexandrië is het des zomers niet ongemeen heet; daar moeten dus andere oorzaken zijn, waaruit zoo zware ziekten soms ontstaan: de nabijheid van het meer Mareotis zal buiten twijfel veel kwaad doen. - Opper - Egypte is zeer droog. Er zijn vierhonderd jaren oude sycomoren (soort van vijgeboomen), op welke misschien nooit regen is gevallen; en menige boom van deze soort groeit op zoo hoogen grond, dat het Nijl-water bij het buiten de oevers treden nooit tot aan de wortels komt, en de dauw, waarvan boven werd gesproken, strekt zich niet verder uit, dan Middel-Egypte. In Damiate, Rosette en Alexandrië regent het soms van November tot Maart, en dan heerscht er eene gevoelige koude. Maar in Kairo, dat slechts vijftig uren verder ligt, weet men naauwelijks van regen of koude. In Opper-Egypte regent het misschien om de acht of tien jaren eenmaal; doch, zoo de regen begint, valt dezelve bij stroomen.

Bij mijne aankomst te Alexandrië heerschte er de pest in den hoogsten graad. Elken dag stierf er zeker een Europeaan en omstreeks achttien inboorlingen, hetgene op eene bevolking van 16,000 zielen zeer veel is.

{==17==} {>>pagina-aanduiding<<}
Alle huizen waren gesloten. Men doopte het geld, eer men het aannam, in azijn. Brieven en andere papieren werden met tangen aangevat, zelfs nadat men ze gezuiverd had. Op straat droeg men een' stok, waarmede men ieder van zich stiet, die onvoorzigtig te nabij kwam. Elken morgen zocht men met belangstelling te vernemen, hoe veel kranken er in den verloopen nacht gestorven waren. Bij het ontbijt sprak men van de pest, bij het middagmaal beschreef men de aansteking, en bij het avondeten onderhield men elkander over pestbuilen. Ook op de gezelschappen der vrouwen liep het gesprek steeds over de besmettelijke ziekte: de kat, zeide men, kan dezelve verspreiden; de hond is op verre na niet zoo gevaarlijk; de ezel brengt zeer ligt de pest over; van het paard heeft men niets te vreezen; nieuwbakken brood is zeer verdacht, maar door vleesch wordt de ziekte niet medegedeeld, enz. Zag men toevallig iemand wat lang aan, zoo bevoelde hij zich terstond; en klaagde iemand over hoofdpijn, of zag hij er bleeker uit dan gewoonlijk, zoo ontweek hem ieder.
Het pesthuis bestaat uit verscheidene kleine vertrekken met een enkel tralievenster naar het oosten, alsof het opzettelijk bestemd ware, dat de verderfelijke wind uit de woestijn daar zoude inblazen. Het eenige huisraad in deze cellen is een bed van biezen matten met eene matras en een laken, dat veelal weldra tot lijkkleed moet dienen. De deur wordt gewoonlijk achter den ongelukkigen kranke toegesloten. Een Arabier, die tot ziekenoppasser is aangesteld, zit daar buiten, en rookt zijne pijp op zijn gemak; slechts zelden gaat hij naar binnen, om den lijder de brandende lippen te bevochtigen. Eenmaal daags komt de Italiaansche Dottore den ongelukkigen bezoeken, schrijft met veel deftigheid vlierthee of iets dergelijks voor, en maakt, dat hij weder wegkomt.
De pest ontstaat zeker meest uit de bedorvene dampen, welke zich uit rottende dierlijke zelfstandigheden ontwikkelen. In alle Turksche steden slagten de vleesch-
{==18==} {>>pagina-aanduiding<<}
houwers midden op de straten, die nooit gereinigd worden. Ook doode honden, katten, kameelen en ezels verrotten aan den weg en blijven liggen. De Turk verwisselt zelden van kleederen; in weerwil der veelvuldige wasschingen, is het volk ten uiterste morsig. In de steden van het Oosten breekt de pest gewoonlijk het eerst in het Joden-kwartier uit, waar de ergste onreinheid heerscht. Men kan echter niet ontkennen, dat de pest ook met andere omstandigheden in verband staat; zoo houdt dezelve gedurende de overstrooming van den Nijl geheel op, en vertoont zich weder, zoodra het water tot gewoon peil zakt.

Worden de pesthuizen te Alexandrië zeer slecht verzorgd, de krankzinnigen in Kairo hebben het nog erger. Daar bestaat, ja, een bijzonder huis voor dezelven. Ik zal trachten, een begrip van deze inrigting te geven. De opziener van het krankzinnigenhuis wilde mij langen tijd niet binnenlaten. Hij meende, dat nooit eenig Frank daartoe verlof had bekomen; doch mijne hoedanigheid van hakkim (geneesheer) des Engelschen Consuls en een half dozijn piasters ruimden alle zwarigheden uit den weg. De opziener nam eene uit leder van het Nijlpaard vervaardigde zweep, en leidde mij door een' zeer langen, naauwen gang naar eene binnenplaats, rondom welke de verblijven of hokken der krankzinnigen gemaakt waren. Eenigen der zachtzinnigsten liepen vrij rond; maar de ongelukkigen in de hokken bevonden zich met een' ijzeren band om den hals geketend aan de venstertraliën. De opziener ging met mij rond, en, even alsof hij eene menagerie van wilde dieren liet zien, schudde en rammelde hij aan de kettingen, ja rukte die soms geweldig naar zich toe, wanneer de ongelukkige niet schielijk genoeg voor den dag kwam. Allen kermden erbarmelijk om brood. Ik onderzocht, hoe veel hun dagelijksch rantsoen was, en ik vernam met ontzetting, dat zij niets ontvingen, dan hetgene hun van tijd tot tijd door milddadige lieden werd toegezonden. Het was

{==19==} {>>pagina-aanduiding<<}
thans bijna middag, en zij hadden in achttien uren niets gegeten. Nu bragten twee zeer wel gekleede Turksche vrouwen een' ongemeen grooten watermeloen en twee brooden. Men verdeelde deze gave, en wierp aan ieder dier ongelukkigen een' brok toe. Nooit zag ik de menschelijke natuur dieper gezonken. Zij verslonden, als hongerige wolven, het voorgeworpene, dat op verre na niet toereikend was. Terstond liet ik voor een paar piasters brood, dadels en zure melk halen. Toen deze levensmiddelen aankwamen, ging er een vreugdegejuich op, dat mij het hart verscheurde. Ik vreesde schier, dat zij de ijzeren stangen zouden breken, om zich op de spijze te werpen. In weerwil van de zweep, waarmede de opziener heftig rondsloeg, was hun woedende honger zoo groot, dat wij moeite hadden, om onze handen voor hunne klaauwen te beveiligen. Het was verschrikkelijk te zien, hoe zij de spijs verscheurden met nagels, die werkelijk op arendsklaauwen geleken.
Ik kan niet nalaten, hier aan te merken, dat ook bij deze krankzinnigen een hoofdtrek van het karakter des Mahomedaans in volle sterkte uitkwam. Een man, die mij dringend smeekte, dat ik hem brood zou geven, spoog naar mij, toen ik zijn hok naderde. Een ander, die een stuk watermeloen met de woede van den felsten honger had gegrepen, at het niet op, maar verborg het langer dan een kwartier uurs, en wierp het mij naar den kop, toen ik zijn venster voorbijging; liever nog wilde hij eenen Christen honen, dan zijnen razenden honger stillen. Niettegenstaande mijne dringende beden, ging de verschrikkelijke zweep meer dan eenmaal over zijne naakte schouders.
Bijzonder trok mijne opmerkzaamheid een Turk, die er goed uitzag, en die Officier onder de troepen van den Pacha geweest was. De man klaagde bitter, dat hij zoo hard behandeld werd. Hij zeide mij, dat hij van honger zou sterven, daar hij in verscheidene dagen niets te eten had gehad, dan een paar oncen brood. Hij sprak zoo verstandig over zijnen toestand, dat ik met

{==20==} {>>pagina-aanduiding<<}
verwondering den oppasser vroeg, waarom toch deze persoon opgesloten was. De opziener lachte mij uit, en antwoordde: Weet gij dan niet, dat de krankzinnigen gewoonlijk, wanneer zij het kalmste schijnen, een' boozen trek in den zin hebben? Ten bewijze van het gezegde verhaalde hij mij de geschiedenis van eenen Neger, een gewezen vleeschhouwer, welken men, omdat hij zoo bedaard was, vrij in huis liet omloopen. Deze had, namelijk, eens bij nacht een' zijner makkers geslagt, naar de kunst in stukken gesneden, en in elk hok een gedeelte gebragt. Sedert, zeide hij, zijn wij op onze hoede, daar zij anders misschien elkander, tot den laatsten man toe, verslinden zouden.
Ik onderzocht naar de oorzaken, die aanleiding hadden gegeven, dat de bewoners van dit huis, dertig in getal en allen van het mannelijk geslacht, krankzinnig waren geworden. Vier hunner waren in hunne verstandelijke vermogens gekrenkt, omdat zij te sterk hashis, eene bedwelmende stoffe, die uit de bloemstampertjes van den hennep bereid wordt, gerookt hadden. Vijf anderen waren vergiftigd geworden, waaronder drie door koffij. Drie hadden door geestdrijverij, en één ten gevolge van de bastonnade (stokslagen) het verstand verloren.
Ik ken geen land, waar gelukkig de krankzinnigheid zeldzamer is, dan in Turkije; want geen volk op aarde denkt zoo weinig, als de Turken. Eene ramp, die bij eenen Europeaan de hersenen in verwarring zou brengen, schijnt op het gevoel van den Arabier naauwelijks te werken, zoodat hij onder omstandigheden, welke bij menigeen aanleiding tot zelfmoord geven, koel en droog zegt: Allah karim (God is groot)! Ik zag te Rosette, hoe een Arabier den puinhoop van zijn zoo even ingestort huis beschouwde; het eenige woord, dat hij liet hooren, was: Allah karim! - Een Engelschman viel in den Nijl. Zijn reisgezel bad de Arabieren, die in het vaartuig waren, zeer dringend, dat zij hem te hulp zouden snellen; maar zij sloegen de oogen naar den

{==21==} {>>pagina-aanduiding<<}
hemel, en riepen: Allah karim! De ongelukkige verdronk. - Daar zij gelooven, dat geene menschelijke wijsheid het ongeluk, dat komen zal, verhoeden kan, zoo rekenen zij het zich tot verdienste, geene moeite tot afwering te doen, maar ongevallen moedig te verdragen; en de Arabieren drijven daarin de wijsgeerte, indien men het zoo noemen mag, nog verder, dan de Turken. Ik weet geen voorbeeld van zelfmoord in Turkije of Egypte, en nooit heb ik hooren zeggen, dat een Arabier uit vertwijfeling krankzinnig is geworden.
Ik deed moeite, om den opziener te beduiden, dat de krankzinnigen zachter en menschelijker behandeld moesten worden. Ik voegde er bij, dat men, zoo doende, welligt bij eenigen het gebruik van het gezond verstand zou herstellen. Maar hij schudde het hoofd, en meende, dat het onmogelijk was; dat alleen de zweep eene heilzame uitwerking had, en dat men hen slechts onschadelijk moest maken; en wat is er ook aan gelegen, zeide hij, of zij weder gezond worden, dan niet?





Dr Jongste uitbarsting van den Vesuvius.


Sieh diesen Spiegel 
Dieses Golfs, weiteben und segelreich, an! 
Sieh von fern herwehen den Rauch Neapels, 
Sieh des Vesuvs Rauch! 
 
platen. 


Eene frissche koelte - een vento Greco - dreef ons van de immer bloeijende velden van Sicilië naar de heerlijke kusten van Napels. Wij hadden Palermo des avonds ten negen ure verlaten, en bevonden ons den volgenden morgen reeds in het gezigt van Uttika. Eene zoo spoedige vaart is zelfs bij de beste zeilers eene zeldzaamheid, en de wakkere Kapitein, een vlug en bekwaam Genuees, gaf ons blijde hoop op eene zeer gelukkige reis, daar de reeds gunstige wind tegen den avond bijna zuidoost werd. Niets evenaart de afmattende

{==22==} {>>pagina-aanduiding<<}
verveling van doodstilte op zee - niets de algemeene vreugde, wanneer een gewenschte wind de zeilen doet zwellen, en het schip over de rollende golven als wegvliegt. Zoo was dan onder ons ook vrolijk gezang, en onze vreugde steeg ten top, toen wij, bij de laatste gloeijende stralen der in volle pracht ondergaande zon, die in zee scheen te duiken, het hooge, rotsachtige strand des marmereilands van tiberius (*) ontdekten.
Wij verlieten het eene paradijs, om het andere in te treden. Bij het naderen tot een nieuw en schoon doel, gevoelde niemand behoefte aan slaap. Ofschoon wij wisten, dat wij, des nachts de haven binnenloopende, niet vóór den volgenden morgen verlof zouden bekomen, om aan land te stappen, besloten toch allen, bij zoo aangenaam weder niet te slapen, en het gezelschap van vreemdelingen verzamelde zich in de fraaije kajuit, welke met derzelver camerine's voor de vrouwen tot nachtverblijf bestemd was. Het ontbreekt den reizenden in deze schoone landen nooit aan stof tot onderhoud; en nergens zou de onmogelijkheid van mededeeling ongelukkiger of althans ontevredener maken, dan in Italië. Men heeft zoo veel gezien, ondervonden, genoten, dat men al dat heerlijke niet lang in eigen' boezem kan opsluiten. Ieder ontwaart behoefte, om aan zijn gevoel lucht te geven; en de aandoeningen, welke door ongewone natuurtooneelen in het menschelijk gemoed veroorzaakt worden, moeten in woorden zich ontlasten. Zaken, die meer voorwerpen van stil gepeins zijn, kan men in zijn binnenste als opsluiten en daar met gedachten verwerken; maar dingen, welke de zinnen sterk aandoen, laten geene willekeurige beperking toe: het overvloeijende hart moet woorden en menschen zoeken, om aan zijne gewaarwordingen ruimte te geven, en zijne vreugde aan gelijkgestemde zielen toe te roepen.
Deze, door allen gevoelde, behoefte bragt ons klein,

{==23==} {>>pagina-aanduiding<<}
maar uitgelezen gezelschap bij elkander. De eene geschiedenis, vertelling, opmerking verdrong de andere, en de ernst der mannen werd dikwijls tot vrolijkheid gestemd door de luimige scherts van geestrijke vrouwen. Zoo vervlogen de eerste uren van den nacht met die onbegrijpelijke snelheid, waarmede ons schip over zee was gevaren; en steeds levendiger werd het gesprek, steeds vrolijker de boert, wanneer plotseling een algemeen gejuich der matrozen boven ons losbrak, en het geroep: Il monte! il monte! (de berg! de berg!) ons op het verdek deed komen.
Voor hem, die nooit een' vuurspuwenden berg aanschouwde, heeft de natuur hare hoogste kracht nog niet ontsloten. Onder alle de wonderen der aarde is dat harer vuurbrakende gebergten zeker het meest verbazende. Dit natuurverschijnsel, bij donkeren nacht uit zee gezien, gaat alle begrip te boven. Geene niets beduidende uitdrukking kwam van onze lippen - niemand maakte eenige hoorbare aanmerking, als vreesde men, hierdoor eenige stoornis te veroorzaken; zoo zeer hield ieder met de meest gespannen aandacht zijnen blik op het groote voorwerp der algemeene verwachting gevestigd. De wonderbare pracht van het vurige verschijnsel boeide aller tongen, en het gansche gezelschap bevond zich eensklaps in eene onbeschrijfelijk plegtige stemming. Het duurde langen tijd, eer wij elkander onze verbazing en onze verrukking konden mededeelen; en wij besloten, het overige van den nacht op het verdek, in het gezigt van den vuurspuwenden berg, door te brengen. Veldstoelen werden boven gebragt, en wij plaatsten ons allen in een' halven kring, naar het natuurverschijnsel gekeerd, dat verre boven de onzigtbare oppervlakte der aarde zich verhief. De zachte lentenacht en de allengs afnemende wind maakten deze uren tot de aangenaamsten van onze reis, en het steeds naderend, verheven schouwspel verspreidde eene tooverachtige bekoorlijkheid over dit nachtelijk tooneel, dat niet te beschrijven is. De telkens digter zich verheffende vuurzuilen deden den glans der sterren verbleeken,

{==24==} {>>pagina-aanduiding<<}
en wij zagen aan het gansche uitspansel des hemels geen lichtpunt meer, behalve den in alle vuurkleuren tot boven in de lucht golvend opwaarts stijgenden gloedstroom.
Zoo liepen wij de haven binnen. Ieder had reeds zijn plan gemaakt, hoe hij zoo veel heerlijks van nabij wilde aanschouwen. Ieder achtte zich gelukkig, in eenen tijd te Napels te komen, waarin de zelden verkregen wensch van alle derwaarts reizenden vervuld werd; en niemand wilde voor den anderen onderdoen in stoutheid van ontwerpen, om het verlangde wonder in de meest mogelijke nabijheid waar te nemen. Deze algemeene begeerte werd nog veel sterker, toen ik verhaalde, dat ik reeds vóór mijne reis naar Sicilië twee malen in den krater nedergedaald was, hoe verwonderlijk ik dezen afgrond vol zwavel en lava gevonden, hoe ik zelfs den kleinen Vesuvius daarin beklommen had, hoe de breede kloven in de, boven dezen afgrond tot een' bewegelijken bodem strekkende, lava- velden digte vuurklompen onder mijne voeten opwierpen, hoe de wanden rondom rook van zich gaven, hoe ik op de bruine, gloeijend heete lava-aarde naauwelijks meer bij den steilen binnensten rand des kraters kon opklimmen, en hoe mij dit eindelijk met de uiterste inspanning, doch slechts met verbrande laarzen en kleedederen, gelukt was. Reeds toen hadden de kundige bewoners van Resina en van het meermalen zoo vreeselijk verwoeste Torre del Greco, volgens zekere onbedriegelijke teekenen, eene nabij zijnde geweldige uitbarsting voorspeld; en de bij mijn laatste bezoek kegelvormig omhoog stijgende witte rookzuil, het opdroogen der bronnen in de aan den voet van den Vesuvius liggende dorpen, maar bijzonder de gistende werking in het binnenste van dezen gevaarlijken nabuur, waren zoo vele teekenen, welke die arme menschen met angstige bekommering, wegens de op zoodanige voorboden gewoonlijk volgende verschijnsels, vervulden. Ik gaf mijn besluit te kennen, dat ik andermaal wilde afstijgen en, zoo mogelijk, de uitbarsting in het
binnenste van den krater zelven aanschouwen. Allen rieden mij dit voornemen ten sterkste

{==25==} {>>pagina-aanduiding<<}
af, dewijl men toch over den rand heen dit schouwspel genoeg kon zien, en men bij verandering van wind, waarop, gelijk bekend is, alles aankomt, het gevaar van verdelgd te worden ligter zou ontkomen. Allen rieden het mij af, behalve eene Engelsche jonge juffer. Ik vroeg haar, of zij alleen mijn plan goedkeurde - zij lachte en zweeg.
De zon was over Kalabrië opgegaan, en had het vuur van den Vesuvius onzigtbaar gemaakt; maar zijne rookwolken verspreidden zich over de Apennijnen, en verdonkerden meermalen het daglicht. De haven wemelde van vaartuigen, en op den molo (havenhoofd) stonden duizenden nieuwsgierigen. De boot van de Dogana (Douane) naderde eindelijk ons schip; en nadat het gestrenge opperhoofd ons het gewenschte verlof, om aan land te gaan, had gegeven, maakte ieder spoed, om in een der ons omringende roeischuitjes te komen. Terwijl men elkander vriendelijk toeriep: Op den Vesuvius! scheidde het gezelschap, hetwelk door eene gelukkige vaart zoo naauw verbonden was geworden, en ieder zocht, na het gemeenschappelijk doorstaan van het lastig onderzoek der tolbedienden, in zijne herberg te geraken.
Is Napels steeds in onrustige beweging, thans was dit echter nog meer, dan gewoonlijk, het geval. De uitbarsting van den Vesuvius nam van dag tot dag toe, en had dezen nacht eene schrikbarende hoogte bereikt. Men begon, in de nabijheid van den berg, voor den bodem, waarop men stond, bevreesd te worden, en hield zich bezig met middelen tot redding in gereedheid re brengen. Maar eene ontelbare menigte nieuwsgierigen reed op wagens naar Portici, Torre dell' Annunziata, Resina, Pompeji, en velen op den berg zelven, om dezen zoo nabij mogelijk in zijne vreeselijke schoonheid te beschouwen. Onder deze laatsten bevond ik mij.
Het zal noodig zijn, ten behoeve van lezers, welke den Vesuvius sedert de uitbarsting van 1822 niet weder, of misschien nooit gezien hebben, deszelfs tegenwoordige inwendige gedaante te beschrijven, waaruit men afnemen kan, dat het afdalen in den krater niet meer zoo bezwaarlijk is, als eertijds, en dat dit zelfs gedurende de laatste uitbarsting niet onmogelijk was. Bij gemelde uitbarsting van 1822, die eene der aanmerkelijksten was, welke plaats gehad hebben, stortte de gansche bovenste top, waaruit vroeger het vuur werd opgeworpen, in den reeds lang te voren uitge-
{==26==} {>>pagina-aanduiding<<}
hoolden krater neder, zoodat deze eene veel grootere wijdte kreeg. Deze spits, op een' afgeknotten kegel gelijkende, is in hare vroegere gedaante in den nu openen buik des berg nedergezakt, staat daar thans nog boven de eigenlijke vuurbereidende opening van den berg, en daaruit kwamen bij deze nieuwe uitbarsting de vuurzuilen voort, - daaruit stortten zich de lava-stroomen in het omringende dal van den krater. Deze inwendige bergspits noemt men den kleinen Vesuvius; deszelfs hoogte bereikt naauwelijks het midden der rotswanden, die den krater insluiten. Van den rand dezer wanden nu overziet men den ganschen ketel, welke op eenige plaatsen verscheidene honderden voeten diep is. Boven kan men om den geheelen krater rondgaan, hetgene echter daar, waar men op handen en voeten moet kruipen, vrij moeijelijk wordt. Goede voetgangers kunnen in twee of derdehalf uur de ronde doen. Een blik op dezen afgrond verwekt inderdaad zeer ongewone aandoeningen, als hier die vuurkolk met hare onderaardsche verschrikkingen ons aangaapt, terwijl men daar tegenover een allerfraaist gezigt heeft op de Middellandsche zee en op de heerlijke golf benevens hare eilanden. Met verwondering merkt men op, dat de kleine Vesuvius met gras begroeid is, hetgeen evenwel van de gevaarlijke stoffen, die hetzelve omgeven, eene bijzondere kleur heeft
aangenomen. De grootendeels uit lava en zwavel gevormde stoffen hebben eene geheel eigene en bijzondere kleur. Men kan in het algemeen zeggen, dat de lava graauw is; maar dezelve neemt ook allerlei spelingen van zonderlinge en vreemde kleuren aan, en de zwavel schijnt soms naar niets minder, dan naar geel, te gelijken. Deze verandering der kleuren moet van den verschillenden, dikwijls afwisselenden warmtegraad komen. Als ik in Lentemaand l.l. de eerste maal naar beneden afdaalde, was de gansche bodem, die den krater dekt, dermate verhit, dat men telkens van den eenen lava-brok op den anderen, over de dikwijls zeer wijde scheuren, waaruit vuur opsteeg, springen moest; en intusschen vertelde men mij, dat deze velden den ganschen winter door geheel koel en gemakkelijk te betreden zijn geweest. Het binnenste van eenen krater zou bezwaarlijk te schilderen zijn; maar onmogelijk acht ik het, de verschillende vermengingen der kleuren met penseel af te beelden. Het eerste, dat iemand bij het zien dezer plaatsen van zwavel en vuurvlammen wel voor den geest

{==27==} {>>pagina-aanduiding<<}
moet komen, is dante's Hel. Ik geloof niet, dat hij zijne beelden van de straffen der benedenwereld kon ontwerpen, zonder eenen krater gezien te hebben. Men behoeft weinig verbeeldingskracht en herinneringsvermogen te bezitten, om bij deszelfs gezigt zich alle zijne beelden van de straffen van den Tartarus levendig voor te stellen. - Reeds bij mijn eerste bezoek drongen er rookzuilen rondom uit de heete wanden en uit den kleinen Vesuvius, en vlammen schoten uit de geborsten lava-velden, welke den krater dekken, en zeer onregelmatig, meerendeels in kolossale klompen, aan en over elkander hangen. Dikwijls gebeurt het, zelfs bij zeer rustigen toestand des bergs, dat rotsbrokken naar beneden rollen, en ook bij het op- en afklimmen in den krater geraken stukken lava los en storten in de diepte neder, hetgeen voor de naastvolgenden of vooruitgaanden gevaarlijk kan worden. Vergeefs zoekt men in deze benedenwereld eene effene vlakte, en het gaan in dezelve wordt, vooral om de ongelijkheid van den bodem en om de menigvuldige scheuren, zeer moeijelijk.
Zoo had ik den krater bij mijn eerste bezoek gevonden. Hoe geheel veranderd was heden het tooneel! Eene dikke, witte rookzuil steeg regtstandig uit den muil, en verdeelde zich eerst op eene onmetelijke hoogte in de wonderbaarste, aan de heerlijkste bergspitsen gelijkende, gedaanten. Hoe helder de hemel ook was, zoo verduisterde toch meermalen de lucht, wanneer de zich over den ganschen gezigteinder uitbreidende sneeuwwitte rook al kronkelende eene aschgraauwe kleur aannam, waardoor zelfs de zon hare kracht verloor. Ofschoon ik boven op den rand des kraters naar zee gekeerd stond, en het middag was, had nu en dan zoo groote donkerheid plaats, dat het uitstroomende vuur, en niet de zon, de voorwerpen verlichtte.
Ik had mij eenen der koenste geleiders uitgezocht, en nam verscheidene uren den gang der uitbarsting waar. Het geraas in den krater was zoo verschrikkelijk, dat wij soms de ooren digt stoppen moesten, om aan het gehoor geene schade te lijden. De wind was nog steeds zuidoost, zoodat de rook en de torenshoogte geworpene steenen steeds naar den nevensstaanden top gedreven werden, welke geheel met gloeijende asch bedekt was en wel een tweede Vesuvius scheen te zijn. Ik ontwierp met mijnen gids een plan voor den avond, daar ik gehoord had, dat slechts weinige dagen ge-

{==28==} {>>pagina-aanduiding<<}
leden vreemdelingen bij nacht in den krater afgestegen waren, en ik dit voorbeeld volgen wilde, ofschoon de uitbarsting toen nog geenszins zoo ernstig zich vertoonde. Wij begaven ons terug naar den Kluizenaar, die toebereidselen maakte om naar Napels te vlugten. Hier nam ik mijn middagmaal met verscheidene, vroeger te Rome en Napels mij bekend gewordene, reizigers, die gekomen waren, om de uitbarsting bij nacht te zien. Niets vereenigt de menschen ligter, dan een gemeenschappelijk door te staan gevaar; en zoo sloot zich dan ook ons klein gezelschap bij den lacrymae Christi, met welken wijn wij onze flesschen voor den nacht vulden, regt hartelijk aan elkander. Als wij zoo op weg naar boven gaan wilden, kwam de Engelsche familie, waarmede ik overgevaren was, juist bij ons aan. In zoodanige omstandigheden verheugt men zich dubbel, bekenden te vinden; en het was geen nietig compliment, wanneer wij elkander wederkeerig verzekerden, dat ons niets wenschelijkers had kunnen overkomen. Onze karavane bestond nu uit vier dames en dertien heeren van verschillenden landaard. De zilverlokkige, eerwaardige Kluizenaar beval ons de voorzigtigheid aan. Tot nu toe had ik noch hem, noch het gezelschap mijn eigenlijk plan medegedeeld.

(Het vervolg en slot hierna.)





Chinesche zeden.

(Volgens den Russischen Reiziger dobell.)

Het Leger, werktuigelijke Kunsten, Petitsmaitres, Vrouwen, Tooneel, Spel.

Dikwijls reeds hoorde ik zeggen, dat de krijgsmagt van het Chinesche rijk meer dan een millioen menschen bedraagt. Dit moge waar zijn; maar ik kan verzekeren, dat er nooit een groot leger bestond, hetwelk, de talrijkheid in aanmerking genomen zijnde, zoo zwak, tot verdediging van het land zoo ongeschikt en in de krijgskunst zoo onbedreven was. In het gewest Fokien (Fo - chen) was een burgeroorlog uitgebroken; de soldaten konden denzelven niet dempen, - doch gewoonlijk wenden zij daartoe ook geene po-
{==29==} {>>pagina-aanduiding<<}
gingen aan: wanneer acht- of tienduizend menschen te hoop loopen, om familietwisten te beslechten, blijven de krijgslieden rustige aanschouwers, tot dat er bloed vergoten is, en dan onderhandelen zij met de overwinnaars, ten einde die hun eenigen van de onderliggende partij uitleveren. Daarop zendt de Regering een snorkend berigt van behaalde overwinning op de muitelingen naar Peking, en vraagt de toestemming, om de hoofden der gevangenen te mogen laten afslaan. Het antwoord, dat gewoonlijk toestemmend uitvalt, is naauwelijks ontvangen, of de ongelukkigen ondergaan den dood, en daarmede is de zaak afgedaan.
Men kan niet ontkennen, dat de Chinezen het, in zeker opzigt, zeer verre gebragt hebben in de werktuigelijke kunsten; doch dit is blijkbaar geen gevolg van regelmatig vorderen in de wetenschappen. Veeleer schijnt het een uitwerksel van eeuwen - lange ondervinding te zijn. Met oneindige moeite bereikten zij zeker punt, waarop zij staan gebleven zijn en steeds zullen staan blijven, wanneer zij hunne vooroordeelen niet afleggen en den weg der ware beschaving niet betreden. De Chinesche zijden stoffen staan wel, wat glans en vastheid van kleuren aangaat, verre boven de onzen; dit komt van geene bijzondere loog, althans van geene den Europeanen onbekende behandeling. Ik zag eens zijde verwen; hunne handelwijze was zeer eenvoudig, en zij gebruikten dezelfde zuren, waarvan men gewoonlijk in Europa zich bedient. De glans en vastheid der kleuren zijn zekerlijk grootendeels aan hunne bedrevenheid in het gebruiken der zuren, aan de gesteldheid der lucht en aan eenige andere gunstige omstandigheden toe te schrijven. Wegens de zeer geringe dagloonen, heeft men zeer vele menschen in het werk; de arbeid gaat onbegrijpelijk snel voort, en zoo lang een noordewind, Lay-fung genoemd, waait, hangt men de zijde terstond te droogen. In eene andere luchtstreek en bij eene andere wijze van behandelen zou men veel meer tijd daartoe noodig hebben, en juist hierdoor moesten de kleuren veel lijden. Nooit verwen de Chinezen eene kostbare stof, vóór dat de Lay-fung begint te waaijen, hetgene tegen het einde van September of met den aanvang van October gebeurt. Deze wind heeft eenen ongemeen droogenden aard. Nooit pakken de Chinezen thee of zijde, voor den uitvoer, bij vochtig weder, zoo niet de vreemdelingen, die vroeger willen vertrekken, daarop drin-
{==30==} {>>pagina-aanduiding<<}
gen. Bij het weven mogen zij eene handelwijze hebben, die wij niet kennen,
bij het verwen is dit geenszins het geval.
Vele Europeanen zullen misschien denken, dat onder een zoo ernstig, afgemeten en eenvormig levend volk geene petitsmaitres, geene bonvivants gevonden worden. Zij dwalen zeer; weinige landen hebben meer van dat kostbaar slag van menschen aan te wijzen, dan China, ofschoon zij daar hunne talenten niet tot zoodanige hoogte ontwikkeld hebben, als in andere gedeelten der wereld. Het toilet van een' Chineschen petitmaitre vereischt zware uitgaven: hij kleedt zich in de kostbaarste zijden stoffen; zijne laarzen of schoenen hebben een' bijzonderen vorm, en zijn uit het schoonste wit satijn van Nanking vervaardigd; de zool moet eene bepaalde hoogte hebben; fraai borduursel omgeeft zijne kniën; zijne pijpen zijn ten uiterste fijn; zijn tabak komt uit de beste fabrijk in Fokien; hij draagt een gouden Engelsch horlogie, een' tandenstoker aan een' ketting van kostbare parels, en een' waaijer, die te Nanking vervaardigd en met den geur van welriekende bloemen doortrokken is. Ook zijne bedienden zijn in zijde gekleed; zijn palanquin (draagstoel), kortom alles, wat om en aan hem is, moet zoo sierlijk zijn, als de gansche man zelf. - Ontmoet hij iemand zijner bekenden, zoo maakt hij met zijne gekunstelde manieren niet minder vertooning, dan de meest volleerde modepop in Europa; en daarbij komen dan de omslagtige pligtplegingen, waarin de Chinezen zoo mild zijn. Men treft soms rijke lieden in China aan, die uit gierigheid zich alleen uitwendig reinigen en opschikken; terwijl hemd en onderkleederen, die zij in langen tijd niet verwisselen, aan hals en mouwen, niettegenstaande het rijke bovengewaad, dat veel verbergt, de onzindelijkheid van den drager verraden. Die genen, welke met Europeanen omgaan, geven
meer acht op reinheid; in het algemeen zijn echter de Chinezen niet zoo zindelijk, als men uit hoofde hunner warme luchtstreek vermoeden zoude. Zij geven zich over aan allerlei zinnelijk genot, en zijn geneigd, om alles tot het uiterste te drijven. Op hun tooneel heb ik dingen zien voorstellen, die ik niet mag beschrijven, en dat nog wel voor vrouwen, die er zich zeer in schenen te verlustigen. Doch deze worden daar ook zeer verwaarloosd; zij leeren lezen noch schrijven; zij kennen niets anders, dan borduren en

{==31==} {>>pagina-aanduiding<<}
muzijk, zoo dit dezen naam verdient; om den tijd te dooden, spelen zij kaart of domino, en rooken onophoudelijk. Mannen en vrouwen van de voorname standen komen nooit in gezelschap bij elkander. Voor den Chinees is het eene schande, met zijne vrouwen te eten, die gewoonlijk niet eens in hetzelfde gedeelte van het huis wonen. Ik ken echter sommigen, die in dezen boven het vooroordeel zich verheffen, en die zeggen, dat eene andere manier van leven hun bijzonder wel bevalt. De veelwijverij heeft zeker aan het karakter der Chinezen groot nadeel gedaan. Daar zijn lieden onder hen, welke zelfs in hoogen ouderdom nog steeds meer vrouwen nemen.
Als ik op zekeren dag bij een rijk koopman spijsde, voerde men voor ons zekere tooneelstukjes of laffe kluchten uit, waarvan al het vernuft hierin bestaat, dat een norsch en eigenzinnig echtgenoot zijne vrouwen onbarmhartig afrost. Wij vroegen, of de beurt van slaan ook niet somwijlen aan de laatsten kwam, en verzochten onzen gastheer, dat hij, ons ten gevalle, nu mede een stuk van dezen aard zou laten geven. Hij nam er genoegen in, en liet terstond twee of drie blijspelen uitvoeren, waarin de vrouwen ware Furiën waren, en de man er zeer slecht afkwam. De tegenwoordig zijnde vreemdelingen lachten hartelijk, en wij konden wel bemerken, dat de vrouwen er veel vermaak in vonden; maar, toen de huisheer dit gewaar werd, en begreep, dat wij eenen en anderen zet op hem toepasselijk maakten, keek hij zuur, werd verlegen, en liet niet toe, dat men verder speelde. Wij mogen hieruit besluiten, dat de vrouwen, in weerwil der harde dwingelandij, welke zij te verduren hebben, nogtans somwijlen het meesterschap over hare gestrenge heeren erlangen. Bij naauwkeuriger waarneming ontdekte ik vervolgens, dat, wanneer een Chinees op eene zijner vrouwen verlieft, zij hem gewoonlijk onder de pantoffel brengt. De rijke lieden in China weten eigenlijk van geen huiselijk geluk; zij zoeken meestal hun tijdverdrijf in spelevaarten op het water, in het schouwspel, bij de wachtelgevechten en in andere spelen.
Het spel is een heerschend kwaad onder alle standen, en wordt tot de grootste buitensporigheid gedreven. De Stadhouder van Canton heeft er de strengste maatregelen tegen genomen - hij liet de speelhuizen sluiten en de eigenaars gestreng straffen; doch het duurde niet lang, of er waren

{==32==} {>>pagina-aanduiding<<}
reeds weder even zoo vele als voorheen, en zij werden bezocht, alsof er niets gebeurd ware. De eenige oorzaak hiervan is buiten twijfel de veelvermogende bekoorlijkheid van het goud; want goud heeft den grootsten invloed op de ziel van eenen Chinees - dezen Afgod vereert en aanbidt hij met geheel zijn hart; en dit is geenszins te verwonderen, daar hij ziet, hoe deze God het zwaard der geregtigheid afweert en den beul in de wrekende armen valt. Behalve kaarten en dobbelsteenen, hebben zij nog verscheidene andere spelen. De meest geliefde zijn de wachtelgevechten, de krekelgevechten, en de vederbal, die met den voet geworpen wordt. Wil men twee mannelijke krekels met elkander laten kampen, zoo zet men ze in eene steenen kom van zes tot acht duim middellijn; ieder spoort zijnen krekel met eene veder aan, waarop zij langs den rand der kom rondloopen; bij elke ontmoeting stuiten zij tegen elkander: is dit een paar malen gebeurd, zoo geraken de diertjes in woede, en kampen zoo lang, tot dat zij elkander ombrengen. Hiermede vermaken zich geringe lieden; het wachtelgevecht is een tijdverdrijf der rijken. De kampwachtels vereischen eene naauwkeurige verzorging; ieder derzelven heeft een' bijzonderen oppasser. Deze oppassers dragen dezelve steeds in een' zak met zich, en laten ze slechts zoo veel in de vrije lucht, als tot de gezondheid, of om ze te voederen, noodig is. Wil men nu twee wachtels laten vechten, zoo plaatst men ze midden op eene tafel, waarom zich de weddenden scharen, en werpt eenige gierstkorrels tusschen beiden. Zijn het moedige dieren, zoo grijpt de een den anderen, op het oogenblik, dat hij eene korrel oppikken wil, aan, en zij kampen woedend een of twee minuten; de overwonnen vogel vliegt weg, en de overwinnaar blijft in het bezit van de gierst. De rijke Chinezen hebben altijd een' ruimen voorraad van wachtels, opdat zij kampspelen genoeg houden kunnen, om een groot gedeelte van den dag met dit tijdverdrijf
door te brengen. Ook de weddenschappen nemen veel tijd weg; soms wordt een wachtel, die wegens honderd of meer zegepralen beroemd is, door eene onbekende en onvermaarde tegenpartij overwonnen; en dan volgen er geweldig groote weddenschappen en nieuwe kampgevechten, tot dat de nieuwe strijder ook weder zijnen man gevonden heeft. Bedenkt men nu, hoe weinig vermaak zoodanig tijdverdrijf, in vergelijking van tijd, moeite en kosten van het houden der

{==33==} {>>pagina-aanduiding<<}
wachtels, verschaffen kan zoo moet men zich verwonderen, dat hetzelve zoo zeer geliefd is; maar alleen buitensporige speelzucht is daarvan de oorzaak - twee groote gierigaards van mijne kennis waren groote liefhebbers van dit spel.
Aan tafel drinkt men te zamen, gelyk in Engeland; maar zal het eens plegtig geschieden, zoo staan de drinkenden op, en treden midden in de kamer, met de drinkschaal in beide handen; daarop brengen zij die aan den mond, en laten dezelve dan weder tot bijkans op den grond nederdalen - die het diepste buigt, is de hoffelijkste. Dit herhalen zij drie, zes of negen malen, waarbij de een naauwkeurig de bewegingen des anderen namaakt; eindelijk zetten allen te gelijk de schalen aan den mond, ledigen die allen gezamenlijk, en keeren dezelve dan om, ten einde te toonen, dat men ze tot den laatsten druppel toe heeft uitgedronken. Daarop maken zij op nieuw dezelfde complimenten als te voren, en begeven zich allengs weder aan tafel, om verder den eetlust te voldoen. - Zij hebben nog een ander drinkspel, waarvan ik eenig denkbeeld zal trachten te geven: Wanneer de bekers gevuld zijn, leggen de beide personen, die spelen willen, de regterhand op de tafel; nu steken zij naar elkander een' of meer vingers uit, en roepen beiden te gelijk: een, drie, vijf, enz.; wanneer nu de een raadt, hoe veel vingers de ander uitgestoken heeft, moet de laatste drinken. Dit spel heeft veel overeenkomst met de mora der Italianen, met dit onderscheid echter, dat laatstgenoemden om geld spelen. Bij de Chinezen nu duurt dit spel dikwijls langer dan een uur, tot dat een der spelers, wanneer hij te veel verloren heeft en zijn hoofd duizelig begint te worden, het veld ruimen moet. Wanneer men te Canton op eenen feestdag langs de rivier gaat wandelen, hoort men tot vervelens toe het geschreeuw van dit luidruchtig tijdverdrijf waarbij men zich de ruwe zeden onzer voorvaderen bij hunne drinkgelagen herinnert.






Eene stemme uit Frankrijk!


(Figaro, 2 Dec. 1830.)

‘De Oorlogskreet was voor Frankrijk altijd een vreugdekreet!’
Corsaire, 2 Dec. 1830.
Oorlog? Waarom niet? Maakt geen omslag, Mijneheeren

{==34==} {>>pagina-aanduiding<<}
Koningen van het Noorden! Wij hebben behoefte aan eene armee; wij hebben behoefte aan onbekrompene en volksgezinde instellingen; en, wie weet? misschien verschaft ons de Oorlog dit alles. Misschien zijn wij genoodzaakt nog eens te vechten, om te verkrijgen, wat wij in de maand Julij veroverd hebben. Oorlog verkrijgende, is er slechts één veldtogt noodig. Frankrijk kan, met almaviva, zeggen: ‘Vechten! Ik ben een liefhebber van vechten. 't Is mijn beroep.’ Ons den Oorlog aanbieden, is voor ons, wat eene jagtpartij was voor den goeden karel X, bij de gratie Gods van den troon gewipt!
‘O! wat is dat prettig!’ riep een jongeling in de drie dagen (der jongste Omwenteling), op de Zwitsers vurende. Men lachte, men maakte woordspelingen en puntdichten te midden van kogels en schroot; men sneefde met geestdrift voor de vrijheid; en de bloodaards, zulks niet kunnende begrijpen, beefden, gelijk eene hen, die eendeneijeren heeft uitgebroed, en de jongen, pas gekipt, met angst en verbazing, zich in den naasten stroom ziet storten.
‘Maar de koophandel, reeds geschokt; wat zal er van dezen worden bij den Oorlog?’ - Is de Oorlog niet een tak van handel? Koop- of ruilhandel, is dat niet hetzelfde? Wel nu, men ruile dan buskruid, kogels, sabels en geweren in! Onder het Keizerrijk was men zoo arm niet; en bovendien, zoo wij onze natuurlijke grenzen hernamen, den Rijn en Savoje, zou ik meenen, dat wij een' zoeten handel hadden gedreven. - ‘Hoe! nog weder veroveringen?’ - Geenszins; onze grensscheidingen. Zonder dat wij er aan denken, zal men ons dezelve aanbieden, en dan dient men ze toch aan te nemen. Het is tijd, aan die onzekerheden een einde te maken, die wanorde en ontmoediging in de publieke zaken brengen. Het eerste kanonschot zal meer goed doen aan de effekten, dan al de fijnberekende haarkloverijen der staatsmannen. - ‘Hebt gij dan geene vrees voor het Heilig Verbond?’ - Meent gij dat der Volken? - ‘En de Carlisten, die slechts op de aankondiging van vreemden inval wachten, om hendrik V uit te roepen.’ - Morbleu! des te beter: wij zullen hen toch misschien wel eens hier of daar ontmoeten.
Krijgen wij oorlog, dan, wil men, zal diebitsch de verbondene legers commanderen. Wij hebben veel eerbied voor den overschrijder van den Balkan; maar het smart ons,

{==35==} {>>pagina-aanduiding<<}
dat blucher en barclay de tolly dood zijn: wij hadden met elkander eene oude rekening te vereffenen. Wat daarvan zij, wij zullen ons best doen, om aan Mijnheer diebitsch te toonen, dat hij ditmaal met geen Turken te doen heeft.
Zie, hoe sinds drie maanden zich troepen van kinderen onder uwe vensters verzamelen! Zij hebben een' tamboer opgeschommeld, en trekken de wijk door, en verrigten allerlei krijgshaftige wapenoefeningen. 't Is een lust, dat vuur en dien ernst te zien, welke zij van onder hunne graauwpapieren shako's en bezemstelen geweren ten toon spreiden! Beschouw de ondergeschiktheid der kleine soldaten omtrent hunne zelfgekozene opperhoofden! Wel nu, die kinderen zijn Frankrijk, voor 't minst deszelfs geest. Hun spel is het beeld van dat ontzagwekkend spel, dat het, met zoo veel geluk, gedurende vijfentwintig jaren, tegen gansch Europa heeft gespeeld. Het brandt van verlangen, om zich twintigvoud voldoening te verschaffen voor ééne partij, door hetzelve verloren.
De mededeeling der Ministers alleen heeft gisteren de fondsen twee francs doen rijzen.






Gevecht tusschen twee tijgers en eenen leeuw in den Tower te Londen, 3 dec l.l.

Heden morgen tusschen 11 en 12 ure, terwijl de man, wiens post het is, de hokken der wilde dieren te reinigen, daarmede bezig was, schoof hij, onbedacht, eene schuif op, welke de kooi eens grooten Leeuws scheidt van die, waarin zich een Bengaalsche Koninklijke Tijger en Tijgerin bevinden. Op het zien van elkander, bliksemden de oogen dier beesten van woede. Terstond verhief de Leeuw zijne manen, en sprong, onder geweldig brullen, op den Tijger los. De Tijger, even heet ten strijde, wierp zich als razend op zijnen aanvaller; terwijl de Tijgerin haren medgezel moedig bijstond. Het brullen en schreeuwen der strijdenden klonk over het plein, en bragt bij al de overige dieren de geweldigste uitdrukking van vrees of woede te weeg. Het weerlooze gedierte trilde van angst, en liep verschrikt in de hokken rond; terwijl de overige Leeuwen en Tijgers, alsmede de Beeren, Luipaarden, Panters, Wolven en Hyena's, in hunne hokken rondvlogen, de ijzeren staven uit alle magt schuddende, onder het vreeselijkst geschreeuw. De Leeuw vocht dapper, maar werd

{==36==} {>>pagina-aanduiding<<}
eindelijk overmand, daar hij te doen had met twee tegenstanders, die slechts sinds een jaar hunne wouden hadden verlaten, terwijl de Leeuw ongeveer zeven jaren gevangen was geweest. Intusschen woedde de strijd met twijfelachtigen uitslag, tot dat de Tijger den Leeuw in den strot greep en hem op den rug wierp, wanneer, na herhaalde malen over elkander heen getuimeld te zijn, de wanhopige Tijgerin den vijand tegen de borstwering vastklemde. In dezen toestand worstelde de heer des wouds nog met onverwinbaren moed, brullende van pijn en woede. Thans, echter, had men eenige ijzeren staven gloeijend gemaakt, met wier uiteinden men den muil en de neusgaten der razende Tijgers bestookte, die daardoor genoodzaakt werden hunne prooi los te laten; maar, zoodra de scheiding op die wijze was bewerkt, grepen Leeuw en Tijger, de een de opper- en de ander de onderkaak van partij, met hunnen muil, bijtende en schuddende elkander met moordend geweld. Zoo heftig was hunne woede, dat men niet dan met de uiterste moeite, door het steken van de gloeijende staven in hunne neusgaten, hen van elkander scheidde, en de Leeuw ten laatste weder in zijn hok joeg, welks deur onmiddellijk achter hem gesloten werd. Het gevecht duurde ruim een half uur. De Tijger had bij den jongsten aanval een' zijner slagtanden verloren; maar de arme Leeuw is jammerlijk gehavend. (*)



{==37==} {>>pagina-aanduiding<<}

De gerustheid der onnoozelheid.


Eene ware Anekdote.

Op den 20 Julij 1796, na den eersten inval der Franschen in Zwaben, stond een deel des Keizerlijken legers in een Wurtembergsch stadje op den regter oever van den Neckar, terwijl de Franschen de voorstad en de omringende hoogten op den linker oever bezet hielden. Een deel der brug was door eerstgemelden afgebroken, en met hetzelve de gemeenschap. Het moordend lood vloog over en weder. Daar kwam uit een dorp aan de door de Oostenrijkers bezette, maar door het vijandelijk geschut en tirailleurs bestendig ontruste zijde, een oud moedertje, met eene overdekte mand op het hoofd, en wilde met alle geweld over de brug naar de voorstad gaan. Alle vertoogen en teregtwijzingen vruchteloos zijnde, was men genoodzaakt, haar in arrest te nemen; en nu bleek het, dat de Schout van het dorp haar had gezonden, om, zoo mogelijk, aan een' zijner bekenden in de voorstad, eenigen voorraad van levensmiddelen te bezorgen. ‘Maar, vrouwtje,’ vroeg haar de kommanderende Officier, ‘hoe hebt ge 't toch durven wagen, den gevaarlijken togt herwaarts te ondernemen? Waart ge dan niet bang voor het schieten op den weg?’ - ‘Och!’ hernam het moedertje met koelzinnige vertrouwelijkheid, ‘ik heb, wel is waar, regts en links om mij heen hooren fluiten en brommen; maar ik stoorde er mij niet aan: want ik dacht, de kogels zijn niet op mij, maar alleen op de soldaten gemunt, en de gansche zaak gaat mij immers in 't geheel niet aan.’








Op den heldendood van Justus Klinkhamer.


Luitenant ter Zee, aan boord van Z.M. Korvet, de komeet, voor het oproerig Antwerpen roemrijk gesneuveld, den 29 october 1830.


Niet op Zuid- of Noorderbaren, 
Waar weleer De Ruyter vocht, 

{==38==} {>>pagina-aanduiding<<}

En, aan 't hoofd van dappre scharen, 
Onverwelkbre lauwren kocht; - 
Niet in strijd met 's vijands vloten 
Hebt ge uw dierbaar bloed vergoten, 
Bloed, waar niets in prijs bij haalt, 
En, bij 't buldren der kanonnen, 
De eer der zege grootsch gewonnen, 
Met uw' heldendood betaald; - 
Niet aan afgelegen stranden 
Eindigt gij uw heldenbaan; 
Neen, van eigen oeverzanden 
Grijnst de bleeke dood u aan. 
Eigen telgen, Nederlanders, 
Rukken Nassau's gloriestanders, 
Muitende, in het slijk ter neêr; 
Eed noch trouw verbindt hen meer; 
Wet en orde zijn versmeten; 
't Oproer stuwt zijn drommen voort, 
En verwoesting, roof en moord 
Kluistren in een slavenketen 
Maas en Scheldes oeverboord. 
Monsters wringen toorts en dolken 
In de vuist van woeste volken; 
't Vuur des opstands blakert fel; 
't Snood ondankbaar kroost der Belgen 
Toont, aan Bato's echte telgen, 
't Beeld der losgelaten hel. 
 
Vruchtbre streken, bloeijende oorden 
Zijn het driest geweld ter prooi, 
En 't verraad, in slangenplooi, 
Wringt zich om der Schelde boorden; 
En de Stad, die Parma won, 
Trots Gianibelli's donder, 
Zinkt, zoo diep ze ooit zinken kon, 
Onder moordkreet en geplonder 
Van een eervergeten rot, 
Dat met wet en eeden spot, 
En geen onschuld zal verschoonen, 
Voor het alziend oog van God, 
Dien ze in 't heilig aanzigt honen. 
 
Maar, getrouwen! wankelt niet, 
Bij der muitren zegelied! 

{==39==} {>>pagina-aanduiding<<}

Poort en bolwerk moog' bezwijken, 
Helden voor barbaren wijken, 
Onverliesbaar blijft onze eer; 
't Water is ons krijgsgeweer; 
Neêrland zal zijn vlag niet strijken. 
 
Jeugdig strijder, moedig held! 
't Pad der glorie opgesneld, 
Kampt gij fier, met Neêrlands dappren, 
Waar de aloude wimpels wappren. 
Vuur en sulfer, staal en lood, 
Dienaars van verderf en dood, 
Storten op de plonderaren, 
En een bloedstroom kleurt de baren 
Van de trotsche Schelde rood. 
 
Muiters! hoort die donderslagen, 
Die van onze trouw gewagen, 
En 't verraad bij God verklagen! 
Neêrlands telgen, moê gesard, 
Dragen de oude deugd in 't hart; 
Leeuwen zijn ze in 't helden wapen; 
De oude roem omzweest hunn' slapen; 
Muiters! beeft voor 't kroost der zee! 
't Heeft weêr Trompen op de baren, 
En aan 't hoofd der legerscharen 
Staat - voor Maurits - held Chassé. 
 
De eer van Holland wordt gewroken; 
Puinen storten, puinen rooken 
Op een' grond, met bloed doorweekt; 
En wie straks nog dreigde - smeekt. 
Knalt, kartouwen! kraakt, musketten! 
Blaast victorie, scheepstrompetten! 
Meldt aan een ontaard geslacht, 
Dat naar orde hoort noch wetten, 
Welk een straf de muiters wacht! 
 
Waarom, jeugdige eerbehaler! 
Klinkt, in 't rijzend zege-akkoord, 
Luid herhaald van boord tot boord, 
Niet uw stem als zegepraler? - 
Waarom ... God!... wat vraag ik meer? 

{==40==} {>>pagina-aanduiding<<}

't Edelst bloed ontstroomt uwe adren; 
't Moordend vuur van landverradren 
Wierp u op het doodbed neêr!... 
 
Maar, bij 't wreed gevoel der smarte, 
Die uw nadrend einde spelt, 
Toont ge u edel, toont ge u held; 
Kalm en rustig klopt uw harte; 
De onverwonnen moed houdt stand; 
Hij zal eeuwige eer verwerven, 
Eer, die, aan den roem verpand, 
Uw lofwaard' geslacht zal erven.... 
Grootsch en schoon is 't, zóó te sterven 
Voor een dierbaar Vaderland! 
 
Donker moge uw sterfuur naken, 
't Oog der ziel wordt mat noch moê; 
Zeegnend roept gij 't afscheid toe 
Hun, wier harten voor u blaken. 
Zwaar te dragen valt uw dood 
Aan 't getroffen ouderharte, 
Diep gegriefd door vroeger smarte, 
Die de jongste smart vergroot. - 
Maar, wat troost is u beschoren, 
Als uw dierbare ouders hooren, 
Dat de dood u van uw' post, 
Grootsch vervuld, heeft afgelost! 
Nimmer, wat hun, in dit leven, 
Op hunn' proefweg, mogt omgeven, 
Hebt gij hun een' traan gekost. 
Snikkend zal hun afscheid klinken; 
Maar de hoop der zaligheid 
Zal, vertroostend, voor hen blinken 
In de tranen, thans geschreid. 
 
Lauwertwijgen, eereloover 
Had deze aarde voor u over, 
Heldenroem en heldenglans; - 
Maar, wat glorie erft ge thans? 
Boven starren en kometen, 
Aan De Ruyter's zij' gezeten, 
En begroet als Christenheld, 
Kunt ge, in 't zalig zielenveld, 

{==41==} {>>pagina-aanduiding<<}

Aardschen lof en roem vergeten, 
De Evertsens in d'arm gesneld. 
Zij, die helden, slaan hunne oogen, 
Lang verheerlijkt, uit den hoogen, 
Op uw' kouden lijksteen neêr; 
Hemelglans omstraalt de graven 
Van die nooit verwonnen braven, 
Trots der tijden wisselkeer: 
Naast hun heilig grafgesteente 
Toeft de rust uw kil gebeente 
In de schaauw der heldeneer. (*) 
 
Rust daar, moedige eerbehaler! 
Rust daar, jeugdig zegepraler! 
Zeegnend staren we op uw graf; 
Dankend nadren we uw gebeente; 
De eenvoud van uw lijkgesteente 
Dwingt te hooger eerbied af. 
De eer, door u zoo vroeg verworven, 
Held! is niet met u gestorven; 
Heerlijk leeft zij na uw' dood; 
En uw ziel, van hier geweken, 
Smaakt, in reiner, zaalger streken, 
Wellust, dien geen aard' kan kweeken; - 
Zij was voor dit stof te groot. 
 
w.h. warnsinck, bz. 


Amsterdam, Nov. 1830.






Bemoediging.


Broeders! is de toekomst donker, 
En voorspelt ze een bitter lot; 
Boven maan en stargeflonker 
Woont een wijs en liefd'rijk God. 
Hoe de muitzucht toomloos woede, 
En ons dierbaar erf begrimt; 
Wij zijn veilig in zijn hoede, 
Schoon de nood ook hooger klimt. 
 
De oogen slechts op Hem geslagen, 
Die den gang der Vorsten wikt, 
En die, naar zijn welbehagen, 
Aller Volk'ren lot beschikt; 
Die de Vad'ren boven denken, 
Boven bidden heeft gered, 
En de zege ons wilde schenken 
Op De Ruiter's stil gebed. 

{==42==} {>>pagina-aanduiding<<}

Wel dan, Broeders! op! ten strijde, 
En getast naar 't roemrijk zwaard! 
Toonen we ons, ten allen tijde, 
Van de Vad'ren niet ontaard! 
Komt, als zij, de vuur'ge bede 
Opgezonden tot dien God, 
Die alleen en zege en vrede 
Schenkt, en muiters maakt ten spot! 
 
Dan zal Hij den dierb'ren Koning 
Hulp verleenen, wijsheid, kracht; 
Aan den krijgsman moedbetooning, 
Die haar' steun van Hem verwacht; 
Dan zal 't muitend rot gevoelen, 
Wie 't vermetel tergen dorst; 
Dan baart al zijn toomloos woelen 
Heil voor Neêrlands Volk en Vorst. 
 
g. ten bruggencate, hz. 


Almelo, 10 Dec. 1830.





Sir Walter Scott en mr. Jacob van Lennep.

Les beaux Esprits se rencontrent, zegt een Fransch spreekwoord. Wie daaraan nog mogt twijfelen, vergelijke de volgende coupletten uit eenen zang van walter scott met die van eenen van den Heer van lennep, en sta, met ons, verbaasd over dit allezins opmerkelijk zamentreffen!

	Walter Scott's Lady of the Lake, Canto 3. Song.
 
The heath this night must be my bed, 
The bracken curtain for my head, 
My lullaby the warder's tread, 
Far, far, from love and thee, Mary; 
To-morrow eve, more stilly laid, 
My couch may be my bloody plaid, 
My vesper-song, thy wail, sweet maid! 
It will not waken me, Mary! 
 
I may not, dare not, fancy now 
The grief that clouds thy lovely brow, 
I dare not think upon thy vow, 
And all it promised me, Mary; 
No fond regret must Norman know; 
When bursts Clan-Alpine on the foe, 
His heart must be like bended bow, 
His foot like arrow free, Mary! 
 
A time will come with feeling fraught! 
For, if I fall in battle fought, 
Thy hapless lover's dying thought 
Shall be a thought on thee, Mary; 

{==43==} {>>pagina-aanduiding<<}

And if return'd from conquer'd foes, 
How blithely will the evening close, 
How sweet the linnet sing repose 
To my young bride and me, Mary! 



	Jacob van Lennep's Schildwacht, (4 coupletten groot.)
 
Het heigras zal mijn peluw zijn, 
De somb're wolk mijn tentgordijn, 
Mijn slaapzang 's wachters referijn, 
En gij zijt ver van mij, Elise! 
Licht dat me een kuil tot bed verstrekt. 
Een handvol aards mijn lijk bedekt, 
En ook uw treurzang mij niet wekt, Elise! 
Uw zang vol melodij. 
 
Ik durf niet denken aan uw leed, 
Niet aan de hoop, die mij uw eed 
In 't uur des scheidens koest'ren deed, 
Hoe zoet die hoop ook zij, Elise; 
Op morgen is de vijand daar; 
Dan vall' geen mingepeins mij zwaar; 
Mijn hart zij moedig in 't gevaar, Elise! 
Mijn geest bedaard en vrij. 
 
Der liefde is ook haar tijd gesteld; 
Want, zoo mij 's vijands moordstaal velt, 
Dat dan uw naam, in 't laatst gemeld, 
Mijn troost in 't sterven zij, Elise! 
En zoo ik keer, hoe zoet voortaan 
Zal dan de zon niet ondergaan 
En 't nachtegaaltje vrolijk slaan, Elise! 
Voor mijn lief bruidje en mij. 


Ook andere van het zestal Liederen leveren bewijs van de innige verwantschap der beaux Esprits onderling, en alzoo van de waarheid des gezegden spreekwoords; bij voorbeeld:

	Walter Scott's War-song of the Royal Edinburgh Light Dragoons.
 
If ever breath of British gale 
Shall fan the tri-color, 
Or footstep of invader rude, 
With rapine foul, and red with blood, 
Pollute our happy shore, - 
 
Then farewell, home! and farewell, friends! 
Adieu, each tender tie! 
Resolved, we mingle in the tide, 
Where charging squadrons furious ride, 
To conquer, or to die. 

{==44==} {>>pagina-aanduiding<<}

To horse! to horse! the sabres gleam; 
High sounds our bugle-call; 
Combined by honour's sacred tie, 
Our word is, Laws and Liberty! 
March forward, one and all! 



	Jacob van Lennep's Wapenkreet.
 
Maar zoo de wind op Hollands grond 
De vlag van Braband groet; 
Zoo 't schaamtelooze muit'renheir, 
In spijt van dapp'ren tegenweer, 
In Holland zet de voet. 
 
Dan hoort dit land ons laatst vaarwel: 
Dan, tot in 't uiterst vrij, 
Trotseeren wij des vijands staal, 
Tot ons te saam de zegepraal 
Of dood beschoren zij. 
 
Te wapen! op! de zon blinkt schoon 
Op standert en musket. 
Ons sterkt des eendrachts heil'ge band, 
Wijl 't woord: voor Vorst en Vaderland! 
Elks hart in vlammen zet. 




Non-interventie.


‘Non..in..ter..ven..tie! Jan! wat mag dat woord beteek'nen? 
De groote Hansen - ('k lees het daag'lijks in de krant) - 
Ze zweren bij dat woord; en 'k zit al uit te reek'nen, 
Of 't aan de Belgen oorlog spelt met Engeland.’ - 
‘Wat, oorlog!! Heel wat aêrs beduidt dat Fransch parooltje. 
Als jij je buur in nood of naarheid ziet, 
Dan laat je 'm in de steek, en stooft hem nog een kooltje, 
En zegt: Ik moei me met eens anders zaken niet. 
Dat is non-interventie, Piet!’ 
 
Piet keerde naar zijn huis, en lag gerust te slapen. 
Maar, midden in den nacht, daar klopt zijn buur hem op. 
‘Hei! buurman! sta me bij! Breng stok of knods of wapen! 
'k Heb dieven in mijn huis. Op! help me, buurman! op!’ 
Piet springt ter bedsteê uit, en neemt een ladder mede. 
Hij ziet de dieven in zijns buurmans raam, 
En stelt de ladder neêr; - zy klimmen naar beneden. 
‘Wat, schurk! is dat uw hulp? 'k Vind uw gedrag infaam!’ 
Roept nu zijn buurman uit het raam. 
‘Vergeef me, buur! Een schurk? Ik ben een Excellentie; 
't Was niet zoo kwaad gemeend: het is non-interventie.’ 
 
v.d.H. 








{==45==} {>>pagina-aanduiding<<}

Mengelwerk.

Gedachten bij de viering van het kersfeest in het jaar 1830.

Toen de Heiland der wereld geboren was, zongen Engelen een lied, hetwelk door herders in Bethlehems velden gehoord werd, en waarvan ten minste enkele gedeelten of hoofdtoonen in hun geheugen gebleven, aan andere personen medegedeeld, door den H. Lukas in zijn Evangelie bewaard, en zoo ter onzer kennisse gekomen zijn. Terwijl wij nu in dit jaar zoo vol verschrikkingen, oneenigheden, oproeren, oorlogen en geruchten van oorlogen, wederom het feest van Jezus' geboorte vierden, hoorden wij onze kerkgewelven van de bedoelde hoofdtoonen des Engelenzangs weêrgalmen; wij hoorden de woorden: Vrede op aarde, in de menschen een welbehagen! als eene stemme Gods onder ons klinken. De strijdigheid van die woorden, met hetgeen wij in deze dagen op aarde zien gebeuren, trof mij, en deed mij besluiten, de gedachten, die daardoor in mij verwekt werden, op het papier te stellen, in de hoop, dat, wat ik vertroostends voor mijzelven uit mijne overdenkingen putte, welligt voor anderen mede iets troostrijks hebben mogt.
Vrede op aarde! zongen de Engelen, toen Hij, die de wereld met God verzoenen moest, in het vleesch verscheen; en toen diezelfde Persoon zich bezig hield met zijn werk te volbrengen, en als Leeraar het geheele Joodsche land doortrok, betuigde Hij: Ik ben niet gekomen om vrede te brengen, maar het zwaard. Onvereenigbaar zijn waarlijk de woorden van de Hemelboden met die van den Heiland, ja zij staan in volslagene wederspraak met elkander, zoolang men dezelve aanmerkt als op dezelfde zaak doelende en hetzelfde tijdperk betreffende. Maar inderdaad ligt de schuld

{==46==} {>>pagina-aanduiding<<}
van dit onvereenigbare en van die tegenspraak alleen bij de menschen, doordien zij veel te veel alle denkbeelden van geluk en vrede te huis brengen op deze aarde, en niet genoeg hun leven alhier in verband stellen met hun bestaan hier namaals, en hetzelve beschouwen als daarmede één geheel uitmakende. Vrede op aarde! Ja, Heer Jezus, toen Gij, na de hemelen verlaten te hebben, en van uwen troon aan 's Vaders regterhand afgedaald te zijn, de gedaante eens dienstknechts, en, hoewel Gods Zoon zijnde, het vleesch hadt aangenomen, om de zonden der wereld weg te nemen, toen konden de Engelen met alle regt die woorden juichende en zich over ons verblijdende zingen; want uit eenen nacht van dwaling en ellende werd ons geslacht verlost, de angstige onzekerheid aangaande ons toekomstig lot verdween, en de heilrijkste uitzigten bij ons verscheiden werden ons geopend. Een' wrekenden en over onze zonden vertoornden God behoefden wij niet langer te vreezen. Gij waart het lam, dat voor ons stond geslagt te worden, en ons, door het offer uwer liefde, den weg baande tot een' verzoenden Vader in de hemelen. Vrede op aarde! bevrediging tusschen den almagtigen Schepper, van wien het menschdom door de zonde was afgevallen, en in een' staat van ellende gedompeld, waaruit het door niets anders dan uwe zelfofferande te redden was, bevrediging tusschen den Schepper en het zondige menschdom - dat zoudt Gij te weeg brengen. Maar Gij waart een teeken, dat wedersproken zou worden; de uitbreiding, de vestiging en de algemeene aanneming van uwe leer zou de oorzaak wezen van vele oorlogen, van bloedvergieten door het zwaard, van langdurige twisten en oneenigheden. Alras nadat uwe gezanten, door het ontvangen van de gaven des heiligen geestes, moeds genoeg zouden hebben bekomen, om uw woord te verkondigen en in uw kruis openlijk te roemen, zou de vrede in den schoot der huisgezinnen gestoord worden, en zouden de vervolgingen beginnen
tegen uwe getuigen en tegen de door hen

{==47==} {>>pagina-aanduiding<<}
gestichte gemeenten; later zouden er scheuringen in de kerk ontstaan, zoodat de verschillende partijen elkander te vuur en te zwaard zouden pogen te verdelgen. De Pauselijke magt, daarna schijnbaar stevig gevestigd zijnde, zou, door schrikkelijke misbruiken onder de dienaars van uwe Godsdienst zelve, aanleiding geven tot eene hervorming, die al wederom stroomen bloeds zou doen vlieten. Die hervorming, eindelijk, met verschillende wijzigingen door eene groote menigte uwer belijders aangenomen, zou dezen blootstellen aan de woede hunner tegenpartijders; brandstapels zouden ten hunnen verderve opgerigt worden; Koningen zouden tot hunne verdelging of zelve het zwaard aangorden, of het aan hunne krijgslieden in handen geven. En, behalve dit alles, zou een blinde ijver voor uwen naam de Christenen, wier onderscheidend kenmerk liefde behoorde te wezen, aanzetten, om als beulen te woeden tegen natuurgenooten, die niet in de gelegenheid waren geweest, U te leeren kennen.
Opent de gedenkschriften van oudere en nieuwere tijden, gij allen, die meer inzigt in deze zaken verlangt; gij zult vinden, dat alwat ik heb aangestipt in waarheid gebeurd is; en wat nog gebeuren moet, eer het Christendom onder alle volken verbreid en allerwegen aangenomen zijn zal, zoodat de betuiging van Jezus, dat Hij niet gekomen is om vrede op aarde te brengen, maar het zwaard, op nieuw bewaarheid worde - wie zal dat bepalen? Uit het bovenstaande volgt nu, mijns inziens, dat, indien wij den uitroep der Engelen: Vrede op aarde! willen toepassen op dezelfde tijden, waarover Jezus het zwaard voorspeld heeft, wij eene grove dwaling begaan; maar dat de schijnbare strijdigheid van het gehoorde door de herders met het door den Heiland gesprokene geheel wegvalt, wanneer wij alle de jaren en eeuwen, gedurende welke krijg en verwoesting de aarde bedroefd hebben en nog bedroeven zullen, als met het oog van Hem afmeten, voor wien één dag is als duizend jaren en duizend jaren zijn als

{==48==} {>>pagina-aanduiding<<}
één dag, en alzoo, de woelingen der wereld als niets achtende, tijd en eeuwigheid te zamen verbinden. Vrede op aarde wordt dan bevrediging van God met het menschdom, zoo al niet zigtbaar, dewijl de menschen aan het zwaard en aan velerlei ellende hier beneden zullen blootgesteld blijven, en er zelfs door Jezus' verschijning nieuwe oorzaak tot oorlog gegeven is, maar in daad en waarheid; een vrede voor elkeen, wel niet volkomen te genieten, zoolang dit korte leven op aarde duurt, maar na onzén overgang in eene betere wereld. Vóór Jezus' komst verkeerden alle menschen in de naarste onzekerheid aangaande hun toekomstig lot; de grootste wijsgeeren zelfs hoopten, vermoedden, maar durfden niet vast vertrouwen, dat er na dit leven een ander leven wezen zou. Niets was dus natuurlijker, dan dat de genietingen der aarde en de tijdelijke belangen alles voor hen waren; welligt, meenden zij, wachtte hen vernietiging aan gene zijde des grafs; eene aaneenschakeling van tijd en eeuwigheid was dus onmogelijk te vinden; en had hun eene hemelsche stem toegeroepen: Vrede op aarde! zij zouden tot vertwijfeling gekomen zijn, indien zij nogtans het zwaard hadden zien blijven woeden. Maar wij, die door de verrijzenis en de beloften van onzen Heer de zekerheid van onze eigene opstanding hebben, blijven willens blind, indien wij niet erkennen, dat ons eeuwig leven met het uur onzer geboorte begonnen is, dat tijd en eeuwigheid niet van elkander gescheiden zijn, maar één geheel uitmaken, en dat dus, welke beloften ons gegeven zijn, dezelve vervuld zullen worden, is het dan niet heden of morgen, niet zoo lang wij het licht dezer wereld aanschouwen, dan toch eens in het onmetelijk tijdvak van ons bestaan. Vrede op aarde! De Vredevorst, die de aarde (of de zedelijke bewoners derzelve, de menschen) met den Schepper verzoent, is geboren! konden de Engelen zingen, en: Ik
ben niet gekomen om vrede te brengen, maar het zwaard, kon Jezus zeggen; en, naar onze beschouwing, stoot het eene het andere geenszins omver. O!

{==49==} {>>pagina-aanduiding<<}
laten wij ons dan verheugen, hoewel de oorlog om ons woedt; want eens zullen wij erkennen, dat de Engelen zoo wel als Jezus eene waarheid verkondigd hebben. Waren er nog meer bewijzen noodig, om te toonen, dat de woorden der Hemelboden niet moeten opgevat worden in dien zin, alsof na hunne aankondiging van vrede geen oorlog meer op de wereld gezien zon worden, ik zou voor mij die bewijzen vinden in hetgeen Jezus gezegd heeft: mijn Koningrijk is niet van deze wereld, welke woorden, mijns inziens, zoo veel beduiden als: ‘Schoon ik verschenen ben om den menschen den weg ter zaligheid aan te wijzen, zoo zal daarom de wereld, wat het uitwendige betreft, geene verandering ondergaan; de loop der dingen zal blijven gelijk die was, en bij den veelvuldigen tegenstand, dien mijne leer zal ontmoeten, zullen eene menigte geslachten voorbijgaan, eer alle knieën zich zullen buigen in mijnen naam. Maar degenen, die, in mij geloovende, hunnen aardschen tabernakel afleggen, zullen, op eene nieuwe loopbaan voortgaande, mij in mijn geestelijk Koningrijk aanschouwen.’ In dat Koningrijk zal dan ook ongetwijseld vrede heerschen, en zij, de nu verheerlijkte aardbewoners, wien die vrede aangekondigd was, zullen dáár denzelven genieten. Blijft men evenwel gehecht aan eene letterlijke opvatting van de meermalen aangehaalde woorden uit der Engelen zang, zoo geef ik toe, dat de vrede op aarde zal kunnen gezien worden, wanneer de vervulling der voorzegging van Christus' wederkomst daar zal zijn; maar dan zal men toch ook met mij moeten bekennen, dat die vervulling niets afdoet voor ons, die waarschijnlijk nog zeer ver af van dat tijdstip leven, en dat, indien men geene andere uitlegging aan de bewuste woorden geeft, zij voor ons al hunne vertroostende kracht missen.
En nu het tweede lid van den Engelenzang: in de menschen een welbehagen! O groote God! als ik getuige ben van zoo veel snoods, van de zegepraal der ondankbaarheid, der meineedigheid, der verraderij; wan-
{==50==} {>>pagina-aanduiding<<}
neer ik menschen tegen menschen in het harnas zie staan; wanneer ik geheele volken ontwaar, die eene billijke ondergeschiktheid aan de wet of aan den Vorst voor een dwangjuk uitkrijten, en eene vrijheid prediken, die niets dan losbandigheid te weeg brengt, en natiën en bijzondere personen ten verderve sleept - hoe kan ik dan gelooven, dat Gij, de Heilige, een welgevallen hebben zoudt in schepselen, die zoo regtstreeks in tegenspraak met uwe geboden handelen; in eene wereld, waar de zonde zoo schaamteloos het hoofd opsleekt? O, het is mij als ware het eene Godslastering, in oogenblikken als de tegenwoordige, den Engelen na te zeggen, dat Gij in de menschen een welbehagen hebt! - Maar toen die woorden door de Hemelkoren gezongen werden, hoe was het toen met het menschelijk geslacht gesteld? Waarlijk niet beter, ik geloof nog erger, dan nu. Wat zou er omtrent dertig jaren, nadat die woorden door de herders gehoord waren, (en Gij wist het) geschieden? Jezus Christus zou aan het kruishout vastgenageld worden en den smartelijksten dood sterven, door toedoen van verraders en huichelaars! Verre van ons dan ook hier eene te eng beperkte toepassing der gemelde woorden, alsof zij op eenig bepaald tijdstip, op eenig bijzonder geslacht onder de tallooze geslachten der menschen alleen betrekking hadden. Jezus' geboorte zou dienen tot heil van het algemeen in de ruimste beteekenis, voor allen, die sinds de schepping der wereld geleefd hadden, of immer leven zouden. Zijn zoenoffer, dat zou gebragt worden, had in Gods oog eene zoo hooge waarde, dat Hij daarom al het kroost van Adam als rein van zonde wilde aanmerken, waardoor Hij op nieuw een welbehagen in de menschen hebben kon. Als gewasschenen in het bloed des lams, als
gezuiverden van de smetten der zonde, als in genade aangenomene kinderen, stonden de millioenen aardbewoners, die geweest waren, die toen bestonden, en die immer zijn zouden, voor het oog van den Oneindigen, toen Hij door de Engelen liet verkondigen, dat Hij in de menschen een welbehagen had. - O, verdwijne

{==51==} {>>pagina-aanduiding<<}
dan ook uit onze oogen alwat de schijnbare triomf des kwaads en alle de woelingen der aarde onrustbarends, met opzigt tot Gods welbehagen aan ons, hebben mogen; vertrouwen wij onwankelbaar op, en gelooven wij standvastiglijk aan de woorden, die ons uit den hemel bij de geboorte van den Heiland toegeroepen zijn! Maar wenden wij evenwel onze gerustheid niet aan tot eene heillooze verslapping in het goede, en gedenken wij steeds hieraan: dat, schoon Gods genade Hem genegen maakt, zijn welbehagen over het gansche menschelijk geslacht uit te strekken, de genen, die de waardigste navolgers van Jezus Christus zijn, en het meest zijne bevelen in acht nemen, boven de afvalligen en verwaarloozers van 's Heilands lessen, den Vader in de Hemelen welbehagelijk zijn. En hier, o dierbaar land mijner geboorte! o kleine, miskende en verachte plek gronds! hier vertoont gij u aan mijne verbeelding als hoogst benijdenswaardig. Rondom ons, ja, is de toorts des oorlogs ontstoken; bijna geheel Europa is door partijschappen verdeeld; hier stoken Jezuiten het vuur der tweedragt aan, daar zoeken onverlaten zich op de puinhoopen van orde en welvaart te verheffen, en ruijen het misleide volk tot moord en plonderzucht op; ginds heerscht het goddeloosste ongeloof, of misvormt het domste bijgeloof de zuivere leer van het Evangelie; elders zwelgen de rijken, terwijl hunne verarmde broeders hulpeloos van ellende omkomen. En welke is, behoudens veel gebrekkigs en verkeerds, in het algemeen de houding van het oude Nederland? Vrede en eensgezindheid heerschen er. Getrouw aan eed en pligt geblevene krijgslieden, met duizende dappere jongelingen, die stand, beroep en studiën voor de dierbare zaak des vaderlands verlaten hebben, gepaard, staan op de grenzen, gereed om het voorbeeld te volgen, dat reeds te land en ter zee gegeven is, om moedwillige muiters in toom te houden. Roomschen en Onroomschen scharen zich rondom den troon van den wettigen Vorst, om dien te schragen en te
beschermen. Niemand zoekt eene overmatige verheffing, ten koste van het algemeen. Tot

{==52==} {>>pagina-aanduiding<<}
stilheid en bedaarde afwachting van de uitkomst der zaken wordt allerwegen het volk aangemaand, en het volk blijft stil en bedaard. Ongeloof en buitensporig bijgeloof - indien die monsters al hier of daar bestaan - bedekken hun afzigtig gelaat, en houden zich schuil; terwijl de zuivere leer des Evangelies ongestoord gepredikt, en door duizende op regt geloovigen aandachtig en eerbiedig aangehoord wordt. De rijken doen afstand van veel, wat weelde ademt, of tot bijzondere vermakelijkheden anders zou zijn besteed, en storten dagelijks schatten in de kassen van het land, van de hospitalen, van de armbesturen; zij zorgen, dat de huisgezinnen der uitgetrokkene verdedigers van den vaderlandschen grond onbekommerd voor hun bestaan de terugkomst dier braven kunnen verbeiden; dat het de zieken en gekwetsten aan geene verkwikkingen en hulpmiddelen ontbreke; dat de onder de wapenen staande krijgsman de winterkoude kunne trotseren; dat armoede en ellende, waar die naderbij zich vertoonen, leniging ontvangen. O dierbaar Vaderland, hoe eerbiedwaardig vertoont gij u aan mijn oog! En God, die alles kent en ziet, zou Hij u niet met welbehagen aanschouwen? Voorzeker ja! Herdenken wij dan met een opgeruimd gemoed, wat eens de Engelen zongen, en nu zoo onlangs ons nogmaals in de ooren geklonken heeft. Neen, het is voor ons geene Godslastering, hun na te zeggen: Vrede op aarde, in de menschen een welbehagen! Het moge rondom ons stormen; het oorlogszwaard moge in onze nabijheid uit de scheede getrokken zijn: eens, in den oneindigen duur van ons bestaan, zullen wij den vrede zien heerschen; en mogen wij ons nu reeds vleijen, dat God een welbehagen in ons heeft, eens zullen wij, mits getrouw in onze pligtsbetrachting, standvastig in de deugd en onwankelbaar in het werkdadig geloof, dat welbehagen zien, en er de zalige, nimmmer eindigende, genieting van hebben; terwijl wij dan, verzoend met alwie ons op aarde kwelden, ons onuitsprekelijk
zullen verheugen in de overtuiging, dat Gods welbehagen, door Christus' komst

{==53==} {>>pagina-aanduiding<<}
en opoffering voor de menschen verkregen, niet ons alleen betreft, maar geheel het nageslacht van Adam.

M.J.





Vlugtige gedachten, over den alouden staat der rivieren in de Nederlanden.


Door M.G. Beijerinck, Hoofd-Ingenieur van den Waterstaat in de Provincie Zuid-Holland.

Vóór de Christelijke jaartelling zijn geene bescheiden bekend, waaruit men over de gesteldheid der Rivieren in de Nederlanden zou kunnen oordeelen; hoezeer het buiten twijfel is, dat toen reeds de Rijn en Maas door deze gewesten hunne wateren naar den Oceaan gevoerd hebben. Aan de onbeschaafdheid der toenmalige bewoners van deze streken is dit stilzwijgen toe te schrijven; en indien men het durft wagen, door waarschijnlijke gissingen, die welligt nimmer een helder resultaat zullen opleveren, eenig licht over den loop en het onderlinge verband der stroomen in ons Vaderland te verspreiden, zijn wij zulks, bij gevolgtrekking, alleen aan de Romeinsche Geschiedschrijvers verschuldigd, die echter dit onderwerp niet dan ter loops hebben behandeld.
De Historie gewaagt eenigzins duister van eenen vloed, die omtrent 110 à 111 jaren vóór onze jaartelling zou hebben plaats gehad, en waardoor de landengte tusschen Douvres en Calais zou zijn doorgebroken.
Al zweeg ook de Overlevering of de Geschiedenis van eenen dergelijken vloed, die gewoonlijk de Cimbrische genoemd wordt, de Wetenschap zou zoodanig iets hebben vermoed, daar het onbetwistbaar zeker is, dat in het lagere gedeelte der Nederlanden ontzettende gebeur-
{==54==} {>>pagina-aanduiding<<}
tenissen moeten hebben plaats gehad, die niet anders dan door groote werkingen der Natuur verklaard kunnen worden. Ik bedoel de overblijfselen van bosschen, die men allerwegen in de Provinciën Holland, Overijssel en Drenthe onder de veenen aantreft, en die duidelijk bewijzen, dat eenmaal eene groote overstrooming heeft plaats gehad, waardoor al die wouden onder den voet zijn geraakt. De strekking der boomstammen, die bijna overal ééne en dezelfde hemelstreek aanduiden, geven te meer gronds, om te vooronderstellen, dat eene over strooming en geweldige werking van het water de oorzaak is geweest van dat ontzettend natuurverschijnsel, waarbij zeker alwat leefde, zoo wel mensch als dier, is omgekomen.
Is het waarheid, dat bij dezen vloed Frankrijk en Engeland van elkander zijn afgescheurd, gelijk schijnt te blijken uit de overeenkomst der kusten van beide Rijken, dan is het onbetwistbaar zeker, dat de Oceaan, door een' zoo veel korteren weg op de Nederlanden aangevoerd, daar eene oogenblikkelijke overstrooming moet hebben daargesteld, van welker kracht men zich geen denkbeeld kan vormen, doch welker gevolgen zich bij het opdelven der veenen duidelijk doen ontwaren.
Zoo wel door de Geschiedenis als praktische Wetenschap geleerd, kan men vaststellen, dat eertijds de Noordzee, langs de kusten der Nederlanden, in oppervlakte lager is geweest dan thans, en het land aanmerkelijk boven die oppervlakte heeft gelegen. De navolgende opmerkingen zullen genoegzaam zijn, om zulks te betoogen:
Vóór den Cimbrischen vloed, en de daardoor veroorzaakte afscheiding van Frankrijk en Engeland, was de Noordzee niet anders aan te merken, dan als eene Binnenzee, zoo als thans de Zuiderzee der Nederlanden, en de hoogte derzelve werd bepaald door den oppervlakkigen stand van den Oceaan aan de noordelijke kusten van Schotland, waar de getijën, volgens de algemeene wetten der aantrekkingskracht, niet alleen geringer zijn,

{==55==} {>>pagina-aanduiding<<}
maar waar ook het water, door de afplatting der aarde naar de polen, minder van het middelpunt der aarde verwijderd, en dus betrekkelijk lager is, dan aan de zuidelijke kusten van Engeland.
Met dit denkbeeld laat zich overeenbrengen, dat zelfs in aloude tijden die landen, welke thans onder het oppervlak der zee gelegen zijn en door de kunst moeten worden droog gehouden, voormaals door de Natuur bewoonbaar waren, en men vóór den aanleg der bedijkingen op dezelve gebouwen stichten konde, waarvan de overblijfselen, diep onder de oppervlakte der zee, ten huidigen dage nog kunnen worden waargenomen. Want ofschoon het buiten twijfel is, dat deze gestichten na den Cimbrischen vloed zijn aangelegd, kan men veilig aannemen, dat de Noordzee, door de afscheiding van beide Rijken, niet plotselijk die hoogte bereikt heeft, welke dezelve thans bezit: het laat zich integendeel vermoeden, dat de opening, in den aanvang zeer gering, naderhand door de stroomen is verwijd en verdiept, zoodanig dat de waterspiegel langzamerhand is verhoogd, en de Romeinen, of andere Volken, nog Eeuwen na den vloed landen bewonen konden, welke thans onder het oppervlak der zee zijn gelegen.
De duinen langs de kusten der Noordzee zijn waarschijnlijk hun aanwezen verschuldigd aan het flaauw afhellend strand, hetgeen, vóór den vloed minder of in het geheel niet aan de getijen zijnde blootgesteld, door aanwaaijing van de zandstoffen konde worden opgehoogd.
Het ontstaan der veenen zou men insgelijks aan den Cimbrischen vloed kunnen toeschrijven, door te vooronderstellen, dat het water, de valleijen bedekt hebbende, door gebrek aan uitlozing, groote vlakten in moerassen heeft herschapen, waarin waterplanten groeijende en verrottende, dezelve van lieverlede tot uitgestrekte veenen zijn geworden. Deze vooronderstelling heeft te meer gronds, wanneer men bedenkt, dat, volgens het gevoelen van de meeste deskundigen, de veenspecie uit niets anders bestaat dan uit verrotte waterplanten, die

{==56==} {>>pagina-aanduiding<<}
zich zoo lang ophoopen, tot dat zij boven de oppervlakte van het water komen, en dan het veen vormen.
De meeste hooge veenen in Overijssel en Drenthe liggen met derzelver oppervlakte bijna waterpas tusschen heuvels ingesloten, en bewijzen dus duidelijk, dat het water de oorzaak is geweest van hun aanwezen, waartoe Eeuwen tijds zijn gevorderd geworden.
Vóór den tijd van den Cimbrischen vloed moeten de Rivieren een sterker verhang naar zee hebben gehad, en moet de loop derzelven sneller dan thans zijn geweest.
Uit den oppervlakkigen stand der landen, die onder de veenen bedolven liggen, en die voormaals met uitgestrekte wouden bezet waren, te oordeelen, moet de waterspiegel der Noordzee vóór den vloed aanmerkelijk lager zijn geweest dan thans. Het is meer dan waarschijnlijk, dat, eer deze gebeurtenis plaats had, geene Meren in de Nederlanden aanwezig waren, en dat het Meer Flevo, nu de Zuiderzee, deszelfs tegenwoordige diepte in aanmerking genomen, in aloude tijden met den bodem boven de oppervlakte van den Oceaan is verheven geweest.
Tijdens de Romeinen met hunne krijgsbenden het Eiland der Batavieren afliepen, schijnen dezelfde monden der Rivieren te hebben bestaan als thans; ten minste men zou uit de Geschiedenis geenszins het tegendeel kunnen bewijzen. Wanneer men bedenkt, dat de Rijn en Maas te dien tijde dezelfde hoeveelheid waters afvoerden als thans, en er in dat tijdvak geene bedijkingen bestonden, dan valt het gemakkelijk te begrijpen, dat in den winter, bij ijsgang en hoog opperwater, de geheele landstreek onder het water moet zijn bedolven geweest, gelijk ook door de Geschiedenis bevestigd wordt (*). Daar nu de Nederlanden overal vlak en effen liggen, en, behalve de enkele heuvelachtige gedeelten van Gelderland, Utrecht en Overijssel, eene zachte afhelling

{==57==} {>>pagina-aanduiding<<}
naar zee hebben, zoo is het niet te verwonderen, dat, behalve de Hoofdrivier, eene groote menigte van kreken zijn ontstaan, die het water naar zee bragten. Het komt derhalve geenszins vreemd voor, dat na den Cimbrischen vloed, waardoor de wateren zoo sterk werden opgezet, de Maas gemeenschap met den Rijn heeft verkregen, en zelfs de Schelde met de Maas voortijds daardoor is vereenigd geworden, gelijk uit de schriften van julius cesar schijnt te blijken. Ik stel mij derhalve voor, dat van oude tijden de Maas bij St. Andries met de Waal is ineengevloeid: want het ontstaan van de verschillende gaten, waardoor zulks heeft plaats gehad, is ten eenemale onzeker; en, uit oude kaarten te oordeelen, zou men geneigd zijn te gelooven, dat, omstreeks het jaar 800 na de Christelijke jaartelling, deze vereeniging reeds heeft plaats gehad.
Het zal alhier niet ongepast zijn, eenige bedenkingen in het midden te brengen, wegens den hoofdtak van den Rijn in oude tijden. - Tot hiertoe is daarvoor altijd aangenomen de Rivier langs Arnhem, Wijk bij Duurstede, Utrecht, Leyden en Katwijk, welke den naam van Rijn steeds behouden heeft. Dan, de Heer d. swarts, in zijne Geschied- en Natuurkundige Overwegingen, betrekkelijk de Rivieren den Rijn, enz. heeft tot hoofdtak van den Rijn de zoogenaamde Geldersche Vallei gekozen, waardoor de Rivier op het Meer Flevo uitgewaterd, en alzoo een' meer snellen loop zou gehad hebben dan de Waal, hetgeen zoude blijken voortijds bewaarheid te zijn door de opmerking van tacitus, wegens den snellen stroom van den noordelijken Rijn-arm langs Germanië, en de zachtere afvloeijing van de Waal langs den Gallischen oever.
De Heer kraijenhoff heeft zijne goedkeuring gehecht aan dit denkbeeld, en staaft het door berekeningen wegens het meerder verval, dat de Rivier op het Meer Flevo zoude gehad hebben, dan op de Noordzee (*).

{==58==} {>>pagina-aanduiding<<}

Ik kan mij met deze denkbeelden geenszins vereenigen, om de volgende redenen:
Hiervoren heb ik opgemerkt, dat vóór den Cimbrischen vloed het Meer Flevo waarschijnlijk niet heeft bestaan. Raadpleegt men de Geschiedenis, dan komt hetzelve eerst na dezen vloed voor, en de gissing, dat dit Meer van lateren oorsprong is, kan dus op geschiedkundige gronden niet worden tegengesproken. Het blijkt verder, dat eenige Geleerden, waaronder de Heer alting, uit plinius, pomponius mela en anderen, hebben betoogd, dat het ontstaan der tegenwoordige Zuiderzee niets anders is dan eene inbraak der Noordzee tusschen de kusten van Holland en Vriesland, welke zich waarschijnlijk met het Meer Flevo heeft vereenigd. De tijd, wanneer zulks heeft plaats gehad, ligt in het duistere, doch eenigen meenen in het jaar 360, anderen in 1169, en wederom anderen in 1400 of 1421 van onze jaartelling; terwijl de Heer smids (*) oordeelt, dat de watervloed van het jaar 1170 deze Binnenzee heeft doen ontstaan. Is nu de tegenwoordige Zuiderzee van zoodanigen laten oorsprong, dan kan, in vorige tijden, de Groote Rijn daarin onmogelijk zijne wateren hebben uitgestort; en wilde men beweren, dat het Meer Flevo zelfs vóór den Cimbrischen vloed zou hebben bestaan, en bij het Vlie met den Oceaan gemeenschap gehad, dan voorzeker zou het verval van den Rijn minder zijn geweest dan eenige andere Rivier der Nederlanden, wijl men alsdan genoodzaakt zou zijn, deszelfs mond aan het Vlie te stellen; iets, hetgeen de opmerking van tacitus zoude logenstraffen.
Om het gezegde van dezen Schrijver overeen te brengen met den staat der Rivieren, ten tijde dat die aanmerking gemaakt werd, behoeft men zijne toevlugt niet te nemen tot het verhang der Rivieren: want zulks is niet altijd de oorzaak van meerdere snelheid; terwijl

{==59==} {>>pagina-aanduiding<<}
de diepte en inhoud van doorsnede ook termen zijn, die bij de berekening derzelve in aanmerking komen. Stelt men nu den Rijn als hoofdtak, en de Waal als bijtak, hetwelk tot nog toe door niemand is betwist geworden, dan valt het niet zeer moeijelijk te begrijpen, dat de Hoofdrivier eene meerdere snelheid heeft gehad dan de kleinere zijtak (*), en dat dus de opmerking van tacitus daarop kan worden toegepast.
Uit het verzanden van den ouden Rijn-mond bij Katwijk kan men geenszins het besluit opmaken, dat daar ter plaatse niet de voornaamste uitmonding des Rijns bestaan hebbe; integendeel wordt men gedrongen, zulks als een bewijs te meer daartoe aan te merken. Trouwens het is bekend, dat, hoe meer slik eene Rivier afvoert, hoe meer zij zal aanlanden. Daar nu de hoofdtak des Rijns het meeste water, dus ook het meeste slik zal hebben afgevoerd, is het niet te verwonderen, dat het bedde, langzaam verhoogd zijnde, eindelijk is opgedroogd en geheel verzand geworden.
Een dergelijk voorbeeld levert de uitmonding des Gelderschen IJssels op. De eigenlijke groote mond dezer Rivier is het Regterdiep; de overigen, zoo als het Noorderdiep, Ganzendiep en de Ketel, zijn bijtakken; doch de eerste is zoodanig verzand, dat geene schepen dezen mond kunnen bevaren, terwijl alleen op de bijtakken de vereischte diepte gevonden wordt, om de vaartuigen vlot te houden.
Toetst men de stelling van den Heer swarts aan de Geschiedenis, zoo vervalt men in zwarigheden, waarvan eenige niet gemakkelijk en andere onmogelijk kunnen worden opgelost.
Het is namelijk zeer waarschijnlijk, dat, indien de groote Rijn-stroom voortijds op een binnenlandsch Meer had uitgewaterd, al de oude Schrijvers die opmerkelijke

{==60==} {>>pagina-aanduiding<<}
bijzonderheid niet zouden vergeten hebben op te teekenen; en nogtans geven alleen plinius en p. mela, op eene zeer dubbelzinnige wijze, aanleiding, om dit denkbeeld aan te kleven, terwijl julius cesar en tacitus daarvan geen het minste gewag maken.
Men kan verder eene daadzaak, die de Geschiedenis verhaalt, en aan welke niemand twijfelt, onmogelijk overeenbrengen met het denkbeeld, dat de Rijn op het Meer Flevo zijne wateren heeft uitgestort. Ik bedoel de daarstelling van de Graft van drusus germanicus, ten einde van den Rijn eene gemeenschap te openen met dit Meer, voor het vervoer van soldaten en krijgsbehoeften; want alsdan zou men het groote werk, door den genoemden Veldheer tot stand gebragt, als geheel ondoelmatig moeten doen voorkomen, daar deze gemeenschap door de Natuur reeds bestond, en hiertoe geene kunstmiddelen behoefden aangewend te worden.
Op deze wijze het tot hiertoe bekende en algemeen aangenomene gevoelen aanklevende, dat de Rijn in vroegere tijden bij Katwijk in de Noordzee hebbe uitgewaterd, stel ik mij deze Rivier van Emmerik langs Arnhem, Utrecht enz. als den hoofdtak voor, waardoor de wateren in zee zijn gebragt geworden. Ik verbeelde mij echter, dat deze Hoofdrivier eene groote menigte bijtakken heeft onderhouden, van welke één ten allen tijde water heeft afgevoerd, terwijl de anderen alleen bij hooge rivier het hunne bijbragen, om den gezwollen stroom in den winter te ontlasten, en die bij zomer derhalve zullen zijn droog geloopen. De eerste bedoelde tak was de Waal, welke, langs Nijmegen, Thiel, Bommel, Gorinchem, Dordrecht en Rotterdam loopende, zich bij Geervliet met de Maas heeft vereenigd, en met deze bij Brielle heeft uitgewaterd. Deze tak is in oude tijden zeer gering geweest, en niet als eene Hoofdrivier aan te merken. Zulks bewijst de Geschiedenis ten duidelijkste; en de aanmerking van tacitus, dat dezelve eene zachtere afvloeijing heeft gehad dan de noordelijke arm, kan daartoe mede ten bewijze verstrekken.

{==61==} {>>pagina-aanduiding<<}
Tot de overige takken, die bij opperwater alleen hebben gewerkt tot lozing van het overtollige water, stel ik in de eerste plaats te behooren: aan den regter oever, de oude IJssel, van ouds Nabalia genaamd; de nieuwe IJssel van Westervoort tot Doesburg, en de Geldersche Vallei, of de lage landstreek tusschen Grebbe en de Zuiderzee langs Amersfoord, welke te zamen het water in het Meer Flevo bragten. Voorts, meer benedenwaarts, de Amstel, de Vecht en anderen, welke derzelver water uitstorteden op de zich aldaar bevindende lagere streken, die waarschijnlijk ook wederom in het Meer Flevo hebben uitgewaterd.
Aan de linkerzijde des Rijns hebben de ontlastingen hoogstwaarschijnlijk plaats gehad door de Lek, den Goudschen IJssel (die door Gouda gemeenschap heeft gehad met den Rijn) en door de Gouwe; alle welke Rivieren hun water uitstorteden in de Waal, die, gelijk gezegd is, in oude tijden, door derzelver minderen toevoer van water, lager zal geweest zijn dan de Rijn.
Deze gissingen nopens den alouden staat des Rijn-strooms, voor zoo verre dezelve de Nederlanden bespoelt, berusten op de Geschiedenis. Trouwens dezelve zegt ons, dat claudius civilis, door eenen dam, den Rijn heeft toegestopt, hetwelk onmogelijk zou zijn geweest, indien deze Rivier geene vermogende afleidingen, door zijdelingsche takken, had verkregen. Deze dam moet in allen gevalle beneden Wijk bij Duurstede gezocht worden. Welligt is het dezelfde, waarvan velsen in zijne Rivierkundige Verhandeling spreekt, bladz. 113, als door floris den III, Graaf van Holland, onregtvaardig en met geweld, te Zwammerdam in den Rijn te zijn gelegd, en waaruit alstoen dezelfde gevolgen voortvloeiden, die claudius civilis uit krijgskundige oogmerken bedoelde; namelijk, om eene kunstmatige overstrooming te bewerken. Hier ter plaatse is het voor den Bataafschen Veldheer allezins mogelijk geweest, door eenen dam, de Rivier te stoppen, daar het water boven denzelven door de Lek en den Goudschen

{==62==} {>>pagina-aanduiding<<}
IJssel eene afleiding naar de Waal heeft gehad, en deze dam in wezen kon blijven, ten einde zijne oogmerken te bereiken. Graaf floris de III kan ook, uit de overleveringen van vroegere tijden, aanleiding genomen hebben, om den dam, die eenmaal aldaar bestaan had, wederom te herstellen.
De Geschiedenis zegt ons verder, dat nero claudius drusus, in het 10de jaar vóór onze tijdrekening, den Rijn met den ouden IJssel heeft vereenigd, en, volgens het aangenomen gevoelen, een kanaal gegraven van Westervoort tot Doesburg. Neemt men het denkbeeld aan, dat hier reeds eene vereeniging met den ouden IJssel heeft bestaan, dan kan de Geschiedenis daarmede worden overeengebragt. Deze Veldheer heeft waarschijnlijk niets anders gedaan, dan de Natuur te hulp te komen, en eene tijdelijke vereeniging van deze Rivieren in eene bestendige te veranderen, door de ondiepten uit te graven, en het water, dat bevorens niet anders dan bij hooge rivier eenen uitweg naar den ouden IJssel zocht, ten allen tijde eenen doortogt te geven, om alzoo, uit krijgskundige inzigten, een bevaarbaar bedde voor zijne kleine schepen daar te stellen.
Men is van verschillend gevoelen omtrent den tijd, wanneer en door wien de Lek, van Wijk bij Duurstede tot Lexmond, zou zijn gegraven. Volgens mijn gevoelen is het ongegrond, te denken, dat eene zoodanige lange Rivier ooit door menschenhanden in wezen is gekomen. Waarschijnlijk heeft claudius civilis, of wel domitius corbulo, dezen tak verdiept, of in staat gesteld om door kleine schepen bevaarbaar te worden, hetgeen, na het ophoogen van het bedde des Rijns, door het askomend slik, en den daardoor verhoogden waterspiegel, niet zoo bezwaarlijk zal zijn geweest, als men oppervlakkig zou denken.
Ik kan het tot dusverre aangenomen gevoelen, dat gemelde domitius corbulo, een Romeinsch Veldheer, deze Rivier, van Wijk bij Duurstede, of, volgens den Heer swarts, van Grebbe tot in de

{==63==} {>>pagina-aanduiding<<}
Maas, zoude hebben gegraven, om zijne soldaten bezig te houden, geenszins aankleven. Zulk een reuzenwerk toch is niet alleen voor menschelijke krachten onuitvoerbaar, maar moet ook menige twijfeling omtrent het doel geboren doen worden. Want waartoe zoude hetzelve hebben gediend? Zeker niet om het land voor overstroomingen te beveiligen, daar krijgszuchtige volken geene zoodanige bedoelingen hebben, en hunne aanvoerders alleen militaire beweegredenen op den voorgrond stellen. Deze beweegredenen kunnen derhalve niet anders geweest zijn, dan om de scheepvaart van den Rijn op de Maas of de Waal te bevorderen, en zoo doende de transporten der legers gemakkelijker te maken. Is dit laatste het geval, dan zou eene doorsnijding van Grebbe tot Ochten, of van Wijk bij Duurstede tot Gorinchem, gemakkelijker zijn geweest; en de hooge gedachten, die men gewoon is van de krijgskunde der Romeinen te voeden, laten, mijns bedunkens, niet toe, om te kunnen vooronderstellen, dat deze, hetzij dan uit welke beweegredenen ook, dit reuzenwerk zouden ondernomen en voltooid hebben, dat op eene veel eenvoudiger en minder omslagtige wijze had kunnen worden tot stand gebragt.
Eene reden te meer, waarom ik van gevoelen ben, dat zoo wel de Gracht van drusus, als het Kanaal van corbulo, werken zijn geweest van minder aanbelang, dan men gewoonlijk denkt, bestaat daarin, dat beide deze Rivieren in het geheel geene sporen dragen van naar een geregeld plan te zijn aangelegd. Men zie de kaart van den IJssel tusschen Westervoort en Doesburg, en van de Lek van Wijk bij Duurstede tot Lexmond of Krimpen in, en men zal oogenblikkelijk gedrongen worden, het als waarschijnlijk te achten, dat de Natuur, en geenszins menschelijke handen, deze kanalen heeft gewrocht.
Ik besluit derhalve, dat de beide Veldheeren niets anders hebben gedaan, dan de Natuur door middelen te hulp te komen en hare werking te verhaasten, en dat

{==64==} {>>pagina-aanduiding<<}
de faam, te veel geneigd om de namen der overwinnaars te vereeuwigen, door de pen der Romeinsche Geschiedschrijvers, een gevoelen heeft voortgeplant, dat alleen door wetenschappelijke kennis kan tegengesproken worden.
Tot hiertoe eenige aanmerkingen gemaakt hebbende nopens de Geschiedenis des Rijn-strooms, zal ik, ten slotte, nog het navolgende in het midden brengen wegens de tweede, minder voorname Rivier, welke echter met den waterstaat der Nederlanden in het naauwst verband staat. Ik bedoel de Maas.
Neemt men het algemeen gevoelen aan, dat de Waal in voorgaande tijden een onbelangrijke tak des Rijns is geweest, dan kan men vaststellen, dat de oppervlakkige stand zeer veel lager is geweest dan thans. Bedenkt men verder, dat de Maas een zeer groot verhang bezit, en bij plotselijke opzwellingen, zonder bedijkingen, zich zeer gemakkelijk zijdelings heeft kunnen uitbreiden, dan voorzeker is het ligtelijk te begrijpen, dat eene zeer vroege vereeniging met de Waal bij Schans St. Andries en te Woudrichem kan hebben plaats gehad, waarop zich de wateren van de Maas hebben ontlast; dat de drie openingen bij Herewaarden niet door menschenhanden zijn gemaakt geworden; en verder, dat de Maas, van Hedikhuizen tot Woudrichem, niet gegraven, maar door de Natuur is daargesteld, op dezelfde wijze als zulks is betoogd ten opzigte der verschillende takken van den Bovenrijn.
Tot de aanneming van dit gevoelen wordt men te meer gedrongen, dewijl te Herewaarden drie openingen hebben bestaan, ter vereeniging van de Maas met de Waal; terwijl, wanneer menschenhanden zouden hebben medegewerkt om deze vereeniging tot stand te brengen, hetzij dan tot welk oogmerk ook, eene enkele opening genoegzaam zou zijn geweest, gelijk dan ook naderhand twee der drie openingen door de kunst zijn gesloten geworden.
Het verzanden van het oude bedde der Maas van Hedikhuizen tot Geervliet, waarvan men allerwegen nog de oude sporen ontdekt, is waarschijnlijk door opslibbing

{==65==} {>>pagina-aanduiding<<}
op dezelfde wijze geschied, als de vernietiging des Rijns van Wijk bij Duurstede tot Katwijk. De Natuur heeft zulks voornamelijk veroorzaakt; doch menschelijke inzigten hebben zekerlijk medegewerkt, om de volkomene digting dezer voorname Rivieren te verhaasten.






Iets, rakende den admiraal Van Heiden.

Aan den Redacteur der Vaderlandsche Letteroefeningen.

Koevorden, den 19 Dec. 1830.

Mijn Heer!

In de Vaderlandsche Letteroefeningen van Oct. 1830. No. XII. vond ik door den Heer warnsinck de oorzaak, die het geschenk eener Pendule van den Admiraal, Grave van heiden, aan Mejufvrouw petronella moens ten gevolge heeft gehad, niet zoo naauwkeurig opgegeven, als mij dezelve is bekend. Zie hier, hoe de zaak zich in haar geheel heeft toegedragen.
Onder het zamenstellen van den Almanak voor Militairen voor 1828. viel de zeeslag van Navarino voor. De bezongen Held was aldaar tegenwoordig, en voerde het bevel over de Russische vloot. Bekend met de familie van den Admiraal, verlangde ik, iets op denzelven in gezegden Almanak te plaatsen. En het was de heuschheid zoo wel, als het talent van Mejufvrouw p. moens, welke mij in staat stelden, aan dit mijn uitgedrukt verlangen voldoening te verschaffen.
Daar de Admiraal een Nederlander van geboorte, en oorspronkelijk een Drenthenaar is, werd ik aangespoord, om aan de twee Broeders des Admiraals te Zuidlaren, Provincie Drenthe, waarvan de oudste toenmaals, als Lid van de Tweede Kamer der Staten - Generaal, zijn verblijf in 's Hage hield, ieder een exemplaar van dit Jaarboekje aan te bieden. Hierop ontving ik van elk dezer Heeren een zeer vereerend antwoord, met bijvoe-
{==66==} {>>pagina-aanduiding<<}
ging, dat er gelegenheid zoude worden opgespoord, om ook den Admiraal een exemplaar te zenden. Eenen geruimen tijd hierna ontving ik van den nu overledenen Grave van heiden, Lid van gezegde Kamer, eenen tweeden brief, welke alhier in zijn geheel wordt medegedeeld, en het bewijs oplevert, dat niet bij toeval de Held met een dichtstukje, in een onzer Nederlandsche Tijdschriften geplaatst, is bekend geworden; maar dat aan zijne Excell. een exemplaar van den Almanak voor Militairen is toegezonden, waarin het dichtstuk van Mejufvrouw p. moens gevonden wordt, hetwelk tot het vereerende geschenk aanleiding heeft gegeven.
Huize Laarwoud, den 6 Julij 1830.
Weledele Heer!
Toen ik voorleden jaar, op eene zoo vleijende als aangename wijze, door UEd. vereerd werd met de toezending van uwen Militairen Almanak, waarin een allervoldoendst dichtstuk, door onze Nederlandsche Dichteres moens ter eere van mijnen Broeder vervaardigd, gevonden werd, was ik dagelijks bedacht, dit bewijs van uwe onderscheiding aan mijn' Broeder voormeld te doen geworden, overtuigd van de hooge waarde, waarop Z.H. Geb. hetzelve zoude stellen. Ik ben, hoezeer na lang wachten, in mijne poging geslaagd, en ik heb dezer dagen van dien Vlootvoogd een' brief ontvangen, waarin Hoogstdezelve mij uitdrukkelijk verzocht, UEd. zijnen gevoeligen dank te betuigen voor de wijze, waarop UEd. een oud Landgenoot en een Drenth, op welke beide titels hij steeds de grootste eer stelt, in UEd. zoo geacht werkje hebt gelieven te eeren en in aandenken te doen houden.
Ik haaste mij alzoo, mij van dezen aangenaamen pligt bij dezen te kwijten, en tevens daarbij te voegen de betuiging der bijzondere hoogachting, waarmede ik de eer heb te zijn,
Weledele Heer!
UEd. dv. Dienaar
(Get.) s.j. gr. van heiden.

{==67==} {>>pagina-aanduiding<<}

Indien het hier medegedeelde, tot toelichting van den grond, waaruit het fraaije geschenk aan onze zoo verdienstelijke Dichteresse is voortgevloeid, en als geschiedkundige bijzonderheid, van genoeg belang wordt geacht, om zulks aan het Nederlandsche publiek mede te deelen, dan verzoek ik U, Mijnheer de Redacteur, om het bovenstaande in uw Tijdschrift op te nemen.
Met betuiging van hoogachting heb ik de eer mij te noemen
UEd. dv. Dienaar
d.h. van der scheer.


Eenige bijzonderheden uit den levensloop van mevrouw De Genlis, meerendeels uit hare mémoires en andere harer geschriften ontleend.

Mevrouw de genlis werd geboren op een klein landgoed, digt bij Autun, Champcêri (Champ de Céres) geheeten. Dus openden zich, door een zonderling spel des gevals, op eene plaats, eertijds aan de vruchtbaarste der Hier densche Godheden gewijd, de oogen der devote Gravinnvoor het levenslicht; van haar, welker letterkundige vruchtbaarheid die van den Raadsheer tiraqueau overtrof, die jaarlijks der geletterde wereld een boekdeel en zijner vrouwe een kind schonk. Nagenoeg even zwak, bij hare geboorte, als voltaire, die verwenschte Filozoof, tegen wien zij nog in haar tachtigste levensjaar een' zoo Christelijken haat koestert, scheen Mevrouw de genlis, die men niet durfde opbakeren, elk oogenblik den geest te zullen geven. Maar zij kwam er door; en niets was zeldzamer, dan hare opvoeding. Hare vroegste levensjaren sleet zij op het kasteel van St. Aubin, waarvan haar vader Heer was; en zijzelve nam den naam aan van Mademoiselle de st. aubin. Vervolgens kwam zij ten huize van den Heer lenormand d'etioles, den braven echtgenoot der beruchte pompadour; zij verscheen daar van tijd tot tijd in de kleedij van eene Savojaarde, die met marmotten zwerft, dezelfde, waarin Fanchon ten tooneele verschijnt. Van het huis des gemaals der gunstelinge ging zij over in het Kapittel van Alix.

{==68==} {>>pagina-aanduiding<<}
welker Abdis haar overlaadde met goedheden en zoetheden (bontés et bonbons). Zij nam nu den naam aan van Gravin de lancy. Van daar keerde zij, na een verblijf van zes weken, terug naar het kasteel van St. Aubin, waar zij het gewaad van Kanonikes verwisselde met het allegorisch kostuum der Liefde, een kleedje van rooskleur, dat slechts tot aan de kniën reikte, met halve laarzen en blaauwe vlerken. De vertooning van een mythologisch Voorspel, door hare moeder vervaardigd, diende tot voorwendsel dezer vermomming, welke zichzelve zoo aardig, of liever, onder welke zij zichzelve zoo aardig vond, dat zij dezelve behield. Zij wandelde door het veld en op de straat met een' pijlkoker op den schouder en een' boog in de hand. Kan men zich verwonderen, dat zij zoo vele harten heeft gewond?... Ter misse gaande, of eene processie volgende, liet zij wel hare vleugels achterwege, maar behield steeds hare laarzen. Eene liefhebster van het tooneelspelen, trad zij meermalen (waarschijnlijk op een liefhebberij-tooneel op in de rollen van Iphigenia, Zaïre, in de Folies amoureuses, als Hector in den Speler, als Boer in George Dandin, enz. Met welbehagen herinnert ons nog de vrome oude Vrouw aan een tooneel van een Voorspel, waarin zij zich op een' kleinen dorpjongen wierp, die het Vermaak voorstelde, om hem zijne vleugelen te ontrukken, onder het zingen van deze twee regels, aan den Heer de st. aubin gerigt:

'k Ontruk de vleugels aan 't Vermaak, 
Om het bij u te doen verblijven. 


‘Maar,’ voegt zij zelve er bij, ‘op zekeren tijd, bij eene repetitie, boden de te vast aangebondene vleugels wederstand; vergeefs schudde en plukte ik het Vermaak; de vleugels lieten niet los; ik hechtte er mij aan vast; ik wierp het Vermaak op den grond, heete tranen van spijt weenende; ik liet niet los, tot dat ik de vleugels aan het wanhopig Vermaak ontweldigd had.’ Ziedaar, wat er ook de vromen bij mogen denken, al heel wereldsche herinneringen! Gelukkig wist een eerwaardig Kapucijner, Vader antonius, zich eenige oogenblikken ten nutte te maken, om haar eenige vrome boeken, onder anderen de Penseés de la journée chrétienne, in handen te spelen. Hierbij kwam nog, dat Mademoiselle de st. aubin, die vol-
{==69==} {>>pagina-aanduiding<<}
taire nimmer gezien, en tot nu toe zijne werken met graagte gelezen had, een geschrift te lezen kreeg, waarin de Wijsgeer van Ferney, misschien niet geheel te onregt, als een Ongeloovige behandeld werd; en deze beschuldiging liet, zoo 't schijnt, in haren geest een' onuitwischbaren indruk achter. En zie hier de oorsprong van haren verlichten haat tegen voltaire; een' haat, reeds van haar elfde levensjaar zich dagteekenende! - Tot aan haar elfde jaar konde Mevrouw de genlis nog geen regel schrijven; (zij heeft sedert den verloren' tijd wel geboet!) toen, echter, schreef zij haren eersten brief aan haren vader, en ontving zij tevens de eerste liefdesverklaring, door zoo vele andere gevolgd. In 1757, namelijk, waagde het de zoon van Dr. pinot, haar de teedere gevoelens kenbaar te maken, welke zij hem had ingeboezemd, terwijl hij met haar het Treur- en Blijspel speelde. Op eene repetitie van den Distrait stelde hij zijner Edele
speelkameraad het noodlottig biljet ter hand, dat haar zijnen hartstogt vermeldde. Maar Mademoiselle de st. aubin, verontwaardigd, dat de zoon van een' Dokter, die geen Edelman was, haar van liefde durfde spreken, haastte zich, hetzelve aan hare moeder mede te deelen, en de arme jongman werd afgewezen.
Mademoiselle ducrest (de naam, dien zij hernam, toen haar vader Frankrijk verliet) kwam te Parijs, waar zij, naar het schijnt, bijkans den ouden Pachter-generaal lapopelinière zoude gehuwd hebben; hetgeen zijzelve, zeer naïf, verklaart met vermaak te hebben willen doen, als zijnde ‘de éénige grijsaard, die mij deze gedachte heeft ingeboezemd.’ (Omstreeks dezen tijd nam zij de gewoonte aan, van overal hare harp mede te nemen, welke zij met eene zeldzame volkomenheid, ook in vergevorderde jaren, tokkelde.) Intusschen, terwijl hare bekoorlijkheden alle hoofden deden draaijen, had zij onder dezelve nog geenen echtgenoot mogen vinden. Haar vader bragt er eenen voor haar mede uit Pondichery, zijnde de Graaf de genlis, een onversaagd Zeeöfficier. Voordat dit plaats greep, sleet zij nog verscheidene maanden, na den dood haars vaders, in een klooster van jongedochters, ‘van kostelijken bloede,’ in de straat Cassette, alwaar zij een' hoogen eerbied opdeed voor geestelijken van strenge orden. Zij speelde daar dè harp als eene tweede zuster Euphemia, in de Visitandines; ‘zoodat men op de straat staan bleef, om naar mij te

{==70==} {>>pagina-aanduiding<<}
luisteren.’ Tien dagen na haar huwelijk begaf zich Mevrouw de genlis naar haar landgoed, waar vermakelijkheden van allerlei aard haar wachteden.
De Heer de genlis werd weldra, door zijnen dienstpligt, geroepen naar Nancy, en bragt zijne echtgenoote naar de abdij van Origny, waar zij vier maanden verbleef. Hier gaf zij bals, speelde komedie, en vermaakte zich met duizend potsige streken te spelen aan de geestelijke zusters, welke haar, naar het schijnt, niet zoo veel eerbieds inboezem len, als de dochters van kostelijken bloede. Wanneer de ouden van dagen waren ingeslapen, kwam zij zachtjes hare kamers binnensluipen, blankette derzelver aangezigten, en legde er moesjes (zwarte pleistertjes) op, zonder haar te doen ontwaken. Bij wijlen vermomde zij zich als een Duivel, en liep de gangen door, met horens op het hoofd; eene aardigheid, die ongetwijfeld den Heere de genlis juist niet zoude bevallen zijn. Kortom, Vert-Vert maakte het niet bonter, dan zij, bij de kuische nonnen van Nevers; en het is schier ondoenlijk, al de treken, vermommingen, onvoorzigtigheden, trekken van heldenmoed, toeren te paard, togten te water te vermelden, welke het achttienjarige vrouwtje, volgens hare eigene getuigenis, uitregtte. Eindelijk naar haar landgoed teruggekeerd, beviel zij van haar eerste kind, hare geliefde caroline, welke zij het ongeluk had van op derzelver tweeëntwintigste jaar te verliezen, en van welke zij met zoo veel geestvervoering gewaagt, maar welke zij intusschen zelve niet gezoogd had, ‘omdat zulks toen nog geene mode was.’ - Thans de Edele Dame vergezeld hebbende op het kasteel van St. Aubin, in het kapittel van Alix, en in het klooster, volgen wij haar naar het Palais-Royal.
Mevrouw de genlis noemt den tijd, dien zij in het Palais-Royal verbleef, den schitterendsten en tevens ongelukkigsten haars levens, maar spreekt toch met veel zelfbehagen van hare schoonheid, hare talenten, en den opgang, dien zij aldaar maakte, verbitterd echter door velerlei Hofkabalen. Zij werd nu Gouvernante van de zonen der Hertoginne van chartres. In het gewaad eener keukenmeid behaalde zij eene veel geruchts makende conquête op den Looper van den Heer de brancas, die de eer had eene menuët en een' contredans met haar te dansen. Dit had plaats in eene soort van buitenkroeg, waar le grand Vainqueur uithing.

{==71==} {>>pagina-aanduiding<<}
Eene andere zegepraal, welke wij met hare eigene woorden willen vermelden, wachtte haar aan het Hof van den Hertog van Modena, werwaarts zij zich begaf met de Hertogin van chartres, den Heer de mourtiers, haar' Cicisbeo, en haren echtgenoot, die den togt deed op een' muilezel, achter zijne vrouw, gezeten in een' zoo ongemakkelijken draagstoel, dat hare voeten uit den stoel staken. ‘De man,’ dus verhaalt zijzelve, ‘die aan dat Hof den post van Opperintendant van het Paleis bekleedde, noemde zich Graaf van lascaris. Hij was ongeveer 40 jaar oud, klein en dik, en even weinig edels in zijn gelaat als in zijne houding bezittende. Hij had, in zijne hoedanigheid, het opzigt over het logeren, en zorg gedragen, in het paleis van Modena, waar wij met het Hof ons verblijf zouden houden, den Heer de genlis zoo ver mogelijk van mij te verwijderen. Mijne kamer was rondom met spiegels bekleed, zelfs het plafond. Op zekeren avond, dat ik, naar gewoonte, op mijne kamer, na het souper, mijn dagboek schreef, alvorens mij ter ruste te begeven, hoorde ik, voor eene kleine tafel gezeten, tegenover mij een ligt geraas. Ik zie op, en ontwaar met schrik, dat zich een spiegelvak, hetwelk ik voor geene deur konde houden, beweegt, zachtjes opent, en - op hetzelfde oogenblik ligt de Heer de lascaris, met eene zegepralende houding, aan mijne voeten! Ik vlieg op; de tafel valt op hem; het licht gaat uit: wij bevinden ons te zamen in eene volslagene duisternis. Ik roep met luider stemme mijne kamenier, welke in haar hemd komt aanloopen, met een' kandelaar in de hand. De Heer de lascaris rijst woedend op, keert naar zijne glasdeur terug, en verdwijnt. Ongelukkiglijk had hij, in deze opschudding, eene groote krab op de wang gekregen,’ enz. ‘Dit avontuur,’ vermeldt zijzelve,
‘werd alom ruchtbaar.’ Den Heere de genlis kwam het alzoo mede ter ooren; maar zulks verstoorde zijne vrolijkheid in geenen deele. ‘Hij geliet zich, alleen aan virgilius te denken; hij deed duizend aanhalingen uit den Eneas, en elk oogenblik riep hij uit: o Virgilius! o Zwaan van Mantua!’ hetgeen zijne vrouw ‘deed schateren van lagchen.’
Plaatsgebrek verbiedt ons, Mevrouw de genlis te volgen naar Mantua, naar Rome, naar Napels, waar de Ambassadeur de onbeschaamdheid had, haar ‘Lazaroni zonder

{==72==} {>>pagina-aanduiding<<}
hemd, zonder eenig bedeksel te vertoonen.’ Eindelijk kwam zij weder te Parijs. Op den ouderdom van dertig jaren zeide zij ‘het blanketten vaarwel;’ hetgeen echter niet belette, dat zij nog vele hoofden deed draaijen. De Abt mariotini, dien zij, op aanbeveling van den Pauselijken Nuntius, tot Aalmoezenier van Belle-Chasse had doen benoemen, had de stoutheid, zich aan hare voeten te werpen, niet uit dankbaarheid, maar om haar, als een andere Tartuffe, aan te bieden

De l'amour sans scandale et du plaisir sans peur. 


Het zal niet noodig zijn te zeggen, dat Mevrouw de genlis zich in deze omstandigheid gedroeg gelijk de deugdzame echtgenoote van Orgon. De Abt kreeg de koorts en de geelzucht; maar de Nuntius zond, op de aanklagt van Mevrouw de genlis, zijnen gunsteling terug naar Italië. Adel, Geestelijkheid, Financiers en lieden van den Tabbaard vielen beurtelings Mevrouw de genlis aan; en zij was genoodzaakt, de geestdrift, welke zij den Heere de laharpe had ingeboezemd, ernstig te bestraffen, en alle mogelijke verachting aan den Treurspeldichter chénier te doen gevoelen voor zijne galanterie de mauvais ton, die haar, met eene openhartigheid, aan onbeschaamdheid grenzende, antwoordde: ‘Gij hebt gelijk, ik ben geen grand Seigneur of een Hertog!’ Een zeer kwalijk geplaatst verwijt, dewijl Mevrouw de genlis wel gedanst had met den Looper van den Heer de brancas.
Gedurende een lang verblijf te Berlijn, speelde Mevrouw de genlis aldaar wederom komedie, en ontving nieuwe liefdesverklaringen. De vermaarde iffland betuigde, ‘dat zij de beste Actrice was, welke hij ooit gezien had;’ en de jonge lombard, wien zij les gaf in taal en stijl, verklaarde, ‘dat hij haar wilde trouwen.’ Mevrouw de genlis, zediglijk erkennende, dat zij zijne moeder zou kunnen zijn, vond niet dienstig, in weerwil van hare zucht voor het onderwijs der jeugd, deszelfs opvoeding te voltooijen. ‘Zij verliet Berlijn; haar leerling was wanhopig, noemde haar een barbaar, en kreeg, even als de Abt mariotini, de geelzucht.’ (Dit schijnt het gewone gevolg der gestrengheid van Mevrouw de genlis!) Bijaldien (het is de menigte der slagtoffers harer bekoorlijk-
{==73==} {>>pagina-aanduiding<<}
heden, welke ons deze gedachte ingeeft) deze vrome Dame, op het voorbeeld van Mevrouw necker, een Hospitaal had gesticht, het getal dier slagtoffers ware inderdaad voldoende geweest, om het te vullen; en men zou op den voorgevel van het gebouw, in gouden letteren, hebben kunnen graveren: Toevlugt der minnaars van mevrouw de genlis. Doctor gall, intusschen, heeft van haar gezegd, ‘dat zij aan het voorhoofd den knobbel bezit, welke godsdienstigheid, zielsverheffing en volstandigheid aanduidt;’ hetgeen den Heer de talleyrand in een gezelschap deed zeggen: ‘Gij ziet, Dames, dat Mevrouw de genlis geene schijnheilige is.’
Dezer dagen heeft een ongelukkige pennestrijd met de niet zeer galante Engelsche Dagbladschrijvers, maar die volijverig zich betoonen, waar het op regt en waarheid aankomt, Mevrouw de genlis leelijk in het naauw gebragt. Zij had, namelijk, ongelukkiglijk aan den Heer ducoudray al de eer der schoone daden van lafayette in Noord-Amerika toegekend. ‘Het was ducoudray,’ zegt zij, ‘die alle de krijgsverrigtingen bestuurde en ondersteunde, aan welke lafayette het welslagen alleen verschuldigd is.’ Men ziet, dat zij in het geheel niet dubbelzinnig zich uitdrukt; maar dat zij, met eene stoute hand, den Vriend van washington den lauwerkrans van het grijze hoofd rukt, welken hij zich heeft verworven. Zij verklaart zich alzoo openlijk tegen de voorbeeldelooze eer, welke eene groote Natie haren Burger heeft bewezen. Maar ongelukkig kreeg een verwenscht Amerikaansch Filozoof het in zijne kruin, om tegen de stoute verzekeringen van Mevrouw de genlis over te stellen stellige daadzaken, berekeningen, juiste datums, waaruit zonneklaar blijkt, dat de Heer ducoudray nooit in dienst geweest is van de Vereenigde Staten; dat hij eerst na den slag van Brandywine naar het leger, als vrijwilliger, is vertrokken, en dat hij het niet verzeld heeft, dewijl hij op reis verdronken is in de Schuykill.
Volgens Mevrouw de genlis, moet de gemiddelde levensduur zijn honderdvijftig jaren; haar resten alzoo nagenoeg zeventig jaren van bestaan (*): ten einde deze wijde tijdruimte aan te vullen, heeft zij zich drie groote ontwer-
{==74==} {>>pagina-aanduiding<<}
pen voorgesteld; te weten: 1o. eene nieuwe Encyclopédie te schrijven; 2o. eene bedevaart te doen naar het H. Land; 3o. de Arabieren te bekeeren; eene veel gemakkelijker zaak, dan de sterke geesten denken: zie hier, met een paar woorden, het ontwerp van Mevrouw de genlis, de middelen ter volvoering, en de gevolgen dezer vrome onderneming: ‘Zich bedienen van de bekende zeldzaamheid, dat eene Engelsche Dame zich is gaan vestigen nabij Jeruzalem, en zich door de Arabieren tot Koningin van Palmyra heeft doen verklaren; haar onverwijld tot het Roomsche geloof bekeeren (hetgeen altijd mogelijk en het veiligst is); vervolgens haar oppermagtig gezag over de Arabieren zich ten nutte maken, om hen te brengen tot het omhelzen van de Godsdienst hunner Koningin, (hetgeen als van zelve gaat, en) hetgeen de heilige wateren der Jordaan zal hergeven aan de eerbiedwaardige veroveraars van het H. Land, en de Arabieren tot beschermers maken der verdrukte en uitgeschudde pelgrims, herscheppende alzoo de roovers der woestijne in nieuwe Ridders van Sint jan
van Jeruzalem.’
Mevrouw de genlis, wiens verbeeldingskracht steeds jeugdig blijft, heeft, zoo als gezegd is, twee groote plans gevormd: zij wil eene Encyclopédie en eene Pélérinage à la Terre-Sainte schrijven. Hare bouwstoffen zijn gereed voor den onmetelijken arbeid, welke dien der Wijsgeeren, door diderot en d'alembert bestuurd, moet vernietigen. Zij is ook bezig met een' historischen roman, alfred le grand, en belooft ons nog eenen labruyère des Antichambres, de Soupers de la Marèchale de luxembourg, en een gedicht in proza, idalie. Ziedaar veel werks voor eene meer dan tachtigjarige Schrijfster! Maar hare goede gezondheid stelt ons gerust. Men ontwaart nog geenerlei teekens van verval in haren stijl. Haar haat tegen de Filozofen is geenszins verzwakt, en de verwijten, welke zij aan Mevrouw van stael rigt, zijn even levendig, even hartstogtelijk, als zij vóór vijftig jaren zouden kunnen zijn. Eene enkele omstandigheid doet ons beven. Mevrouw de genlis is overtuigd, dat het einde der wereld zeer nabij is; en wij vermeten ons niet, de daadzaken, op welke zij deze overtuiging grondt, te bestrijden: ‘Men ontdekt,’ zegt zij, ‘niets meer, dan planten zonder verhevene hoedanigheid, en onbeduidende dieren.’ Waaruit zij besluit, dat

{==75==} {>>pagina-aanduiding<<}
de grootste en laatste der gebeurtenissen, het einde der wereld, niet ver meer verwijderd is. Wij zijn niet genoeg ervaren in de kruidkunde, om hetgene zij van de hedendaagsche planten zegt te wederspreken; maar wat aangaat de onbeduidende dieren, zeker is het, dat dezelve krielen op den aardbol, en, sedert eenige jaren, in Frankrijk bovenal. Bijaldien dit een ziekte- en tevens een voorteeken is van het einde der wereld, zoo is het gevaar al heel groot, en wij zullen allen de laatste reis aanvaarden, eer Mevrouw de genlis die naar Jeruzalem gedaan heeft, en hebben groote kans van te vertrekken, zonder bij de Soupers de la Marèchale de luxembourg (*) tegenwoordig te zijn geweest. Laat ons intusschen hopen, dat het der aarde zal beginnen te vervelen, van niet dan onbeduidende beesten voort te brengen. Het is misschien niet onmogelijk, dat een tweevoetig dier van genie eensklaps verschijne op eenig punt van onzen bol: alsdan waren wij behouden, en zouden nog het pleizier hebben van den labruyère des Antichambres te lezen!
Keizer napoleon (opdat wij dit hier inlasschen) wees haar een verblijf aan in het Arsenaal, en schonk haar een jaargeld van 6000 francs. De Koningin van Napels bood er haar een aan van 1000 kroonen: ‘zij was Koningin,’ zegt Mevrouw de genlis, ‘en erkend door gansch Europa; ik moest het aannemen.’ - Vervolgens vinden wij haar gehuisd in de rue des Lions; daarna in de rue Helvétius, vóór de Revolutie genaamd rue Sainte Anne. Zij vertelt ons, ‘dat zij, des daags na de herstelling der bourbons, de voldoening smaakte van aan deze straat den naam des Wijsgeers te doen uitwisschen, en dien der Heilige te doen herstellen!’
Opmerkelijk was ons de navolgende plaats rakende napoleon, waaruit blijkt, dat Mevrouw de genlis vele gebeurde zaken heeft vergeten; maar niet, (en dit diene te harer verschooning) dat napoleon de eenigste Monarch is geweest, van welke zij weldaden heeft ontvangen: ‘Nooit heb ik den grooten Krijgsman als een' Overweldiger beschouwd, - den Held, dien, zonder schokken, zonder

{==76==} {>>pagina-aanduiding<<}
gewelddadigheid, de Natie ten troon verhief; die ons van de regeringloosheid verloste, die de Godsdienst herstelde, die door den Paus gewijd, door alle de Katholijke Souvereinen, en zelfs door alle de Protestantsche Mogendheden werd erkend, met uitzondering van Engeland, die slechts zijnen Titel betwistte, en hem had erkend onder eene andere benaming, als Opperhoofd van het Fransche Gouvernement, en wiens Souvereiniteit men in zijnen val zelv' onderschreef, dewijl men het noodig keurde, hem eenen afstand te doen onderteekenen. Maar, zijne terugkomst en de gevoelens, welke hij aan den dag legde, bewonderende, konde ik voor mijzelve niet ontveinzen, dat hij ditmaal werkelijk een Overweldiger was; want hij had plegtig afstand gedaan van alle zijne aanspraken op den troon. Deze gedachte had mijne bewondering moeten smoren; zij vermogt zulks echter niet, en ik erken mijn ongelijk.’
‘Duizendmaal,’ zegt Mevrouw de genlis, van de vermaarde Mevrouw van stael gewagende, ‘duizendmaal heb ik het bejammerd, dat zij niet mijne dochter of mijne kweekelinge is geweest. Ik zou haar goede letterkundige grondstellingen, juiste en natuurlijke idéën hebben bijgebragt; en bij zulk eene opvoeding, bij den geest, dien zij bezat, en bij haren hooghartigen denktrant, zou zij een volmaakt wezen en de met regt beroemdste Schrijfster van onzen tijd geworden zijn.’
Wij besluiten onze uittreksels met de aanhaling van deze plaats uit het schriftelijk onderrigt, welk zij aan de Prinses van angoulême ter hand stelde, op het oogenblik, dat zij zich van haar, te Bremgarten, scheidde: ‘Geef u over aan uwe bijzondere devotie, maar zonder gemaaktheid en zonder voor zonderling te willen doorgaan. Verwonder noch verstoor u ooit, dat anderen niet zoo veel of niet uwe soort van vroomheid betoonen. Gij zoudt al de vrucht der uwe verliezen, zoo u toegevendheid en verdraagzaamheid ontbrake. Oordeel niet, en gij zult niet geoordeeld worden. Bemoei u met uwe eigene conscientie, en niet met die van anderen.’
Ziedaar de wijze lessen, welke de Schrijfster van het Théâtre d'Education, in 1794, gaf aan eene jonge Prinses van 16 jaren; maar is Mevrouw de genlis niet, met ons, van gevoelen, dat veel oudere personen daarmede nog wel evenzeer haar voordeel zouden kunnen doen?






{==77==} {>>pagina-aanduiding<<}

De jongste uitbarsting van den Vesuvius.

(Vervolg en slot van bl. 28.)

Zoo lang wij tusschen overhangende lava-brokken, die eene soort van bedekten weg vormen, door reden, van waar men niet kon uitzien, heerschte er luide vreugde onder de ridderschaar; ofschoon dezen en genen onzer misschien het hart, bij het onder onze voeten steeds heviger wordend kraken, allengs sterker begon te kloppen. Maar als wij op de vlakte aan den voet des kegels gekomen waren, alwaar men de ezels verlaat, en nu de steile, rotsachtige hoogte beklimmen moest, - als wij den berg, die vuurgloed uitwierp, zoo nabij voor ons zagen, en eene geringe drukking der lucht ons onder steenen en asch begraven kon, werden die genen, welke het meeste geschreeuw gemaakt hadden, eensklaps stil, en men hoorde zelfs zeggen, dat wij genoeg gedaan hadden en dus hier onzen terugtogt moesten aannemen. Ik verklaarde terstond stellig, mij hiermede niet te kunnen vereenigen; en, daar het spreken bij het geraas van den berg moeijelijk was, begaf ik mij zonder verwijl verder, om den kegel te beklimmen.
Tot mijne groote verwondering waren de vrouwen de eersten, welke, door gidsen geleid, het gegeven voorbeeld volgden; en met blijde verrassing zag ik de Engelsche jonge juffer, welke bij onze overvaart reeds mijne opmerkzaamheid door haar schoon en welberaden voorkomen had getrokken, onder de voorsten opstijgen, en wel zonder hulp. Zoo kwamen wij, na een moeijelijk uur, op de hoogte, als juist de zon nabij de kimmen was. Slechts eenige meer bejaarde personen waren teruggebleven. Een ongemeen treffend gezigt vertoonde zich, en de woede van den ons zoo nabijzijnden krater veroorzaakte eene onwillekeurige huivering. De schitterende stralen der ondergaande zon schenen eene laatste po-
{==78==} {>>pagina-aanduiding<<}
ging te doen, om den vlammenden berg van zijn eigen licht te berooven. Zij dook onder den gezigteinder; en nu ontwikkelde zich voor onze oogen een schouwspel, dat met geen ander vergeleken kan worden. Wat vroeger rook scheen, was nu vuur. De roode vlammenzuil slingerde gloeijende rotsklompen hoog in de lucht, en de heete, alles verzengende asch, gelijk ook de lava, die kokend uit alle openingen uitstroomde, bekleedden berg en hemel en aarde met een vreeselijk, verblindend, vurig rood. De steeds toenemende donkerheid verhoogde dit schouwspel dermate, dat wij in diepe verbazing dáár stonden; terwijl de gedurig rollende donder in de ingewanden van den berg, die geheel in oproer waren, het verschrikkelijke in de nachtelijke duisternis vermeerderde. Mijn moedige gids riep mij echter toe, dat hij bereid was, zijne belofte gestand te doen; maar dat wij zonder uitstel ons op weg moesten begeven, dewijl de wind thans gunstig was. Met weinige woorden gaf ik mijn besluit aan het gezelschap te kennen, en wilde zoo afscheid nemen, wanneer de Engelsche jonge dame tot mij trad, en op welberaden toon zeide: ‘Ik ga mede.’
Dikwijls, maar vooral op reizen, heeft men kunnen opmerken, dat vrouwen meer moeds bezitten, dan mannen, om een oogenschijnlijk gevaar te gemoet te gaan; maar zoodanige kloekmoedigheid, zoodanige verheffing boven alle vrees had wel niemand in dit oogenblik van een jong meisje kunnen verwachten. Men sloeg dan ook geen acht op hare verklaring, en deed slechts alles, om mij van mijn voornemen af te brengen. Nadat echter heusche vermaning gebleken was vruchteloos te zijn, en ik met mijnen geleider werkelijk wegging, ontstond achter mij een luid gejammer, daar de Engelsche dame volhield, mede in den krater te willen nederdalen. Toen ik omzag, lagen de beide zusters van het meisje voor haar op de kniën; de vader liep, zijne handen wringende, om haar heen en weder, en het gezelschap deed alle moeite, om haar van besluit te doen veranderen. Ik ijlde terug, en vereenigde mijne beden met die der overigen. Te laat zag ik, dat de schets van mijne vroegere beklimming haar het meest in haar voornemen versterkt had. Ik hield daar dus voor, dat de omstandigheden thans geheel anders waren. Zij betuigde daarop, dat zij alles wèl overdacht, en ook vernomen had, hoe, nog vóór weinige dagen, vele vreemdelingen, en daaronder zelfs vrouwen, in

{==79==} {>>pagina-aanduiding<<}
den krater geweest waren. Zij verzekerde bovendien, dat zij haar besluit reeds de geheele reis bij zich had gehad. Als ik eindelijk verklaarde, dat ik van mijn voornemen afzag, merkte zij met zekere bitterheid aan, dat zij dit gaarne geloofde, dewijl het den mannen eigen was, van gevaren te spreken, zonder zich daaraan bloot te stellen, en dat haar niets zou beletten, alleen te gaan. Thans stelde ik den vader eenigermate gerust met de belofte, dat ik alles zou aanwenden, wat in mijn vermogen was, om zijne dochter te beveiligen. Daar nu het meisje zich niet liet afschrikken, ontstond eindelijk een zeer roerend tooneel bij het afscheidnemen. Zij lag haren vader en hare troostelooze zusters lang aan de borst, en scheen in deze oogenblikken te gevoelen, hoe verkeerd zij handelde, dat zij verscheidene, haar minnende, menschen zoo diepe smart veroorzaakte. De steeds toenemende vuurgloed maakte het schouwspel nog roerender, en onder het brullend woeden van den berg hoorde men het luide snikken der scheidenden.
Toen wij ons nu op de steil hellende randen alleen bevonden, op welke men rondom den krater moet gaan, ten einde aan de eenige plaats te geraken, welke het afdalen in denzelven mogelijk maakt en naar den kant van het bedolven Pompeji ligt, deed ik nog eenmaal alle moeite, om haar van haar voornemen af te brengen; doch het mogt niet baten. De geleider ging nu vooraan, en ik hield mij aan zijnen stok vast, terwijl de Engelsche juffer weder op mij steunde. Zoo kwamen wij aan de zoo belangrijke als gevaarlijke plaats, welke omtrent tegenover die is, waar wij ons gezelschap verlaten hadden. Hier moesten wij ons eene poos nederzetten, om uit te rusten. De gids dreef ons echter gedurig, en scheen weinig behagen meer te vinden in de gansche onderneming. Ik deelde aan het meisje zijne bedenkelijkheden mede; dat de wind steeds veranderde, en dat wij stellig verloren waren, zoo dezelve zich tegen ons draaide. Doch niets kon haar in haar besluit doen wankelen; en als de gids eindelijk verklaarde, dat zij in haar lang vrouwegewaad daar beneden spoedig vlam zou vatten, ja zelfs niet verder in den berg konde nederdalen, trad zij ter zijde, rolde haar kleed als een gordel op, en kwam nu, als man gekleed, weder bij ons. Zoo veel volharding moest zegepralen. In plaats dus van verder afraden, begon ik te schertsen, en zocht nu haar den moed in te boezemen, welke

{==80==} {>>pagina-aanduiding<<}
toch ligt aan eene vrouw, uit hoofde van haar teederder gestel, zou kunnen ontzinken, wanneer zij eindelijk de nog niet volkomen begrepene gevaren werkelijk voor zich zag. Ik poogde haar nu op alles voor te bereiden, daar in den krater het toeroepen zelfs onmogelijk zijn zoude; en hoe zeer ik vroeger ook niet zonder bekommeringen was geweest, zoo verdwenen die thans echter, daar wij ons in de noodzakelijkheid bevonden, om den beslissenden stap te doen. Ik was vol moeds, en had geen voorgevoel van den treurigen afloop onzer stoute onderneming.
Wij plaatsten ons achter elkander, hand aan hand, en daalden alzoo af. Uit de heete bruine lava-aarde onder onze diep inzakkende voeten steeg een gloeijende rook op. Wanneer wij eenen stap voorwaarts doen wilden, gleden wij soms tien tot twintig schreden benedenwaarts, zonder ons te kunnen houden; en wij geraakten dus met zoodanige snelheid op den bodem des kraters, dat wij zelve niet wisten, hoe het eigenlijk was toegegaan. Doch hier wachtten ons nieuwe verschijnsels, welke de grootste tegenwoordigheid van geest, vaardigheid en voorzigtigheid vorderden, om niet het leven daarbij te verliezen. De eerste hindernis, die ons tegenhield, was eene breede scheur, waarover wij springen moesten, om verder naar beneden te komen. Aan vasthouden was hierbij niet te denken. En ware de klove wijder geweest, zoo zouden wij zeker in dezelve nedergestort zijn. Het buitengewone meisje, dat wij begeleidden, gaf hier de eerste proef van hare koenheid, terwijl haar moed steeg tot roekelooze stoutheid. Het brullend loeijen van den berg was zoo vervaarlijk, alsof dezelve ieder oogenblik zou barsten. Het hevigste kanonnenvuur, de zwaarste donder kan met dit ontzettend geluid niet vergeleken worden; gelijk het trouwens ook onmogelijk is, alles te beschrijven, wat in dezen helschen muil der benedenwereld omging. Vuur was rondom, onder en boven ons. Wij hadden de grootste behoedzaamheid noodig, om niet in brand te geraken. De hitte van beneden was nog veel sterker, dan die van boven; en de vlammetjes, welke hier en daar als dwaallichten bij ons opstegen, gelijk ook de lange, breede vuurstrepen, die soms geheel onverwacht onder ons doorbraken, maakten het voorwaarts komen ten uiterste moeijelijk. Wij hadden ons omtrent een half uur in den krater bevonden, toen de eerste lava-stroom ons tegenkwam. Bloedrood en met verhevene

{==81==} {>>pagina-aanduiding<<}
schoonheid daarheen schuivende, baande hij zich eenen weg naar den Ottajano, en vernielde alles, wat in zijnen loop hem voorkwam, onder een verschrikkelijk gekraak. Wij naderden die gloedbedding, welke niet zeer breed, maar vrij hoog was. De lava stroomde zoo langzaam, dat men den naderenden vloed ligt ontwijken kon. Die ooit kanonnen of klokken heeft zien gieten, zal zich het best dien gloeijenden stroom weten voor te stellen. De Engelsche Miss snelde het eerst toe, om haren zakdoek aan den eenen hoek daarin te laten verbranden; maar de hitte, die de lava van zich gaf, was zoo sterk, dat oogenblikkelijk de geheele doek in brand vloog, en zij hare hand niet weinig beschadigde. Ik wierp er een stuk gelds in, hetwelk de gids, door middel van zijnen met ijzer beslagenen stok, na vele moeite, er uithaalde. De lava, die zich rondom de zilveren scudo aangezet had, werd oogenblikkelijk hard, zoodra dezelve uit den vuurstroom kwam; en dit is het eenige, wat wij als aandenken van hier medebragten. Wij begaven ons nu verder naar het midden van den krater, ofschoon bij elke schrede het geraas verschrikkelijker en de verschijnselen dreigender werden. Eindelijk bevonden wij ons aan den voet van den kleinen Vesuvius. Dezelve was geheel in vuur, en dermate met nedervloeijende, dof gloeijende lava bedekt, dat de vuurzuil boven dezen uit den grooten krater zelven scheen te komen. De hitte werd hier zoo groot, dat wij aan het gansche ligchaam gloeiden. Wij durfden geen oogenblik stilstaan, daar wij vreesden, in brand te geraken; en dit beangstigend gevoel, als ook het verdoovend, de zinnen verwarrend, ontzettend donderen rondom ons, deed ons op den terugtogt denken. Ik gaf dit te kennen, en wilde de juffer terugvoeren, wanneer zij mij, waarom wist ik niet, plotseling naar de tegenovergestelde zijde met zich
trok. Waarschijnlijk wilde zij het gezigt van den anderen kant des bergs hebben. Onze geleider bleef, als in stomme verbazing over die verder dringen, staan, en ik zag, bij het helle licht, hem angstig op de lava-brokken omtrippelen, en met uitgebreide armen ons wenken, om tot hem terug te komen. Wij hielden ons met dit nieuwe schouwspel te zeer bezig, om hem te gehoorzamen, en bovendien ergerde het mij, dat de knaap ons niet volgde. Ik schreef dit aan lafhartigheid toe, en bemerkte niet, welke hagchelijke omstandigheid de reden van zijn terugblijven was. Tusschen ons en hem

{==82==} {>>pagina-aanduiding<<}
was een lava-stroom ontsprongen, die juist naar den wand des kraters drong, waarboven wij voorbij moesten, en waardoor ons de terugweg voor altoos afgesneden zou zijn, zoo wij dien niet voorkwamen, eer hij den steilen rotswand bereikt had. Wij beide beseften terstond het gevaar, en de angst gaf ons vleugels. Wij bereikten nog gelukkig het voorste van den vervaarlijken vuurstroom; doch hier was eene zoo breede klove, welke wij overspringen moesten, om aan de andere zijde van de voortdringende lava te komen, dat wij, van schrik bevangen, daarvoor staan bleven.
Het arme meisje, dat tot nu toe ongeloofelijke dingen had volbragt, wat afgemat en kon niet meer. Hare schoone lokken waren verzengd. Met moeite had ik hare ligt brandbare kleeding, die reeds meermalen vuur begon te vatten, gered. Maar nu eindelijk begaven haar alle krachten van ligchaam en ziel te gelijk, en zij zonk op mijnen arm neder. Het was een vreeselijk oogenblik. Vertwijfeling verleende mij ongewone kracht. Ik nam haar op, en snelde alzoo terug, om slechts den wand des kraters te bereiken. Het gelukte mij. Ik poogde eenige voeten boven den lava-bodem bij den wand op te komen, en vond ook werkelijk eene minder heete, uitgehoolde zwavelgrot, waar ik het meisje nederlegde, en haar de slapen met wijn uit mijne veldflesch wreef. Nadat zij een weinig was bijgekomen, gaf ik haar te drinken, en smeekte haar op de meest dringende wijze, dat zij alle hare krachten zou verzamelen, om met mij eenen uitweg te vinden. Maar zij knielde neder, om te bidden, en verzocht mij, haar aan haar lot over te laten, daar zij niet meer gaan kon. Zij wees naar hare voeten, en met verbazing bemerkte ik, dat de regter voet geheel verzengd was.
De lava-stroom had zijnen loop tot aan den grooten wand volbragt, wendde zich hier regts, en drong langs denzelven onder onze voeten verder. De hitte werd daardoor zoo onverdragelijk, dat wij het geene minuut langer hadden kunnen uithouden. Ik nam de nog steeds biddende Miss op, en droeg haar voorbij de zwavelgrot. Hier vond ik eenige vooruitstekende rotsen, die mij gelegenheid gaven om behoedzaam verder te klauteren. Reeds meende ik gered te zijn, wanneer een der steénen, waarop ik stapte, week, en ik met denzelven naar beneden rolde. Eene menigte steenen volgde ons in onzen val, en het was schier een wonder, dat wij niet gekwetst werden. De lava-stroom was nu ach-
{==83==} {>>pagina-aanduiding<<}
ter ons; maar wij bevonden ons nogmaals voor de breede vuurklove. Ik gevoelde, dat ik zelf, vooral door de hitte, zeer afgemat was, en, alhoewel ik voor mijzelven den sprong wel durfde wagen, met het meisje zou het mij niet gelukt zijn, denzelven te doen. Zij zelve zag dit in, en smeekte mij, haar te verlaten en mijzelven te redden. Maar, hoe zou ik hiertoe hebben kunnen besluiten?
Terwijl ik dus, naar redding smachtende, omzag, ontwaarde ik plotselijk onzen braven geleider bij mij. Hij was met een' stouten sprong over de klove geraakt. Nieuwe kracht bezielde mij, en ik meende in hem mijnen reddenden Engel te zien. Ik omarmde hem; maar hij wees naar boven, en riep met een' angstigen schreeuw: Cambia il vento! (De wind verandert!); en in hetzelfde oogenblik waren wij met gloeijende asch bedekt, en groote rotsklompen stortten krakend rondom ons neder. De bodem onder onze voeten begon te wankelen, en het dreunend geraas werd zoo verschrikkelijk, zoo verdoovend en bedwelmend, dat ik mij verbeeldde, dat de gansche berg nu zoude instorten en ons begraven onder zijne puinhoopen. Maar de jonge salvator greep het bezweken meisje, en sprong schielijk met haar over de klove. Ik volgde hem, en nu plaatsten wij haar tusschen ons op onze in elkander geslagene handen. Zoo spoedden wij met haar weg over rotsen en scheuren, over gloed en vuur, om den wand tot ons behoud te bereiken. Hoe ik dezen beklommen heb, weet ik zelf niet te zeggen. Een van onderen opdampende kwalm drong naar ons toe, en wij zakten meermalen verre terug, wanneer wij met de uiterste inspanning een weinig voorwaarts gekomen waren. Tot ons geluk was de wind nog niet geheel naar ons toe gekeerd; anders zouden wij nooit weder boven gekomen zijn. Dikwijls draaide het mij voor de oogen, mijne kniën knakten, en ik moest meermalen het meisje laten zakken, alzoo ik zelf ter naauwernood kracht meer had, om opwaarts te stijgen. Ook de gids was zeer afgemat. Wij verkwikten ons een weinig met het laatste van mijnen lacrymae Christi, en kwamen zoo weder op de been. Toen wij twee derden van den steilen rand beklommen hadden, werd alles, wat ons omringde, ten uiterste verschrikkelijk. De berg scheen ons met geweld te willen uitbraken. Zijne donders rolden aanhoudend, en de wand, bij welken wij opklauterden, begon zoo vervaarlijk te
schudden, dat wij ons

{==84==} {>>pagina-aanduiding<<}
naauwelijks konden staande houden; terwijl het gevaar, om er door de beweging af te storten, elken oogenblik scheen toe te nemen. De gedachte, dat wij zoo na bij het doel van ons verlangen waren, verleende ons, als 't ware, bovenmenschelijke krachten, en zoo geraakten wij eindelijk boven op den rand. Met koud zweet bedekt, zonk ik bewusteloos neder, en daar verliep meer dan een uur, eer wij in staat waren, verder te gaan.
Twee heeren van het gezelschap, waaronder de bijkans zinnelooze vader der jonge juffer, waren met hunne gidsen tot aan deze plaats doorgedrongen, om ons hulp te bieden. Dezelve kwam, helaas! te laat. Het arme meisje lag in aanhoudende stuiptrekkingen. Onzen geleider was de arm door een' nedervallenden steen zwaar gekneusd geworden. Allen zagen wij er verzengd en deerlijk gehavend uit. Met diep stilzwijgen namen wij verder den terugtogt aan. Wat verschilde dit veel van het luide gejuich, waarmede wij ons op weg begeven hadden! Het meisje werd zonder bewustzijn naar beneden gedragen. Met het aanbreken van den dag kwamen wij te Resina. Hoe geheel anders waren onze gewaarwordingen bij den zonneöpgang van den vorigen morgen geweest! Wat kan er in vierentwintig uren veel treurigs den mensch overkomen! Als in lijkstaatsie trokken wij Napels binnen, en de mare des ongeluks verspreidde zich weldra. Ontzetting en medelijden vervulden alle deelnemende zielen bij het vernemen des wedervarens van een meisje, dat door allen, die haar kenden, hooggeschat werd, en door de hulp der kunst niet meer was te redden.
Met diepen weemoed verliet ik Napels en de troostelooze familie. En ofschoon ik mijzelven niets te verwijten heb, - ofschoon de naaste bloedverwanten zelve en allen, die er bij tegenwoordig waren, mij zochten gerust te stellen en te troosten, zoo zal deze akelige gebeurtenis mij toch steeds bedroevend voor den geest zweven, en mijne schoonste herinneringen van een zoo bekoorlijk land verbitteren.





Eenige zinsneden uit eenen brief van Lafayette aan den generaal Bernard, te Washington.

(Uit de Baltimore Gazette.)

Mijn waarde Generaal! - - - Gij weet, dat er in Bel-
{==85==} {>>pagina-aanduiding<<}
gië eenige onlusten hebben plaats gegrepen; dezelve zullen, denk ik, eindigen in de afscheiding van dat gewest van Holland, onder denzelfden Souverein. Wij hebben er ons niet in gemengd, dan alleen door te verklaren, dat wij niet zullen gedoogen, dat eene vreemde legermagt eenig regt van tusschenkomst doe gelden; latende alzoo de beide volken hunne eigene zaken schikken zoo als zij zulks goedvinden, maar niet willende, dat andere Gouvernementen tusschenbeiden komen, om onze naburen te onderdrukken.
Onze Republikeinsche troon is onmiddellijk erkend geworden door het Engelsch Gouvernement, en zal weldra, zoo ik hope, mede erkend worden door de andere Mogendheden. Gij kunt wel begrijpen, dat ik niet van meening ben, dat dit de beste der Republieken is. Geenszins: aan de Constitutie der Vereenigde Staten geef ik verre de voorkeur. Maar ik geloof, dat wij, in de tegenwoordige omstandigheden, het beste gedaan hebben; en wij hebben alle Republikeinsche instellingen voorbereid, in den vorm van eenen Volkstroon. Er zijn in Frankrijk geene opregter en verlichter Patriotten, dan de Koning en zijn Zoon. Ik ken ben slechts sinds korten tijd; maar zij hebben mij de grootste vriendschap en vertrouwen ingeboezemd, en dit gevoel is wederkeerig.
Ontvang de vernieuwde verzekering van mijne oude en getrouwe vriendschap.

Parijs, 8 Sept. 1830.
lafayette.


De Parijsche barricaden.

De Franschen hebben zich in de jongste tijden groote liefhebbers der Statistiek betoond, en zijn dan ook niet in gebreke gebleven, de straatsteenen te tellen, die door hen in de beruchte dagen van Julij uit derzelver eigenaardige plaats zijn gerukt geworden.
De Parijsche bestrating beslaat eene oppervlakte van drie millioen ellen. Er waren, behalve de versperringen, zamengesteld uit de boomen der boulevards, uit timmerhout, rijtuig, huisraad enz., zelfs uit lijken, 4055 barricaden van straatsteenen opgerigt. De stad Parijs heeft drie mannen met de meting dezer barricaden belast: in de eerste afdeeling zij 46000, in de tweede 37000, in de derde 42000, te zamen 125,000

{==86==} {>>pagina-aanduiding<<}
ellen straatgrond opgegraven gevonden. Weshalve ongeveer een twintigste gedeelte der bestrating weggeruimd is geworden. Elke vierkante el bevat 25 steenen; gevolgelijk het geheele getal der uitgerukte steenen 3,125,000: en dus heeft het gemeen, het gewigt van éénen straatsteen, door elkander, op 50 pond gerekend, in weinige uren, eenen last van 156,250,000 ponden in beweging gebragt. Van gezegde 3,125,000 steenen zijn 212,000 aan stukken geslagen, en tot werpgeschut in de huizen naar boven gedragen. De herstelling der geheele bestrating heeft der stad 250,000 francs gekost. - Parijs telt 1500 straten en 25000 huizen; door 6000 lantarens, 62 ellen van elkander, worden dezelve verlicht; elke derzelven kost der stad jaarlijks aan onderhoud 105 francs, en de aanschaffing ongeveer de helft. Van deze lantarens zijn ook zeer vele, schoon op verre na niet de helft, vernield geworden.





Nog één staaltje van Fransche razernij.


(Figaro, 6 Jan. 1831.)

Eere zij Keizer nicolaas! Even dom als woedend van aard, behelst zijne Proclamatie een Manifest van Europeschen Oorlog. De Diplomatie moordt; de Oorlog verlost. Er is meer menschlievendheid in één' kanonskogel, dan in al de vreesachtige of Karthaagsche Kanselarijen van Europa. Den oorlog verklaren aan de Franschen van het Noorden, is hetzelfde, als dien aandoen aan de beschaafde wereld. 't Is hetzelfde, als aan ons de Alpen en den Rijn tot grenzen beloven. De Belgen hebben het reeds begrepen, en onze vlag wordt de hunne. Indien, in stede van zijn Hof en zijn barbaarsch Rijk te beschaven, de Autocraat ons zijne Baskiren zendt, zullen wij hun den baard uittrekken. De partij, te Waterloo gespeeld, schreeuwt om voldoening.


Uittreksel uit een tooneelspel van Gerrit Pape

Omstreeks het jaar 1790 kwam te Duinkerken, bij den Boekhandelaar j. hardy, een Nationaal Tooneelspel van den bekenden gerrit pape in het licht, getiteld: josephus, of de Zegepraal des Bijgeloofs en der Aristocratie,

{==87==} {>>pagina-aanduiding<<}
waarvan in dit Tijdschrift van het genoemde jaar het navolgende verslag is gedaan, hetwelk ons, in dezen tijd, opmerkelijk genoeg is voorgekomen, om het onzen Lezeren, die het genoemde Tooneelstuk noch ons Tijdschrift van dat jaar bezitten, hier mede te deelen:

‘De bijgeloovigheid der Brabanders, het daaruit voortvloeijend gezag der Geestelijken, en hunne overwinningen op den Keizer josephus, dien men hier als Christen-wijsgeer voorstelt, worden in dit Tooneelspel zeer aardig en sprekend voorgedragen. Aristocratie houdt zich zeer verwonderd, dat het Bijgeloof nog aan deszelfs gunstigen toestand twijfelt, daar een geheel Volk op deszelfs wenk voortvliegt, om houten en steenen Heiligen te bewierooken; daar de versmading van een verrot oor, een' gedroogden vinger, of een gerimpeld vel, van dezen of genen Heilig, voor eene doodzonde wordt gehouden, en hij, die niet op staande voet gelooft, dat eene houten pop uren ver wandelt, gevaar loopt, om een Martelaar te worden. Het Bijgeloof voert daartegen alle de oogmerken en ondernemingen van josephus aan, welke in het tweede Tooneel dus belasterd worden:

een priester. 
Josephus tast onze Heiligdommen aan! 
een ander. 
Het Vagevuur waggelt op zijne grondslagen! 
een ander. 
De Biecht heeft alreede den strop om den hals! 
een monnik. 
Onze Heiligen worden tuinbeelden, of pronken in de Galerij van josephus! 
een ander. 
Onze Altaarschilderijen herschept hij in schoorsteenstukken! 
een ander. 
Onze zilveren Apostelen veranderen in kroonen, in schellingen, plaquetten en tienöortenstukken! 
een ander. 
Onze Kerken worden Gasthuizen! 
een ander. 
Onze Kloosters verandert hij in paardenstallen! 
een ander. 
Onze Cellen zijn de berghokken voor haverzakken en stroobossen geworden! 
een abt. 
Met onze schatten betaalt hij zijne soldaten! 

{==88==} {>>pagina-aanduiding<<}

een ander. 
En van onze Eerwaarden wil hij schoenpoetsers maken! 
allen gelijk. 
Wraak! Wraak! Wraak! - over onze Heiligen, en over ons! 
Zij vallen met het aangezigt ter aarde. 
een kapucijn,
het Franciscusbeeld insgelijks met het aangezigt op den grond leggende. 
Verneder u nevens ons, lieve Franciscus! 
een preekheer,
het beeld van Dominicus ook nederleggende. 
Als het er iets aan helpen kan, Heilige Vader! doe dan als wij. 


Alle deze gezegden, en eenige opvolgende Tooneelen, doen de Staatkunde besluiten, dat zij zich vergist heeft, en dit Volk te dom en te zot is, om ooit verstandig te kunnen, of ooit waarlijk vrij te willen worden.
In het tweede Bedrijf doet zich jozef op de gunstigste wijze voor; beginnende Staatkunde het gesprek met hem, op deze wijze: ‘Geloof mij, Vorst! het is zoo min uw belang, als het belang der overige Mogendheden op deze Aarde.’ - ‘Dat de Volken wijzer en gelukkiger worden?’ vraagt jozef. - ‘Neen! dat men pogingen doe, om hen zoodanig te maken,’ antwoordt de Staatkunde, en vervolgt met eene ontleding der redenen, waarom zij dusdanig oordeelt. En wanneer josephus vraagt: waartoe hem dan kroon en schepter zal dienen? antwoordt Staatkunde: ‘Om een Vorst te zijn.’ En wanneer josephus een mensch begeert te wezen, raadt zij hem, kroon en schepter neder te leggen, of eerst te beproeven, ‘of hij vuur en water onder elkander kan vermengen.’ Dit schijnt wat sterk gezegd; doch de volgende Tooneelen regtvaardigen dit denkbeeld, in welke de Dweeperij en het Bijgeloof zoo wèl hunne rollen volvoeren, dat de Vorst geen mensch kan blijven. - Zie hier het slot eener redevoering van

dweeperij. 
‘o Aanblazing van boven! o IJver des Heeren! Ja, Géloovigen! ja, Verdedigers van de voorvaderlijke Instellingen! ja! te wapen! te wapen! te wapen! Josephus zal vallen! Hij zal weggebliksemd worden! vernietigd! Drie uren na zijnen dood zal niemand meer weten, dat hij een bestaan gehad heeft. Gaat! vliegt! wapent u! Hebt gij geen snaphanen, neemt dan bezemstokken! en hebt gij geen bezemstokken, ziet daar dan! 
(Hij smijt eenige doodsbeenderen onder het Volk.) 

{==89==} {>>pagina-aanduiding<<}

Ziet daar dan de schenkels, de kinnebakken, de armpijpen, de korte en lange ribben van den heiligen franciscus, dominicus, antonius, elori, gudule, en van allen, die ooit schenkels en pijpen gehad, en ze ons nagelaten hebben! Neemt deze heilige wapenen! wordt er andere simsons mede! verstaat een iegelijk duizend Keizerlijke Philistijnen! Gaat, mijne broeders! Ik geef u de benedictie! Die sterft in den strijd, gaat het Vagevuur, als een pijl van den boog, voorbij, en regelregt het Hemelrijk in.’ 


In het begin van het vierde Bedrijf verrigt eene met stokken, snaphanen en doodsbeenderen gewapende menigte zijne exercitiën, welke van ter zijde door een' Krijgsoverste van den Keizer beschouwd worden, die er geheel niet gunstig over oordeelt. ‘Mij dunkt (zegt hij) het zou niet kwaad zijn, dat ik mijne soldaten, in stede van snaphanen, plakken en roeden in handen gaf. Bij alwat leeft, dit Volk is niet waardig, dat men er kruid en lood op verschiet. De Vorst heeft mij Vader in het Dolhuis gemaakt; maar hij heeft vergeten, om mij lederen wambuizen en kakstoelen mede te geven.

Tegen een' Kapitein, die aankomt. 
Wel, mijn goede Kapitein! hebt gij dat rommelzoodje gezien? 
kapitein. 
Ik heb meer gezien dan mij lief was, Heer Overste! 
krijgsoverste. 
Misschien zijt gij bang geworden voor die Helden met hunne heilige doodsbeenderen. 
kapitein. 
Mogelijk zullen zij het ons bang genoeg maken. 
krijgsoverste. 
Hoe! - is deze taal u ernst? 
kapitein. 
Volkomen ernst, Heer Overste! 
krijgsoverste. 
Zijt gij dan ook al met de ziekte van dit land besmet? - Ha! ha! ha! In eene kale runderschonk zit meer kracht, dan in deze mergpijpen van antonius of Sint jutmus. 't Zijn beenderen uit het knekelhuisje, de Hemel weet van wie! 
kapitein. 
Het zijn deze doodsbeenderen niet, Heer Krijgsoverste! die mij bekommering baren; maar het zijn de gevolgen van deze heilige bedriegerijen, die ik vrees. 

{==90==} {>>pagina-aanduiding<<}

krijgsoverste. 
Welke gevolgen? 
kapitein. 
Den onwederstandelijken invloed, dien alle deze vertooningen maken op een Volk, dat dom en bijgeloovig is, en dat, door zijne Zielzorgers, voor welke het een' onbepaalden eerbied heeft, en die het volstrektste oppergezag over deszelfs geest voeren, zich overal laat heenleiden, waar men het hebben wil; - het onbegrijpelijk Enthusiasmus, dat algemeen de Natie in het hoofd en om het hart geslagen is, dat in staat is, om tot alle bedenkelijke uitersten over te slaan, en dat op twee onderwerpen gevallen is, waarvoor de stervelingen, ten allen tijde, hun goed, bloed en leven hebben willen opofferen, zoodra zij er het harnas voor aantrekken. 
krijgsoverste. 
En die twee onderwerpen zijn? 
kapitein. 
Godsdienst en Vrijheid! 
krijgsoverste. 
Ha! ha! ha! Godsdienst en Vrijheid! - en dat zoo als ze hier zijn! 
kapitein. 
Zij mogen zijn zoo als ze willen, dat is het verschil niet; maar zeker is het, dat zij hier al de uitwerkingen hebben, ja nog veel sterker zijn, dan of zij waren zoo als zij behoorden. Het gansche Volk is er door in beweging gebragt. 
 
De Kapitein maakt verder eenige zwarigheden, die den Krijgsoverste geenszins schijnen te ontrusten; doch, na het gezigt van eene groote menigte Geestelijken, in de eene hand het kruis, in de andere hand het zwaard dragende, sommigen met kruiken met bier, anderen met zakken vol geld hem voorbij getreden zijnde, begint de Krijgsoverste eenigzins van toon te veranderen, zeggende; ‘Mij dunkt, dat hun aantal vrij groot is.’ 
kapitein. 
Zij kunnen het zoo groot maken als ze willen; alle inwoners zijn hunne recruten. 
krijgsoverste. 
Zij schijnen vrij wel gedresseerd te zijn. 
kapitein. 
Dat kan ik juist niet zien; maar ze zijn vol couragie, dat zie ik. 
Door deze en andere redenen begint hij reeds te aarzelen;

{==91==} {>>pagina-aanduiding<<}
en, daar hij geheel buiten raad is, biedt hij eene volkomene amnestie aan, met teruggaaf van alle Regten en Privilegiën, welke echter, als te laat aangeboden, afgeslagen worden; zoodat het nu tot een vechten moet komen. 
De beide Legers scharen zich in slagorde, om aan te vallen. Intusschen steken de Geestelijken hunne kruisen, kruiken en geldzakken op, en wenken en roepen de soldaten, om ze te doen deserteren. 
een kapucijn, tegen een' Soldaat. 
Ik zal u de benedictie geven. 
soldaat. 
Ik bedank u, ik heb te grooten honger. 
een geestelijke, tegen een' Soldaat. 
Kom hier, Broer! gij schijnt dorst te hebben. 
een ander, latende geld zien. 
Is dat niet beter dan elf oortjes daags? - Kom hier! 
 
Op deze en dergelijke uitnoodigingen komen de soldaten bij gansche troepen overloopen, Krijgsoverste en Kapitein vliegen heen en weder, doch vruchteloos, om deze desertie te beletten. Zij worden zelve van eenige soldaten bedreigd. De Officieren kommanderen de soldaten om vuur te geven; doch al de geweren weigeren. 
kapitein. 
Wat dunkt u, Heer Overste? 
krijgsoverste. 
Ik weet het niet! - Ik ben radeloos! - De Duivel is in 't spel! 
kapitein. 
De Heiligen en de Bierkruiken ten minste. 
krijgsoverste. 
Wat denkt gij, dat er van ons worden zal? 
kapitein. 
De vlugt, of een verpletterpartijtje! 
krijgsoverste. 
Het eerste was wel het heilzaamste. 
kapitein. 
Maar geenszins het honorabelste. 
krijgsoverste. 
Laten wij wijsgeerig over het stuk denken. 
kapitein. 
En op de loop gaan? - o Josephus! josephus! Gij zijt kwalijk beraden geweest, of gij wordt slecht gediend. 
De Kommandant geeft het teeken tot den aanval. De Sol-
{==92==} {>>pagina-aanduiding<<}
daten verweren zich flaauwelijk; de meesten deserteren, en eindelijk nemen Krijgsoverste en Kapitein, met al de hunnen, de vlugt; alles achterlatende, wat zij medegebragt hebben. 
alle de geestelijken. 
Victorie! Victorie! Victorie! 
alle de overigen. 
Victorie! Victorie! Victorie! 
 
Alles, [zegt de beoordeelaar van het stuk van pape] wat men, tot hiertoe, in dit Tooneelspel geschetst heeft, strookt volkomen (wat het wezen van de zaak aanbelangt) met de geschiedenis, die onlangs in Braband is voorgevallen. En ook het vijfde Bedrijf is daarmede overeenkomstig. Josephus, door Moedeloosheid en Hartzeer tot het uiterste gebragt, bezwijkt voor de tijding, hem uit zijne Nederlanden aangebragt. In deze omstandigheden blijft hij, echter, niet alleen groot, maar te gelijk menschlievend. Altoos begaan met het lot zijner ongelukkige Onderdanen, beklaagt hij hunne verblindheid en verleiding. 
staatkunde. 
Deze ondankbaren verdienen uw beklag niet, Vorst! Straf hen, door hen aan zichzelven over te laten. 
josephus. 
Welk een raad voor een vaderlijk hart! - o Mijn Volk! mijn Volk! 't Is weinig, dat gij mij overwint. Maar gij, de prooi des schandelijksten Bijgeloofs! Gij, in de kluisters van hen, die uit den afgrond zijn opgedaagd, om de Vrijheid der Volken den doodsteek te geven! Gij, op den rand van uw onherstelbaar bederf, in den waan, dat gij behouden zijt! - Dat gij mij vervloekt, vergeef ik u; maar dat gij den zegen der aarde met baldadige handen van u wegstoot, dit wringt mij den boezem toe. Uwe naderende onheilen doen mij beven. Gelukkig, dat ik ze niet aanschouwen zal! 


Na eenige tusschenpoozen, en eene en andere uitboezeming, die het karakter van josephus in het bevalligst licht plaatsen, verschijnt de Menschlievendheid, welke den stervenden Vorst in zijne laatste uren vertroost. ‘Josephus! (dus spreekt zij onder anderen) gij zegepraalt, wat het wezen der zaak betreft, en - ter uwer vertroosting zij het gezegd - deze zelfde triomf van Bijgeloof en Aristocratie geleidt deze pesten der aarde naar hun onherstelbaar verderf. Uw Volk is, door zijne Geestelijken en Dwingelanden, verblind, misleid en verraden geworden; doch eer-
{==93==} {>>pagina-aanduiding<<}
lang zal het de oogen openen.’ - Daarop eindigt het stuk met de zegepraal van Bijgeloof en Aristocratie.
De Heer pape, die als Hollandsch Vlugteling eenigen tijd te Antwerpen, en wel toen de grootste wanorden daar plaats hadden, verkeerd heeft, was zeker best in staat, om de Brabanders te leeren kennen; en de buitensporigheden van sommigen hebben hem denkelijk aanleiding tot het maken van dit Tooneelspel gegeven. Intusschen [dus besluit de Recensent van dit Tooneelspel] vordert de algemeene menschlievendheid, en mogelijk eene nieuw op handen zijnde Omwenteling in dat Land, dat men hun een' meer bedaarden geest, onder het blij genot hunner oude voorregten, toewensche.’


Montesquieu en Chesterfield, of Fransch vernuft en Engelsch verstand.

De President montesquieu en Lord chesterfield troffen elkander op eene reis in Italië aan. Beide mannen waren juist geschikt, om spoedig aan te sluiten. Zij hadden dus weldra eene naauwere verbindtenis gemaakt. Onder weg viel het gesprek op de voordeelen, die het eene volk boven het andere genoot. De Lord stemde den President toe, dat de Franschen meer vernuft bezitten, dan de Engelschen; maar beweerde, dat zij minder praktisch verstand badden. De President kon dit niet ontkennen; doch meende, dat deze twee eigenschappen geenszins te vergelijken waren. De beide reizigers bevonden zich te Venetië. De President was zeer bezig, ging overal heen, bezigtigde alles, vraagde, praatte, en schreef des avonds zijne waarnemingen op. Hij was eens twee of drie uren te huis geweest en zat aan zijnen gewonen arbeid, wanneer zich een onbekend persoon liet aanmelden. Het was een slecht gekleed Franschman, die hem dus aansprak: ‘Mijnheer, ik ben een landsman van u. Sedert twintig jaren houd ik mij hier op; maar mijn hart hangt nog altijd aan de Franschen, en ik voelde mij steeds gelukkig, wanneer nu en dan de gelegenheid voorkwam, om iemand eene dienst te kunnen bewijzen, gelijk dit met u thans het geval is. Hier te lande mag men alles doen, maar niet met staatzaken zich moeijen. Één onvoorzigtig woord tegen de Regering kost het hoofd, en gij hebt er reeds meer dan duizend u laten ontvallen. De Staats-
{==94==} {>>pagina-aanduiding<<}
inquisitoren letten op uwe gangen; men loert op u; men sluipt u overal na; men geeft er acht op, wat gij doet; men houdt zich overtuigd, dat gij schrijft. Ik weet vrij zeker, dat gij - misschien heden, misschien morgen - een bezoek te wachten hebt. Bedenk u wel, Mijnheer! of gij werkelijk iets geschreven hebt, en vergeet niet, dat een
enkele regel, dien men verkeerd uitlegt, u het leven zou kunnen kosten. Verder heb ik u niets te zeggen. Ik heb de eer, mij aan te bevelen. Als éénig loon voor de dienst, welke ik voor niet geheel onbelangrijk houd, verlang ik dit van u, dat gij, zoo wij toevallig elkander ontmoeten, mij niet zult kennen, en dat gij, zoo gij misschien u niet meer met de vlugt kunt redden, maar gegrepen mogt worden, mij niet zult noemen.’ Met deze woorden verdween de man, en liet den President montesquieu in de uiterste verwarring. Het eerste, wat hij deed, was, dat hij naar zijne schrijftafel ging, de papieren nam en op het vuur wierp. Naauwelijks was dit geschied, en had hij eenige orders uitgevaardigd, toen Lord chesterfield in huis kwam. Het moest wel in het oog vallen, dat zijn vriend zich in een' verschrikkelijken angst bevond. Hij vroeg dus, wat er toch gebeurd was. De President vertelde hem, hoedanig bezoek hij had gehad - dat hij zijne papieren verbrand, en bevel gegeven had, om een huurrijtuig tegen des morgens drie ure in gereedheid te hebben, dewijl hij voornemens was, zonder verwijl eene plaats te verlaten, waar een oogenblik langer of korter zoo verschrikkelijke gevolgen voor hem zou kunnen hebben. Lord chesterfield hoorde hem koelzinnig aan, en zeide: ‘Dat is nu goed, Mijnheer de President! maar houd u toch een oogenblik bedaard. Laat ons eerst eens rustig en zonder overijling spreken over uw geval.’ - ‘Gij zijt niet bij zinnen,’ antwoordde montesquieu; ‘hoe zou mijn hoofd rustig zijn, daar het slechts aan een' draad hangt?’ - ‘Maar wie is de man, die zoo edelmoedig zich aan het grootste gevaar blootstelt, om u te redden? Dat komt mij eenigzins bedenkelijk voor. Na zoo vele jaren zou hij nog zoo geheel Franschman blijven! Met allen eerbied voor uwen landaard, ik twijfel daaraan zeer. De vaderlandsliefde
drijft niet ligt iemand tot zoo gevaarlijke stappen, althans niet ter liefde van eenen onbekenden. Of is de man misschien een uwer oude bekenden?’ - ‘Neen.’ - ‘Hij was slecht gekleed?’ - ‘Ja, zeer slecht.’ - Heeft hij van u eenig geld gevraagd, eene

{==95==} {>>pagina-aanduiding<<}
kleinigheid misschien, voor zijne waarschuwing?’ - ‘Waarlijk niet, geen cent.’ - ‘Dat is nog opmerkelijker. Doch van waar weet hij alle die dingen, welke hij u gezegd heeft?’ - ‘Ja, dat weet ik niet .... misschien wel van de Inquisitie-meesters zelve.’ - Ik behoef u niet te zeggen, dat deze Raad de geheimste van de wereld is; hoe zou hij toch denzelven kunnen naderen?’ - ‘Zou hij misschien een verspieder in hunne dienst zijn?’ - ‘Wel, waarom niet! Men zou eenen vreemdeling tot spion maken; en deze spion zou zich in lompen kleeden bij een verachtelijk handwerk, dat genoeg moet opbrengen, om er goed van te leven; en deze spion zou zijne meesters verraden, op halve kans van gewurgd te worden, wanneer men u opligt en gij hem aangeeft, of wanneer gij de vlugt neemt, en op hem de verdenking valt, dat gij door hem gewaarschuwd zijt geworden! Dat alles is ongerijmd, lieve vriend!’ - ‘Maar, wat kan het dan zijn?’ - ‘Ik zin hier reeds op; maar er wil mij nog niets invallen.’
Nadat zij beide eenigen tijd allerlei gissingen geopperd hadden, terwijl montesquieu er bij bleef, dat hij, om zeker te gaan, met den meestmogelijken spoed het land wilde ruimen, wreef chesterfield, onder het heen en weder gaan, zich peinzend het voorhoofd; en nu, alsof hem eenslags eene schrandere gedachte inviel, bleef hij staan, en zeide: ‘President! daar valt mij iets in. Hoe ware het ... wanneer misschien de man ...’ - ‘Nu? de man ...’ - ‘Wanneer de man .... Ja, dat kon wel zijn, en het is zoo; ik twijfel er niet meer aan.’ - ‘Nu, wie is dan de man? Zoo gij het weet, zeg het mij schielijk.’ - ‘Of ik het weet? o Ja, ik geloof, dat ik het thans weet ... Hoe, wanneer de man gezonden ware door iemand, die ....’ - ‘Heb toch de goedheid, en pijnig mij niet langer!’ - ‘Een persoon, die menigmaal ondeugend is .... een zekere Lord chesterfield .... hij zou u gaarne door een proefondervindelijk bewijs begrijpelijk hebben willen maken, dat één lood praktisch menschenverstand meer waard is, dan honderd pond vernuft, dewijl met praktisch verstand....’ - ‘Ha, verfoeijelijk mensch!’ riep de President, ‘wat hebt gij mij daar eene pots gespeeld! En mijne manuscripten ..... mijne manuscripten zijn verbrand!’
De President kon den Lord deze pots niet vergeven. Hij bleef bij zijn voornemen en reed nog des nachts weg, zon-
{==96==} {>>pagina-aanduiding<<}
der van zijnen reisgenoot afscheid te nemen. Welligt zoude een ander gezegd hebben: ‘Lieve vriend! gij hebt bewezen, dat er in Engeland mannen zijn, die vernuft hebben; welligt vinde ik eens gelegenheid, om u te bewijzen, dat er in Frankrijk ook mannen zijn, die verstand bezitten.’


Polignac-Hannibal.


Eene ware Anekdote.

De vader van den thans tot levenslange kerkerstraf verwezenen Exminister de polignac was in den aanvang der eerste Fransche Omwenteling, met vele anderen zijner landgenooten, uitgeweken, en hield zich geruimen tijd te Rastadt op. Op den tienden verjaardag van dezen zijnen zoon jules noodigde hij alle zijne lotgenooten bij zich, en geleidde hen in een vertrek, waar op eene tafel een crucifix stond, met twee lichten daarnevens. Nu beval hij zijnen zoon jules, de tafel te naderen, en verbond hem, gelijk eertijds hamilcar den jongen hannibal, door eenen duren eed, dat hij onveranderlijk de Fransche Omwenteling en de door dezelve verbreide grondbeginselen zou bestrijden. Deze plegtige handeling schijnt op het gemoed des knaaps een' diepen indruk te hebben achtergelaten, en daaruit goeddeels zijn afkeer van alle liberale denkbeelden te verklaren te zijn. Een ooggetuige, oude speelgezel des Prinsen, die nog te Rastadt leeft, heeft deze Anekdote in een Engelsch tijdschrift medegedeeld.





De Belgische vrijheid.


Wilhelmus van Nassau, laat wappren uw vanen! 
Verhef en verbreed en verhoog hare banen! 
Voor licht en voor vrijheid, voor regt en voor wet 
Heeft immer Oranje zijn leven gezet. 
 
Oud-Holland hield stand in het felst van het strijden, 
Oud-Holland zal thans ook den muiter kastijden; 
Zijn vlag is nog immer bemind en geducht, - 
Laat zwieren haar kleuren in schittrende vlugt! 

{==97==} {>>pagina-aanduiding<<}

Het Luiksche gepeupel, de Brusselsche papen, 
De slagters van Leuven, de Mechelensche apen, 
Zij spelen te zamen, op Brabandsche wijs, 
Het bloedige spel van het groote Parijs. 
 
Barbiers en baronnen, friseurs en Jezuiten, 
Veranderd in lichtblaauw gekielde bandieten, 
Lib'ralen en Ultra's, in zijde of in pij, 
Besluiten: ‘De Belgen, gansch Neêrland zij vrij!’ 
 
Hier staan nu, o Vrijheid, zoo dier en zoo waardig! 
Uw hongrige minnaars in Brussel vechtvaardig: 
Zij hebben zoo lang om uw afzijn gezucht; 
Waar zijt gij, o Vrijheid! waarhenen gevlugt? 
 
Maar, wat zij ook roepen en zoeken in 't ronde, 
Geen Belg, die het spoor van de vrijheid verkondde; 
Zij smijten in 't honderd, 't zij raak, het zij mis, 
Maar niemand weet, waar of wat vrijheid toch is. 
 
Toen zag men een' pleiter en drukker verrijzen: 
Die zouden hun 't spoor van de vrijheid wel wijzen: 
En thans is geen wichtjen in Braband, hoe kleen, 
Of 't weet van de vrijheid, en rept er zich heen. 
 
Nu zweren ze, al sprong ook de wereld aan spaandren, 
Tirannen te jagen uit Braband en Vlaandren; 
Zij zweren 't, en hebben zich driemaal gekruist, - 
En heeroom aanschouwt het, en lacht in zijn vuist. 
 
Zij razen en tieren, als dollen en blinden: 
‘Waar zijn de tirannen?’ Geen was er te vinden. 
‘Ziet, die daar!’ dus roept er een paap: ‘die moet voort.’ 
Zij grijpen en smijten de Rede uit de poort. 
 
Zij sluiten ze, en maken den sleutel zich meester, 
En Brussel is vrij, en het graauw speelt den beest er; 
De nadrukker neemt nu met geestdrift het woord, 
En spreekt tot de schare, aan de Schaerbeeksche poort: 
 
‘Sinds lang zijn wij groot en roemruchtig in 't praten; 
Wij volgden Parijs in zijn doen en zijn laten; 
Alwat men daar schimpte op regering en juk, 
Dat gaf ik getrouw naar de letter in druk. 
 
En gij zoudt geduldig, o achtbare Belgen! 
Dat oud privilegie zoo snood zien verdelgen? 
En gij zoudt gedoogen, op vrijheid zoo prat, 
Dat Holland den luister deed tanen der stad? 

{==98==} {>>pagina-aanduiding<<}

Parijzers bevrijdden de straten van steenen; 
Waarom zijn die hier ook niet lang reeds verdwenen? 
Dáár vielen de boomen langs kaaijen en mark, 
En hier staan ze vredig te groeijen in 't Park! 
 
Parijs dorst zijn straten wel barrikaderen, 
En hier loopt geen hond, of hij kan ze passeren! 
De kleur onzer vlag is zoo oud en verflenscht; 
Hoe billijk, dat men de driekleurige wenscht! 
 
Wij hooren 't gerucht wel van heerlijke tijden; 
Maar wat baat het ons, dat zich andren verblijden? 
Zoo lang wij één dag nog ten achtere zijn, 
Baart ons der Parijzeren jubel slechts pijn.’ 
 
Toen draafden en slaafden de dienaars der Santen; 
De snijders, de kruijers, de laarsfabrikanten, 
De wijfjes, in 't knutslen van kanten vermaard, 
Zij ijvren voor vrijheid te vuur en te zwaard. 
 
Nu tijgen ze aan 't werk, en ontblooten de straten; 
Het pieterman stevigt hun kracht uitermaten. 
Justitia maakt slechts de vrijheid te schand', 
En straks is 't paleis van Justitie in brand. 
 
‘Wat pronken die huizen, die rijke kasteelen? 
Laat ons, bij 't verbranden, den buit fluks verdeelen! 
Wat doen daar die linden vol schaduw te staan? 
Weg, roovers van 't schijnsel van zon en van maan!’ 
 
Daar kraken de muren; daar vallen de stammen; 
Daar vliegen de steenen; de stad is vol dammen; 
Geen man, ja geen muis kan een voet meer vooruit; 
Maar 't vrijheidslicht wordt ook door niets meer gestuit. 
 
Toen drukten, bij 't hakken en plondren en branden, 
De paap en de meester elkander de handen; 
Triomf nu, o burgers in lompen of zij'! 
Gij hebt overwonnen, en Brussel is vrij! 
 
Wilhelmus van Nassau! Gij, Nederlands Vader! 
Een hemelsche vlam blaakt U boezem en ader; 
Gij weet het, die vrijheid, waar 't hart ons voor gloeit, 
Wij achten haar waard', dat ons bloed er voor vloeit. 
 
Wilhelmus van Nassau, laat wappren uw vanen! 
Verhef en verbreed en verhoog hare banen! 
Voor Godsdienst en vrijheid, voor wet en voor regt 
Was immer Oranje de voorste in 't gevecht. 

{==99==} {>>pagina-aanduiding<<}

Laat zwieren uw vanen, gij dappere knapen! 
Het vaderlandsch hart klopt zoo blij onder 't wapen. 
Oud-Hollanders, toont thans, met lood en met kruid, 
Dien roekloozen dwazen, wat vrijheid beduidt! 
 
J.M. te Kampen. 


Het Hoogduitsch in der Freimüthige van verre gevolgd.






Mijne wenschen.


o, Wat valt er veel te wenschen, 
Bij het einde van dit jaar! 
't Oude drukte ons dierbaar Neêrland 
En geheel Euroop zoo zwaar! 
 
Stortte 't nieuwe zooveel zegen 
Over ons, als 't oude leed; 
Ach, hoe droegen wij de weelde, 
Die het ons dan smaken deed? 
 
Neemt mijn wenschen naar uw woning; 
Voert ze mede in 't slaapsalet; 
En, kunt ge u niet zalig denken, 
Droomt u zalig in uw bed! - 
 
'k Wensch dan Engeland een' Canning; 
Rusland, bliksem van Jupijn; 
Pruissen, ééns een Constitutie; 
Frankrijk, veel Laffitte-wijn! 
 
'k Wensch, dat voortaan onze Koning 
(Hem de zegen van omhoog!) 
Zijn Hem minnende onderzaten 
Tellen niet, maar wegen moog'! 
 
Wat in omvang 't Rijk moog' derven, 
Wint het in moréle kracht; 
Op de kaart twee derden kleiner, 
Maar verhonderdvoud in magt. 
 
'k Wensch den Prinse een rein gewisse, 
Bij 't ontzag, als 's Konings Zoon: 
Dit mag vorst noch slaaf ontbreken; 
Dat, geen' erfgenaam der kroon. 
 
Den Minister aan het laadje 
Van ons kleine Koningrijk 
Wensch ik volksgunst, en een schatkist, 
Fortunatus' beurs gelijk! 
 
Held Chassé zooveel laurieren, 
Als zijn doopceêl dagen spelt; 
Zooveel vers- en prozaglorie, 
Als hij bajonetten telt! 

{==100==} {>>pagina-aanduiding<<}

Klink' hun, die vergif hem mengden, 
's Nachts 't Wilhelmuslied tot spot; 
Al hun drank zij Schelde-water, 
Ratjetoe hun zondagspot! 
 
'k Wensch den heethoofd Lafayette, 
Dien volkaan met grijze kruin, 
In het Pantheon een rustplaats, 
Nimmer voet in Hollands tuin! 
 
'k Wensch, die 't rad te Brussel draaijen, 
Kaartjes voor het Carrousel, 
Dat door Pluto wordt gegeven 
Aan Gezanten van de Hel! 
 
Brenge de afval van het afval 
Van de natie ons geluk, 
En die blaauwgekielde vrijheid 
Hun 't verdiende slavenjuk! 
 
'k Wensch den dappren strijders vrede 
(Spijt hun wakker, fier gemoed)! 
Zou hun bloed voor fielten stroomen? 
't Is voor Belgen veel te goed. 
 
Wat zal ik dien eedlen wenschen, 
Die, volijvrig, geld en goed 
't Vaderland ten beste gaven; 
Ja, wat meer is, eigen bloed? 
 
Die, aan pluksel en aan wanten, 
Wordt er slechts een woord gemeld, 
Meer verzorgen, dan ons leger 
Wonden ligt en handen telt? 
 
Is het penningsken der weduw 
Welgevallig in Gods oog, 
'k Wensch hun allen dan dien zegen, 
Die het weldoen nooit bedroog! 
 
'k Wensch het Vaderland, dat toonbeeld 
Van opregte Godsdienstmin, 
Van manhalte burgerdeugden, 
Trouw en waren vrijheidszin, - 
 
'k Wensch dat dierbaar land der vaadren, 
Niet ontaard van d' ouden slam, 
Zegen op het edelst streven, 
Dat van God den oorsprong nam! 
 
'k Wensch, ten slot, deez' Maatschappije (*) 
Voortaan geen Op! - oppen meer; 
Maar, voor marsch en wapenkreten, 
Trouw- en wiegezang veeleer! 


31 Dec. 1830.
j.w. ijntema.






{==101==} {>>pagina-aanduiding<<}

Opwerking voor weifelende grensbewoners. luimig dichtstukje.


Ontdekt gij ginds die eedle schare 
Op slof en schoen, maar vrij-gezind? 
Hun kleed is 't blaauw azuur der heemlen. 
Ziet gij die helden daar niet weemlen, 
Als zweefden ze op een maag vol wind? 
Ziet gij die heilge beêvaartgangers 
Niet zeegnend tot uw hulp gesneld? 
Zie, de englen uit de kolenmijnen, 
Die bastaard-serafs - zij verschijnen, 
Als korenbloempjes op het veld! 
 
Met lege beurs, maar volle longen, 
Verschijnt de pelgrim uit het Zuid'. 
Onthouding predikt hij en vasten; 
Dit predikt men, en al dien gasten 
Blinkt ook die leere de oogen uit. 
Zij staan van kop tot teen gewapend, 
Om Hollands zedemoordend goud, 
De weelde van het erf te jagen: 
Hun vrijheid duldt geen volle magen; 
Ze is zelv' zoo mager als een hout! 
 
Zij voert het kruis in haar banieren; 
Zij brengt het kruis ook, waar zij gaat: 
Niet dat, waarvoor wij, domme zielen, 
Wij, Noorder fanatieken, knielen, - 
Ze is zelv' het kruis voor volk en staat. 
Zet luiken, deur en vensters open! 
De libertait genaakt uw' grond; 
Zij naakt, (spreidt bloemen, palm en kruiden!) 
Met al het heil, dat zich in 't Zuiden 
Aan Brabands libertait verbond. 

{==102==} {>>pagina-aanduiding<<}

Zie, zie! zij naakt; haar volgt gelijkheid. 
Zet open kist en kast, of beeft! .... 
Neen! blijft ze vrij gesloten hoûen; 
Gij zult het met pleizier aanschouwen, 
Hoe handig men die open heeft! 
Smijt weg de pen - de greep in handen; 
Het blaauwe kleed om 't lijf gehecht! 
Op, marsch! verlaat, verlaat uwe erven; - 
Vrij leven, of van honger sterven; 
Weet, dat die hier hetzelfde zegt. 
 
Wat werkt gij nog? Staakt, staakt dat slooven! 
Vernielt den boel, en leert, als zij, 
Beleefd uw stukje broods te vragen; 
En, wordt de deur u digt geslagen, 
Sterft dan van honger, maar - sterft vrij! 
Dat slaven voegt geen vrije menschen. 
Wat heeft het dapper volk van 't Zuid' 
Niet thans de handen ruim gekregen! 
Daar steekt, door overloop van zegen, 
Geen stervling meer een' vinger uit! 
 
Op, marsch! naar Holland! daar is 't vetpot; 
Daar zijn de rapen voor u gaar. 
Chassé, die brompot, heeft maar even 
De lucht u van 't geregt gegeven; 
Van Geen heeft nu de schotels klaar! 
Veel duizend koks, (gezonde jongens!) 
Kijk! geven 't zeker u niet duur. 
Daar zult ge uw holle magen vullen; 
Daar zult ge kapucijners smullen, 
Wel hard van schil, maar warm van 't vuur. 
 
Wie is een gastheer als held Ledel! 
Kwam 't kroost der vrijheid daar te kort? 
Neen! veel, te veel heeft men gegeten; 
Want menig heeft in 't gras gebeten, 
Gelijk een hond, die kwalijk wordt. 
En Aduard! - o, vraagt uw broedren 
Naar 't waterbaarsje, dat hij gaf, 
En 't vuur daarbij, om 't gaar te koken: 
Wie toen zijn oog niet heeft geloken, 
Likt nu nog wis zijn lippen af! 

{==103==} {>>pagina-aanduiding<<}

Wat toeft gij nog, o grensbewoners! 
Vliegt, vliegt uw redders in 't gemoet! 
Op! flink het vrijheidslied gezongen, 
Als maden uit de kaas gesprongen .... 
Zij heeft u lang genoeg gevoed. 
Wat beuzelt gij nog van geweten! 
Durft gij uw' broeder niet verslaan? 
Heeft Kain zijn' broeder niet verslagen; 
En zou het dan een Belg niet wagen? 
Zijt gij niet schittrend voorgegaan? 
 
o, Mogt de Belg een' Koning krijgen! 
Een hoofdman, maar noch vroom noch laf; 
Een kerel, die, zoo wel in 't strijden, 
Als in 't verraad en hongerlijden, 
Dat edel volk een voorbeeld gaf; 
Een dappre, die, met pen en degen, 
(Hier, Daine! staat gij voor mijn oog!) 
Voor 't eerste gat niet werd gevangen; 
Die, waar een aêr zou zijn gehangen, 
Den zwarten hals den strop onttoog! 
 
Dan, dan zou 't eerst een landje worden! 
Het vlugge volk neemt spoedig aan.... 
Mogt hij, mogt Daine voorman wezen, 
Door zijn vernuft zaagt gij, nadezen, 
In al de Belgen Daines staan! 
Hoe zou hun libertalt floreren, 
Van land tot land, van stad tot stad! 
Hoe zou men niet in alle hoeken 
En buur en verren vriend bezoeken, 
Als niemand daar iets tegen had! 
 
Waar is de dwingland, die 't zou wraken! 
Wat is dat nu voor overlast, 
Om voor een' buur iets meer te koken? 
Geen schoorsteen heeft bij u te rooken; 
Gij gaat maar daaglijks uit te gast. 
En vindt gij hier of elders kinkels .... 
O, dat hun wrok u niet versuff'! 
Wil 't volk pro Deo niet onthalen, 
Dan kunt gij het gelag betalen, 
Als Schinderhannes en Jan Muf! 

{==104==} {>>pagina-aanduiding<<}

Zie, Pont'coulant, die dappre, nadert! 
Die vrijheidszoon, als smid bekend, 
Die alle sloten op kan steken, 
Die ijzren deuren op kan breken, 
Hij heeft zich tot uw hulp gewend; - 
Hij, die, met Fransche zwier en vlugheid, 
(En bloot zoo op de lucht maar af) 
Het vinkje weet op 't nest te vangen; 
Die, bleef iets aan zijn vingers hangen, 
Zijn makkers altijd portie gaf! 
 
Sluit aan, Noordbelgen! diep verdrukten! 
Koopt meê hun vrijheid voor uw bloed! 
Kunt gij nog 't zoet daar niet in vinden, 
Drinkt dan een' wakkren roes, mijn vrinden! 
Dan smaakt die kool wel eens zoo zoet. 
Zóó vond men ook 't geluk te Brussel, - 
Zóó heeft men 't nog, naar allen schijn. 
Ja! wie hun vrijheid wil bevatten, 
Moet (zal hij die op waarde schatten) 
Smoordronken of krankzinnig zijn! 


Januarij, 1831.
H.J.F.


De grijsaard en de jonge maagd.


(Naar het Perzisch van saadi.) 
 
De Grijsaard. 
 
Zoo gij mij hart en hand wilt geven, 
Zal ik uw staf zijn door dit leven. 
 
De Maagd. 
 
Een kranke steun is mij een man, 
Die zonder staf niet wandlen kan! 





{==105==} {>>pagina-aanduiding<<}





Mengelwerk.

Het huisgezin van Bethaniën. (*)

‘Daar had men nu de breede lofspraken en het gejuich des volks moeten hooren, dat hem openlijk voor den Messias verklaarde, zeggende: is deze niet de zone Davids?’

Gelukkig 't huis, waarin de reine godsvrucht woont; 
Waar liefde in 't edel hart, als in haar' tempel, troont; 
Waar vriendschap zielen bindt, en 't menschlijk lot verengelt; 
Waar huiselijke vreugd de banden vaster strengelt; 
Waar 't hart, getrouw aan God, bij heilig pligtbesef, 
Den stervling niet ontzinkt, wat storm zijn' schedel treff'; 
Waar, hoe de smart soms grieft, de hoop niet gaat verloren. 
Dat na den lijdensnacht weêr 't licht der vreugd zal gloren, 
En 't oog op nieuw de zon der redding groeten zal, 
Als eens de rouwklagt zwijgt voor dankend lofgeschal! 
Gelukkig dat gezin, waar, aan de deugd verbonden, 
Vertrouwen op 't bestuur der Almagt wordt gevonden; 
Waar Gods voorzienigheid, al blaauwt geen kust of reè, 
Kompas en anker blijft op 's levens holle zee! 
 
Die godsvrucht, liefde en deugd, die vriendschap, dat vertrouwen 
Doet ge ons, Bethaniën! in hemelglans aanschouwen. 
De broeder, 't zusterpaar, de Christus, alles trekt 
Ons oog naar 't schoon tafreel, dat elks bewondring wekt. 
 
Zing, zangster! zing 't geluk, dat vroom gezin beschoren! 
Meld, bij de hemeltaal, die daar het oor mogt hooren, 

{==106==} {>>pagina-aanduiding<<}

Eene eedle vriendschapstrouw, nooit zoo aanschouwd op aard'; 
Een trouw, der menschen lof, der Englen hulde waard'! 
 
Daar, waar de Olijfberg 't hoofd ten hemel houdt geheven, 
Ligt rustig aan zijn' voet, omringd van vruchtbre dreven, 
Het schoon Bethaniën, waar, onder 't stil genot 
Van huiselijk geluk, vol dankbaarheid aan God, 
't Gezin den levensstroom al kabblend voort ziet vlieten. 
Maria, Lazarus en Martha, zaam genieten 
Zij al 't verkwikkend zoet, dat pligtbetrachting geeft. 
't Geloof aan God en deugd, dat in hunn' boezem leeft, 
Verteedert en verheft hun zielen. Niet aan de aarde, 
Maar aan een' schat, veel meer, dan 't fijnste goud, in waarde, 
Aan Gods gebod, als 't hoogste, als 't eeuwigblijvend goed, 
Hecht zich hun hart alleen, in voor- en tegenspoed. 
Zoo bleef de hechtste band hun aller ziel vereenen; 
Gelijk eene effen beek vloot aller leven henen. 
Van aard en inborst zacht en van een' stillen geest, 
Behaagde huislijkheid Maria's ziel het meest. 
Dan dacht zij peinzend na, hoe, op den weg van 't leven, 
Gods trouw, in lief en leed, haar steeds was bijgebleven; 
En vaak rees tot Zijn' troon haar kinderlijke dank, 
Die honig had gemengd in 's levens alsemdrank. 
En Martha, gul en goed, vol ijver, steeds tevreden 
Bij 't daaglijksch huisbedrijf, bleef dubble zorg besteden 
Aan alwat meerder nog de reine vreugdebron, 
Voor vreemde en huisgenoot ten zegen, oopnen kon; 
En waar ook Lazarus die vreugde kon doen groeijen, 
Daar bleef zijn broederhart voor 't lot der zusters gloeijen. 
 
Zoo leefden zij in liefde en vrede met elkaâr. 
De heilleer des Profeets uit Nazareth, ook daar 
Bekend, deed heel 't gezin, met innig zielsverlangen, 
Het uur verbeiden, om dien Godsgezant te ontvangen; 
En zette Hij den voet eens in 't bekoorlijk oord, 
Wis zou Hem 't rijkst genot der vriendschap, ongestoord, 
In 't huis van Lazarus en zijne zusters wachten. 
Maria schetst alreeds die komst in haar gedachten. 
Hoe zal zij, als Hij eens haar woning binnentreedt, 
Met eerbied en ontzag den grooten Heilprofeet 
Begroeten! - hoe, terwijl haar loftoon luid zal klinken, 
Door dankbaarheid ontgloeid, aan zijne voeten zinken! 

{==107==} {>>pagina-aanduiding<<}

Hoe zal zij.... Maar wie stelt der liefde paal of perk? 
Zij wenscht, zij hoopt, zij geeft, ze is zelfs den dood te sterk! 
 
Gelijk de schepeling, na de onrust op de baren, 
Met hijgend ongeduld naar 't vaderland blijft staren, 
Om daar geliefde en vriend den welkomgroet te biên, 
En d'afgebeden wensch voor 't hart vervuld te zien; 
Zoo blijft Maria ook, door hoop en vrees gedreven, 
Steeds uitzien naar den Dierbre, om Hem het blijk te geven 
Van hare hulde en eer; om Hem den liefdegroet 
Te brengen, uit een vroom en diepgeroerd gemoed. 
Maar, steeds ziet ze onvoldaan de zon ter kimmen zinken. 
Zij wanhoopt - doch in 't eind ziet zij een' lichtstraal blinken; 
De dageraad breekt aan! - de Christus Gods genaakt, 
En met Hem 't uur, dat ook Maria's heil volmaakt. 
Buigt, palmboom en olijf! buig, hooggetopte ceder! 
U voor den Godsheraut, den Zoon van David, neder! 
Zing, zing, Bethaniën! - dring', dringe uw vreugdgeruisch, 
Als blijmaar van zijn komst, ook in Maria's huis! 
O ja, de Meester komt! - Hoe! zal zij nog verwijlen, 
En niet, vol ijvervuur, den Leeraar tegenijlen? 
Hoe! blijven Lazarus en Martha weiflend staan, 
En zullen zij niet zaam den Christus tegengaan? ... 
Dat wil de liefde wel; maar de eerbied boeit haar schreden. 
Ook ziet Bethaniën reeds d'Eedle binnentreden; 
En Hij, die de aard' doorschouwt, Hij kent in 't vreedzaam oord 
Het vrome huisgezin, en spoedt zich derwaarts voort. 
O heuglijke uitkomst voor Maria's zielsverlangen! 
Straks zal zij luistrend aan 's Verlossers lippen hangen. 
Hij komt! - zij ziet Hem reeds! - Hij brengt haar 't eerst zijn' groet, 
En zij, van blijdschap stom, valt needrig Hem te voet. 
Wat schaar Hem volgen moog', zij ziet geen volksgewemel; 
Met Christus is haar huis herschapen in een' Hemel. 
Wat gulheid schenken kan, wat vriendschap kostbaarst heeft, 
Is voor den hoogen Gast. De nijvre Martha geeft 
Zichzelve tijd noch rust met alles zaam te schikken. 
Zou zij den Vriend niet mild door 't noodige verkwikken? 
Ja! dierbaar is haar 't nieuws, 't klinkt haar als hemelval, 
Dat Christus in haar huis den maaltijd houden zal. 
Nu draaft zij op en neêr, om 't keurigst zaam te gâren: 
Waar liefde 't maal bereidt, daar weet zij van geen sparen; 
't Moet all' in overvloed thans prijken op den disch; 
De Gastvriend moet het zien, hoe welkom Hij haar is. 

{==108==} {>>pagina-aanduiding<<}

Zij loopt al af en aan met schikken en bezinnen. 
In 't eind treedt zij 't vertrek des Heilaanbrengers binnen; 
En nu grijpt wrevligheid en ongeduld haar aan: 
Maria, werkeloos, niet met haar zorg begaan,... 
O neen! dat duldt zij niet: maar, hoe ze ook wenkt en fluistert, 
Maria zit als stom aan Jezus' zij' gekluisterd; 
't Is feestdag voor haar hart; haar vreugde rijst ten top; 
Zij vangt elk woord van Hem als kostbre parel op. 
Hij is de Christus! Hij, de blijde Hoop der vaadren! 
De Spruit uit Jesse's stam! Reeds ziet zij 't heiluur naadren, 
Waarop gansch Israël Hem als Messias eert; 
Zij ziet de zaligheid, door Abraham begeerd. 
Zij kan aan spijs, noch drank, noch dischbereiding denken; 
En, hoe ze ook Martha hulp in 't huisbestuur wou schenken, 
Het bijzijn van den Heer stelt ze op te hoogen prijs: 
Wat de aard' niet geeft, heeft zij; zij heeft thans hemelspijs! 
Al moog' dan Martha 't oog des Heeren minder boeijen, 
Toch flaauwt haar liefde niet, toch blijft haar ijver gloeijen; 
Maar eindlijk barst zij uit; - zij kan haar zieleleed 
Voor Hem niet zwijgen; neen! ‘Heer!’ zegt ze, (daar zij 't weet, 
Dat Hij het hart doorziet, Hij, 't Beeld des Ongezienen!) 
‘Heer! trekt Gij 't U niet aan, dat zij me alleen laat dienen? 
Zeg aan Maria toch, dat zij mij helpe; ik bragt 
Alleen reeds alles zaam; 'k heb onvermoeid getracht, 
Om, zoo 't der vriendschap past, den disch gereed te maken; 
'k Voel ook mijn hart voor U in heilge liefde blaken.’ 
Zoo spreekt zij; en gelijk in 't stil en eenzaam oord 
Een opgestoken wind de zachte kalmte stoort, 
Het oor verrast, en 't oog onrustig rond doet staren, 
Zoo breekt ook Martha's taal, bij tal van huisbezwaren, 
De zoete mijmring af, waarin op 't zelfde pas 
Maria's vrome ziel zoo zacht verzonken was. 
Zij hoort; - maar voor haar oor zijn 't onverstaanbre klanken. 
Niet vaster hechten aan den wijnstok zich de ranken, 
Dan zich Maria's hart thans hecht aan 's Meesters leer. 
Zij poogt te spreken; - maar met ernst hervat de Heer, 
En zegt, terwijl zijn blik in 't diepst der ziel moest dalen: 
‘Och, Martha! Martha! zet uw' moeite en zorgen palen; 
Wat, wat bekommert ge u? - één ding is noodig; - staak 
Toch uw beslommering; - een veel verheevner zaak 
Roept u, om van 't bestuur des gastmaals thans te poozen. 
Maria heeft het beste en edelst' deel gekozen; 

{==109==} {>>pagina-aanduiding<<}

Zij heeft, wat de aarde ontneem', het overkostlijkst goed; 
Zij heeft het hemelsch brood, dat steeds versterkt en voedt. 
Ik, Martha! ben de weg, de waarheid en het leven.’ 
De goede Martha, die steeds peinzend was gebleven, 
Stort nu, met diep gevoel, voor zijne voeten neêr. 
Belijdenis van schuld, erkentnis van den Heer, 
Dit alles leest zijn oog in haar welsprekend zwijgen. 
Hoe voelt zij nu de vlam der liefde hooger stijgen! 
Zij poogt te staamlen; maar, hoe stom van zielsberouw, 
Zweert zwijgend toch haar hart den Hooggeloofde trouw. 
O schouwspel, dat den blik der Godheid waard' mag heeten! 
Hier, aan des Leeraars zij', Maria neêrgezeten; 
Dáár Martha, knielende voor Hem, haar roem en eer, 
En de eedle Lazarus vol eerbied naast den Heer. 
O schouwspel, waar zich liefde en godsvrucht zamenmenglen! 
Vreugd daalt in Martha's ziel en blijdschap voor Gods Englen! 
 
Nu is elk oogenblik der zustren schatten waard'; 
De tijd ontvloog haar reeds in veel te snelle vaart; 
Elk woord is voor haar hart gelijk een milde regen, 
Op 't dorstig veldplantsoen verkwikkend neêrgezegen; 
Geen malsche zomerdauw, die meer de velden drenkt, 
Dan Jezus' taal haar ziel verkwikt en leven schenkt. 
In 't eind moet nu de Heer zijn onderhoud beperken: 
Zijn heilge spreuk: ‘Men moet, zoo lang het dag is, werken,’ 
Roept Hem, hoe ook de vreugd, de hoop der zustren kwijn', 
Naar andre schapen heen, die van deez' stal niet zijn. 
Ook staat de disch gereed. De Meester, aangelegen, 
Spreekt over 't spijsgenot eerbiediglijk den zegen. 
Verkwikt, laat Hij in 't eind den vriendenkring alleen, 
En gaat, daar 's Vaders wil zijn spijs is, dankbaar heen. 
O, hoe herdenkt men nu de woorden en gesprekken, 
Die 't harte tot geloof en eerbied konden wekken! 
Hoe sprak de Heer hen niet van 't hemelsch koningrijk! 
Hoe was niet iedre les hun 't minzaamst liefdeblijk! 
Hoe bragt Hij niet hun hart alreeds den Hemel nader! 
Hij was de liefde zelf; die Hem zag, zag den Vader! 
O ja! geen morgen rees, geen avondstond zonk neêr, 
Waarin geen offer steeg van liefde tot den Heer; 
Waarin men 't hart van dank voor Hem niet voelde gloeijen, 
Die vrede en heilgenâ deed van zijn lippen vloeijen. 

{==110==} {>>pagina-aanduiding<<}

Geen dag ging zonder hulde of lof aan Hem voorbij. 
O! 't was, als zat de Heer nog altijd aan hun zij'; 
't Was, of Maria nog zijn hemelstem mogt hooren; 
Het: ‘Martha! Martha!’ klonk der zustren staag in de ooren; 
En hield haar de aardsche zorg in 't striknet soms verward, 
Dan schonk des Meesters taal de rust weêr aan haar hart; 
Dan voelde ze, als haar ziel aan 't nietig stof mogt kleven, 
De hemelkracht zijns woords, de vreugd van 't geestlijk leven. 
 
Zoo blonk hun levenszon. Aan deugd en pligt getrouw, 
Was 't, of geen nevel ooit haar' glans verduistren zou. 
Maar hoe! wat donkre wolk bedekt op eens haar stralen? 
Wat zwarte lijdensnacht komt op den huiskring dalen? 
Daar werpt een heete krankte, o treurige ommekeer! 
Den eedlen Lazarus op 't veege ziekbed neêr. 
O solterende smart, na zoo veel zielsverblijden! 
Ziet op de legersteê den dierbren broeder lijden! 
Daar ligt hij afgemat, het doodzweet op 't gelaat, 
Terwijl hij 't brekend oog nog biddend opwaarts slaat. 
Maria staat verplet, in 't diepst der ziel bewogen; 
Daar Martha, over 't bed des kranken heengebogen, 
Als in haar tranen stikt. Ach! wat is aardsch genot! 
De bloem, die heden bloeit, ligt morgen afgeknot. 
Den dierbre, die van daag de vreugd is van zijn magen, 
Zal morgen ligt de baar naar d'engen grafkuil dragen. 
Ja, wat ons oog verrukt, of 't hart genot bereidt, 
Op alwat de aarde geeft, staat: Onbestendigheid. 
Wie zou bij zoo veel smart niet met de droeven weenen? 
Gelijk een morgenwolk vlood al haar vreugde henen. 
Schrei, edel zusterpaar! maar, hoe u 't hart ook klopp', 
Geef nooit het vast geloof aan 's Hemels redding op. 
‘Mijn zusters! 'k sta weldra aan d'uitgang van het leven; - 
Maar weent niet; - 's Heilands woord staat diep me in 't hart geschreven; - 
Zijn taal troost nog mijn ziel, bij 't naadrend afscheidsuur. 
Al is mijn doodstrijd kort, of 't lijden lang van duur, 
'k Blijf rustig en vol moed den overgang verwachten.’ 
Zoo, zoo spreekt Lazarus; maar, uitgeput van krachten, 
Valt magtloos 't zwakke hoofd weêr op de peluw neêr. 
‘O Martha! waar' Hij hier, de welbeminde Heer,’ 
Zoo gilt Maria uit, ‘hoe zou Hij hulp ons bieden! 
Hoe zou ligt door zijn magt nog 't woên der krankte vlieden!’ - 

{==111==} {>>pagina-aanduiding<<}

‘Maria! zuster! 'k stem,’ zegt Martha, ‘met u in. 
O, melden wij den Heer het lot van ons gezin!’ 
Nu wordt in aller ijl een bode aan Hem gezonden. 
Zijn liefde en vriendschap, reeds zoo ruimschoots ondervonden, 
Is waarborg voor zijn komst, geeft troost aan 't zusterhart. 
‘Meld,’ zeggen zij den bode, ‘ons beider zielesmart. 
Zeg, daar 't gevaar steeds klimt en hem naar 't grafkan slepen: 
Heer! dien Gij liefhebt, ligt door krankheid aangegrepen. 
Bethaniëns gezin wacht troost van U alleen. 
Ach! spoed U toch ter hulp naar 't somber klaaghuis heen!’ 
Met deze taal, die reeds in 't hart de hoop kan wekken, 
Zien zij, met smeekend oog, den bode henen trekken. 
 
Geruster klopt nu 't hart van 't edel zusterpaar. 
't Is, of voor 't starend oog het dreigend doodsgevaar 
Reeds wijkt. Op Hem, die vaak voor andren vreugd deed rijzen, 
Is al haar hoop gevest. Zou Hij geen hulp bewijzen, 
Die blinden 't licht hergaf; die dooven 't oor ontsloot; 
Die stommen spreken deed; die kranken bijstand bood; 
Die 't kind in 't stervensuur den vader weêr kon geven? 
O! 't stil geloof doet meer de flaauwe hoop herleven. 
Maar, 't oogenblik schijnt thans der zustren uren lang! 
De bode toeft; - de hoop verdwijnt! Onrustig, bang 
Zien ze op de legersteê den dierbren lijder zwoegen. 
Al meerder hijgend, maar met innig zielsvernoegen, 
Zegt hij, terwijl een traan aan 't brekend oog ontwelt: 
‘Hebt gij den Meester nog mijn lijden niet gemeld, 
Och! wilt Hem toch de smart van 't laatst vaarwel dan sparen! 
God trooste, o dierbren! u, en hoede u voor gevaren! 
Ik sterf; - mijn uur is daar; - 'k minde u, als broeder, teêr; - 
Brengt nog mijn' stervensgroet... aan onzen Vriend en Heer; - 
Hij zal... gewis... voor u... een... trouwe leidsman... blijven.’ 
Zoo spreekt hij; en, terwijl zijn leden reeds verstijven, 
Zijn boezem sneller hijgt, en 't flaauwend oog zich sluit, 
Blaast hij in Martha's arm den laatsten adem uit! 
 
O onherstelbre slag! nu is de hoop vervlogen! 
Alwat haar dierbaar was, is aan het hart onttogen. 
Geen troostwoord van den Heer, bij 't aaklig rouwmisbaar! 
O foltrend lijdensuur voor 't edel zusterpaar! 
Naauw is de treurmaar wel van 's broeders dood vernomen, 
Of vriend en aanverwant zijn troostend zaamgekomen; 

{==112==} {>>pagina-aanduiding<<}

Maar, hoe men ook den lof des dooden hooren doet, 
En balsem storten wil in 't diepgewond gemoed, 
Geen troost haalt bij den troost, dien Jezus 't hart zou schenken. 
Te midden van den rouw slechts aan den Vriend te denken, 
Geeft meerder, zoeter troost, in 't grievend zielsverdriet, 
Dan alwat vriendschap thans uit vollen boezem biedt. 
Het slepend treurgezang; 't geween; het kleedrenscheuren; 
De vrouwen, die bij 't lijk in diepe stilte treuren; 
Geen rouw, geen liefdeblijk, geen hartverheffend woord! 
Niets, dat het zusterpaar in 't nokkend schreijen stoort! 
Weêr heft men 't lijklied aan.... Maar ziet, wie ijlt daar binnen? 
Het is de bode. - God! .... Om 't antwoord in te winnen, 
Dat de afgezant haar brengt, snelt Martha naar hem heen. 
‘'k Verhaastte,’ sprak de boô, ‘uit meêgevoel mijn schreên: 
De krankte uws broeders, die u zoo veel zorg kon wekken, 
Zal niet ter dood, maar tot Gods heerlijkheid verstrekken; 
Dit antwoord gaf de Heer op uw verzoek mij meê,’ - 
‘Zwijg!’ gilt Maria, ‘zwijg! vergeefs in onze beê: 
De dierbre ligt alreeds in d'arm des doods ter neder; 
En wat het graf eens rooft, dat geeft het graf niet weder. 
De laatste liefdepligt wordt straks aan hem volbragt, 
En 't zielloos overschot zinkt in der graven nacht.’ 
 
O ja! het uur is daar. Bij 't weenend rouwbeklagen 
Wordt door de vriendenrij het lijk naar 't graf gedragen. 
Alwie den trein ontmoet, volgt diepgeroerd de baar, 
En stemt in 't klaaggezang der zaamgedrongen schaar. 
De volkshoop groeit steeds aan. Ter grafspelonk gekomen, 
Wordt door de dragers 't lijk plegtstatig opgenomen, 
En, onder 't rouwgeklag en vurig smeekgebed, 
In de uitgehouwen rots rer ruste neêrgezet; 
Men strooit er plegtig mirre en aloë op neder; 
Men tilt den steen voor 't graf; men buigt zich, en bidt weder; 
Weêr klinkt het treurgezang, en onder 't luid geween 
Keert, in de ziel geroerd, de schaar naar 't klaaghuis heen. 
 
O smart voor 't zusterpaar! - Het huis schijnt uitgestorven. 
Wat troosttaal zij van vriend of magen ook verworven, 
Het is de troosttaal niet, die 't bloedend hart begeert! 
Van Hem, die 't als een Vriend in nood en dood vereert, 
Van Hem verwacht het hulp en balsem in de wonden. 
Maar ach! Hij is er niet! Wat zuchten opgezonden; 

{==113==} {>>pagina-aanduiding<<}

Wat klagten uitgestort; wat tranen al geschreid! 
En nog geen woord van Hem! - O diepe treurigheid, 
Waarin geen raad, hoe trouw, geen troost, hoe zoet, kan baten! 
Zij blijven van den Vriend, den Zielevriend verlaten. 
Vergeefs klinkt voor haar oor der vrienden hartetaal. 
Maar hoe! wie stoort, op eens, voortijlend uit de zaal, 
De stilte? Martha vliegt naar buiten. Zou Hij komen, 
De Dierbre? Heeft zij soms zijne aankomst reeds vernomen? 
Ja! zij verstond den wenk, dien haar de dienstmaagd gaf. 
De Meester komt! Niets houdt haar nu terug van 't graf. 
Neen! vlug gelijk een hinde, en gloeijend van verlangen, 
Om van den Christus 't eerst een woord van troost te ontvangen, 
IJlt zij naar Jezus heen. Van alwat haar omgeeft 
Ontwaart noch ziet zij iets. Hoe klopt haar 't hart! Zij streeft 
Al voorwaarts; naakt het graf; zij ziet den Eedle weder, 
En met een' luiden gil ligt ze aan zijn voeten neder, 
‘Heer! waart Gij hier geweest, mijn broeder leefde nog!’ 
Zoo barst zij snikkend uit: ‘O nietig zinbedrog! 
Hoe hoopten we op 't behoud van zijn, ons dierbaar, leven; 
Maar vruchtloos! Ach, hij stierf! Wie troost en raad kan geven, 
Zijt Gij alleen.’ Zoo spreekt ze; en, als een bliksemstraal 
Zoo snel, ijlt zij terug, en komt weêr in de zaal, 
En roept: ‘Maria! kom, mijn zuster! volg mijn schreden! 
De Meester is daar.... Hij!.... Hij roept u!.... Mijne beden 
Om raad en troost voor ons stortte ik reeds voor Hem uit.’ 
Maria, als gewekt uit diepen slaap, roept luid: 
‘Ik volg u, Martha!’ - en geheel de schaar van vrinden, 
Die troostend zich in 't huis van 't zusterpaar bevinden, 
Gaat met haar uit, en volgt, diep in de ziel geroerd; 
En beurtlings worden smart en vreugd ten top gevoerd: 
Smart, omdat ze al haar vreugd met Lazarus verloren; 
Vreugd, omdat zij nu troost van Christus zullen hooren. 
 
O schouwspel, waarbij 't hart van bittren weedom slaat! 
Maria, Martha, vriend en magen, ieder gaat 
Al klagend, snikkend naar 't verblijf der dooden henen. 
Daar staat de Heer. Ontroerd ziet Hij de schare weenen. 
Maria dringt vooraan; niets stuit haar jammren meer! 
‘Mijn broeder, Lazarus, waar',’ roept zij, ‘dierbre Heer! 
Hadt Gij bij ons geweest, voorzeker niet gestorven! 
Nu zijn wij troosteloos, wat troosttaal we ook verworven. 
Niets hecht aan de aarde ons meer!’ - De Heiland hoort haar aan. 
Diep is Hij met de smart van 't zusterpaar begaan; 

{==114==} {>>pagina-aanduiding<<}

Diep is zijn ziel ontroerd, bij 't schreijen van de scharen. 
Wat toespraak zal den rouw der menigte bedaren? 
‘Waar hebt gij hem gelegd?’ zoo vraagt Hij. - ‘Zie hier, Heer! 
In deze grafrots ligt de ontslapen dierbre neêr,’ 
Is 't antwoord. Elk wil zich den toegang tot Hem banen. 
Een diepe stilte heerscht in 't rond. De Heer stort tranen.... 
De Christus weent!.... O zielverscheurend rouwtooneel! 
Als aan den grond versteend staat al het volk. Geheel 
De schaar, wat harten soms met ijs nog zijn omtogen, 
Vereert de tranen toch, die paarlen in zijne oogen, 
En roept het uit: ‘O ziet, hoe heeft Hij hem bemind! 
Hij weent. Zoo weent de vriend om d'afgestorven vrind. 
Had Hij, Hij, die 't gezigt den blinden kon hergeven, 
Die dooven hooren deed, het afgebeden leven 
Niet kunnen redden?’ zoo rijst hier en daar de toon: 
‘Waarom in 't doodsgevaar geen bijstand aangeboôn?’ - 
‘De droeven zijn het waard', dat wij haar hulpe bieden; 
Zij zijn van heel ons vlek de braafste en vroomste lieden.’ 
Zoo spreken andren; of men peinst en zwijgt en staart. 
In 't eind treedt Christus toe. 't Volk staat voor 't graf geschaard. 
O ziet, wat majesteit straalt uit zijne eedle blikken! 
'tIs doodsch en plegtig stil. Men hoort slechts 't weenend snikken. 
Aandoenlijk oogenblik! Elk wacht de ontknooping af. 
‘Men neem',’ zoo spreekt de Heer, ‘den lijksteen van het graf!’ 
En naauw heeft Hij der schaar dit hoog bevel doen hooren, 
Of Martha komt met drift den wil des Heilands storen. 
‘Waartoe, o Heer! waartoe?’ zoo gilt zij raadloos uit: 
‘'t Is reeds de vierde dag, dat hem het graf besluit! 
't Bederf grijpt hem reeds aan; de smetlucht zal U schaden....’ 
‘Geloof slechts, Martha! en gij zult mijn wonderdaden 
Aanschouwen,’ spreekt de Heer, met minzaamheid, tot haar. 
Nog eens herhaalt Hij 't woord, met nadruk, tot de schaar. 
Men breekt en duwt en tilt, en onder 't heftig zwoegen 
Beweegt de grotdeur reeds in de uitgeweken voegen; 
Men torscht en wentelt haar met forsche spierkracht af; 
De zware zerk ploft neêr, en open staat het graf! - 
Gelijk in 't eenzaam woud, van 't zwart des nachts omgeven, 
Wanneer geen blaadje trilt of ritselt door de dreven, 
Een doodsche naarheid heerscht, terwijl in 't somber oord 
De reiziger alleen den klank zijns voetstaps hoort; 
Zoo stil is alles hier. De ontsteltnis kent geen palen; 
De schaar staat roereloos; naauw hoort men ze ademhalen; 

{==115==} {>>pagina-aanduiding<<}

Strak staart zij in de rots..... Daar treedt met majesteit, 
Vol eerbied op 't gelaat, de handen uitgebreid, 
De Heer voor 't open graf. In 't diepst der ziel bewogen, 
Heft Hij plegtstatiglijk naar 't hemelruim zijne oogen. 
Verbazing boeit het volk, al gissend naar het wit. 
De stilte wordt gestoord. Hoort toe! de Christus bidt: 
‘O Vader! 'k dank U, dat Gij me altijd woudt verhooren,’ 
Zoo rijst de luide beê: ‘Ik weet, steeds neigt Gij de ooren 
Naar 't plegtige gebed, dat oprijst tot Uw' troon. 
Hoor me, om der schare wil; verheerlijk uwen Zoon! 
Zoo moog' geheel dit volk, in deze heilge stonden, 
Gelooven, dat Gij mij, o Vader! hebt gezonden!’ 
En naauwlijks heeft de Heer 't gebed voleind, of luid 
Roept Hij met majesteit: ‘Kom, Lazarus, kom uit!’ - 
't Volk deinst van schrik terug; elks harte slaat aan 't beven.... 
O God!.... het lijk beweegt!.... de doode schijnt te leven.... 
Het is geen droom, o neen!.... Verbazing rijst ten top!.... 
De doode voelt - en leeft - en rigt zich langzaam op! - 
‘Ontbindt hem!’ spreekt de Heer; ‘maakt los de grafkuildoeken!’ 
Men weifelt, huivert, trilt. Geen durft zich nog verkloeken 
Te naadren. Niemand daagt, die helpend handen biedt. 
Maria, Martha, zij, zij huivren, aarzien niet; 
Ze ontdoen den dierbre van de windsels. Vreugdetranen, 
Die weêr aan 't hart den weg tot lofverheffing banen, 
Ontrollen thans het oog, bij 't hartlijk hulpe biên. 
Zij gaan.... Maar geen penseel maalt zulk een wederzien! - 
De zusters, schreijend bij 't geluk, dat zij herkregen; 
En Lazarus, bedwelmd aan beider borst gelegen; 
De schaar, die, schoon zij 't ziet, nog naauwlijks 't oog vertrouwt; 
En Christus, die geroerd het zacht tafreel aanschouwt; 
De broeder, aan het hart der zusteren hergeven; 
En Christus nevens hem, als Heer van dood en leven!.... 
Al zwijgen Schriftgeleerde en Farizeeër thans, 
De Godskracht des Profeets blinkt in ondoofbren glans. 
Maria, Martha, 't volk doet luid den lofzang stijgen; - 
Slechts Lazarus blijft nog verbaasd, bewustloos zwijgen. 
Men voert hem jublend heen. Niets dooft den danktoon meer: 
Bethaanjen heeft zijn vreugd, 't gezin den broeder weêr! 
 
Lof en prijs zij Jezus Christus! 
Hem, den Heer van dood en graf! 

{==116==} {>>pagina-aanduiding<<}

Eens staat aan dien Levenwekker 
De aard' den buit der eeuwen af. 
Eens, omringd van Troonherauten, 
En bij 't schel bazuingeluid, 
Zal die zelfde Godsstem klinken: 
Dooden stijgt ten grafkuil uit! 
Dan, hereend met tal van dierbren, 
Jublend in hun vreugdvol lot, 
Voert de Graf- en Doodverwinnaar 
Ons in 't paradijs van God. - 
Klonk, Bethaniën! uw loftoon, 
Nog wordt 's Heilands roem verbreid. 
Lof en prijs zij Jezus Christus! 
Lof en prijs in eeuwigheid! 
 
j. van harderwijk, rz. 







Brief van eenen Noord-Nederlandschen vriend te Gent aan den redacteur der Vaderlandsche letteroefeningen.

Gent, den 13 Januarij 1831.

Mijn Heer de Redacteur!

Gisteren avond ontving ik de beide laatst uitgegevene Nommers der Letteroefeningen, met uwe letteren; en hoe verheugde mij dat gezigt, daar ik sedert September geene maandwerken gezien had. Gretig verslond ik alle recensiën van brochures en geschriften, welke betrekking hadden tot de onverwachte gebeurtenissen, die sedert nog geen vier maanden Noorden en Zuiden in twee Staten verdeelden. Gij vraagt mij om eene bijdrage, alsof die uiterst belangrijk van mijne hand konde zijn. Voor nieuwstijdingen zijn uwe Letteroefeningen niet geschikt. Bijdragen, die zelfs voor de nakomelingschap belangrijk zouden zijn... Ja, die zijn er; maar kan ik die, en nu reeds, leveren? Zij zullen te zijnen tijde door bekwamer hand voorzeker geleverd worden. Het eenige, dat ik doen kan, is den indruk teruggeven, dien het lezen

{==117==} {>>pagina-aanduiding<<}
der verslagen en recensiën van de brochures van den dag op mij maakten, verzeld van die beschouwingen, welke het standpunt, waarop ik mij, schoon Noord-Nederlander, bevinde, in mij verwekten, en die natuurlijk verschilzigt geeft van dezelfde gebeurtenissen.
Gretig las ik vooral de oordeelkundige recensiën der stukken van den dag, door den Graaf van hogendorp geschreven, en van lipman, hem wederleggende. In de schakering van het gevoelen des Graven zien wij, hoe de stoomgang der gebeurtenissen reeds te wege brengt, dat wij heden de zaken niet meer zoo beschouwen als gisteren; en kon het dan niet gebeuren, dat men morgen reeds weêr veranderde, ten opzigte van hetgene men heden als onwankelbare behoefte, als onvermijdelijken maatregel beschouwde, en aandrong bij hen, die welligt uit hooger standpunt, en meer bijzonderheden kennende, dan zij, die niet meer in den Raad zitten, zich van stijfhoofdigheid doen verdenken, terwijl zij waarlijk als Staatsmannen handelen?
Hetgene mijne waarheidsliefde en onpartijdigheid in het lezen dier verslagen en recensiën het meest gestuit heeft, is de algemeene toon, waarop in die geschriften, als ook in de godsdienstige brochures, gesproken wordt. UEd. moet het zelf gevoelen, dat uwe vrage: ‘Nog steeds te Gent? Ik beef soms voor u,’ uitgaat van de vooronderstelling, dat hetgene in het algemeen waar is, ook tot in de minste bijzonderheden van toepassing is. Doch waartoe verder hierbij stilgestaan? Laat mij toe, om eenigzins aan UEd. verlangen te voldoen, mijne beschouwing van den staat der zaken mede te deelen, die ik hope, dat, zoo veel Noord-Nederland betreft, door UEd. en elken onpartijdigen toegestemd zal worden, en, voor zoo veel Zuid-Nederland betreft, een' grond van geloofwaardigheid heeft in mijn karakter, als ook in mijn bestendig verblijf te Gent.

I.

Van weerskanten toegestaan zijnde het hatelijke en on-
{==118==} {>>pagina-aanduiding<<}
dankbare van den opstand, ook al ware die in de geboorte gesmoord; zoo is het niet minder van deze, dan van alle andere af te bidden gebeurtenissen waarheid, dat het goede aan de hand van het kwade gaat, en dat het voorregt en pligt is, zoo veel dit mogelijk zij, nu reeds te doen, hetgene het nageslacht beter kan, en dan zeker zal doen: deze en soortgelijke gebeurtenissen te beschouwen, gelijk nu de Christen en wereldburger b.v. de Kruistogten beschouwt; niet alleen als het werk van dweepers, maar tevens als onder het bestuur van Hem, die geen kwaad toelaat, zoo Hij geen grooter goed daardoor daarstelt. Er zijn gebeurtenissen, waarin de tijdgenoot buiten staat is, dat goede, hetgene uit het kwade voortvloeit, te zien; en dan blijft het eerbiedig gelooven, en zwijgen, over. Doch, mijns inziens, is dit het geval niet met de gebeurtenissen der laatste vier maanden, daar die omwenteling geheel in het voordeel is gekomen van Noord-Nederland en ten nadeele van het zuidelijk gedeelte, en dus tegen de bedoeling van derzelver bewerkers. Welligt staat ge verbaasd op het lezen van die wonderspreuk; en zij sluit voorzeker niet in eenige goedkeuring van het zedelijke van dien opstand, noch eenige vermindering van de schaden, verliezen, enz. welke daaruit voor geheel het noordelijk gedeelte des Rijks en zoo vele particulieren zijn voortgevloeid.
Maar, ter goeder trouw, wat ware er van Noord-Nederland geworden zonder den opstand? Op den derden Maandag van October waren de Staten als gewoonlijk bijeengekomen, en de vergadering ware geopend geworden door eene malsche aanspraak des Konings; de zuidelijke leden, sterk door de plaats Brussel en door de gebeurtenissen in Frankrijk, hadden de snaren van toon tot toon hooger gespannen; eenige Noord-Nederlanders, ingenomen met de denkbeelden van Ministeriéle Verantwoordelijkheid enz. enz., hadden, ter goeder trouw welligt, de zuidelijke geholpen; en wat ware er dan van Noord-Nederland geworden, zonder een' opstand van die

{==119==} {>>pagina-aanduiding<<}
zijde, die bij vrienden van orde en rust, en welke de lessen der ondervinding nog niet vergeten hadden, niet zoo gemakkelijk ware tot stand te brengen geweest, of welligt te laat ware in het werk gesteld? Ik geloof, dat elk onpartijdig beminnaar van zijn vaderland, die Gods hand in alles ziet, en bijzondere belangen aan algemeene weet achter te stellen, zal moeten zeggen, gelijk Jozef tot zijne broeders: Gijlieden wel hebt het ten kwade gedacht, maar God heeft het ten goede gedacht. Hij heeft de wijzen gevangen in hunne arglistigheid! Veel meer, dan in 1813 en 1814, toen gansch Europa zich tegen Frankrijk met vrucht vereenigde, is het Noord-Nederlandsch karakter, deszelfs patriotismus en eensgezindheid en trouw aan het Huis van Oranje, gebleken; en in hoe korten tijd heeft het zich weten te herstellen van die verliezen, welke de onvermijdelijke gezellinnen waren van een' onverwachten opstand, die niets overliet, dan den opstandsoord te verlaten, en van verraders in de gelederen bevrijd te worden! En hoe nadeelig werd die opstand, in deszelfs gevolgen, voor Zuid-Nederland! Geen tak bijna van welvaart is ongeschonden gebleven, of wordt niet in de gevolgen bedreigd; terwijl de geestdrift voor dien opstand, het werk van eenigen, te hunner bate aangevangen, en dus zonder patriotismus, reeds den hoogsten graad bereikt heeft, en slechts door onwaardige middelen eenigzins levendig gehouden wordt. Neen, gelijk het een zegen is, dat de Poolsche opstand - moest die eens plaats hebben - niet gewacht heeft tot na het uitbarsten van een' Continentalen oorlog, - zoo die noodzakelijk mogt worden - maar zoo spoedig is uitgebroken (welks demping voor Rusland als 't ware een déjeûné zal zijn, en dan eene regt zedelijke werking zal hebben op zulken, die door gelijke koorts zijn aangetast); zoo is de Belgische opstand het behoud van Noord-Nederland in den
tegenwoordigen toestand van Europa, door Frankrijks Omwenteling van Julij veroorzaakt. Zij, die nog tot de oppositiepartij behooren, beklagen het reeds, dat men door dien opstand zichzelven zwak, en het Gouvernement der

{==120==} {>>pagina-aanduiding<<}
noordelijke provinciën sterk gemaakt heeft; terwijl België met den hongerdood bedreigd wordt, zonder uitzigt om zich te herstellen.


II.

Maar gelijk die opstand in de gevolgen heilzaam was ter redding van Noord-Nederland, zoo heeft hij eene gunstige zedelijke werking op de Zuid-Nederlanders. ‘De Omwentelingen hebben twee oorzaken,’ las ik ergens; ‘gebrek of weelde.’ Dit laatstgenoemde is voorzeker de oorzaak van de jongste omwenteling geweest; een geest van verblinding heeft de bewoners dezer streken, die den opstand begonnen en ondersteund hebben, bezield. Ik herinner het mij nog, hoe, den 10 September te Brussel eenige vrienden bezoekende, ik verbaasd stond van de gouden bergen, die men zich beloofde van eene scheiding, en van het bewind des Prinsen van Oranje - want dat was toen nog aan de orde van den dag. Met de krachtigste vertoogen, die men in het Journal de Gand en dat van Anvers vond, van de gevolgen dier scheiding, zelfs onder het bestuur van den Prins van Oranje, werd gelagchen; en men droomde van vrijheid der Schelde, Koloniën, deel aan de Marine, en vooral voordeelige handeltraktaten met Frankrijk!! België bevond zich dus in een' staat van sthenische ziekte, uit overmaat van gezondheid geboren; en het is bekend, zulk eene ziekte moet door verzwakkende middelen genezen worden, (indien ze geneesbaar is) en de oorzaken der ijlhoofdigheid moeten op dezelfde wijze weggenomen worden. Voor den menschenvriend is het eene aangename waarneming, als hij eene goede werking ziet van smartelijke geneesmiddelen, die zonder dat zijn hart dubbel zouden doen bloeden; en dit is het andere heilzame resultaat van den opstand en deszelfs schadelijke gevolgen, zoo onmiddellijk werkende, en de donkere vooruitzigten. Gelijk ik zeide, alle bronnen van bestaan zijn gestopt; en de minst ver-
{==121==} {>>pagina-aanduiding<<}
lichte klasse beseft het: dit komt van het wegjagen der Hollanders. Die het voorspeld hebben in September zijn sterk, door de vervulling hunner voorzegging elken dag met den vinger aan te wijzen. Het algemeen gevoelen
is te dezen aanzien zoodanig, dat dien toestand, als een gevolg der glorierijke (!) omwenteling, te willen ontkennen, zou gelijkstaan met eene bespotting van het ongeluk, dat gedragen wordt; en daar men het niet kan ontkennen, dat men van de noordzijde doet, hetgene men in gelijke omstandigheden van de zuidzijde zeker doen zou, zoo verwekt dit, in plaats van wrevel, verlangen naar den voorgaanden staat van zaken, waarvan de Petitiën ten voordeele van den Prins van Oranje, als Chef van den Belgischen Staat, - bij het Congres niet in aanmerking genomen, en zelfs niet eens in handen eener Commissie voor Petitiën gesteld, maar waarvan niettemin duplikaat naar Londen is afgezonden - ten bewijze strekken. De geheele terugkeering van den vorigen staat van zaken te vragen kan niet, nu te Londen gezegd is, dat eene complete vereeniging der beide landen gebleken is ondoenlijk te zijn; doch de stellers en verstandige teekenaars dier Petitiën gevoelen zelve wel, dat het gevraagde een halve maatregel voor het volksgeluk zou zijn, maar twijfelen niet, dat het hierbij niet blijven zoude; ook zien dit de tegenstanders zeer wel in.
Behalve deze verzwakkende geneesmiddelen, ter genezing der sthenische ziekte met goed gevolg aangewend, werkt nog mede de wijze, waarop het Congres te Brussel werkzaam is, alsmede het weinige, dat het Provisoir Gouvernement doet, om de rampen des volks te verligten; - men vordert dit toch van eene Regering! - en vooral de wijze, waarop het Comité diplomatique werkzaam is, om zich bespottelijk te maken voor Europa, en het Europeesch Congres te noodzaken, den draak met hetzelve te steken. Het is waarlijk amusant, de dagbladen te lezen, om te zien, hoe het Congres een Poolsche, Rijksdag is; en hoe der diplomatie van den nieuwen Staat, die maar niet zwijgen kan, berigten en

{==122==} {>>pagina-aanduiding<<}
advizen worden in handen gestopt, geschikt, ja, om den volgenden dag in de Journaux gelezen te worden, maar ook om daardoor den nadenkenden, te midden van het volksongeluk, een amusement te bezorgen! B.v. de Graaf De Celles berigt, dat hij den 8sten een' Courier naar Parijs heeft gezonden, en den 11den antwoord bekomen, op de vragen: of men den Prins van Leuchtenberg niet zou kunnen kiezen als Chef van den Belgischen Staat, huwende aan eene Fransche Prinsesse? Antwoord: Volstrekt geene samiliebetrekking van Bonaparte! - Of Frankrijk België wil hebben? Antwoord: Volstrekt niet! - Of men dan Prins Otho van Beijeren met vrucht zou kiezen, trouwende met Maria, dochter van Louis Philippe, als beide jonge lieden huwbaar zijn? Antwoord: Prins Otho zal geen tegenstand vinden; Prinses Maria is ziek, en kan men dus op dat punt niet antwoorden! - De Messager de Gand maakt de vernuftige aanmerking, dat welligt de Prinses er beter van zou geworden zijn, als men haar de vraag had voorgesteld!.... Doch neen, dat kon niet; want wilde Otho, een jongeling van 15 jaren, haar wel hebben? Eene depeche van den volgenden dag echter berigt, dat de Prinses, die zeker beter was geworden, wel zal willen!! - Als men zulke zottigheden in een Congres-nationaal hoort debiteren, door een' man, die te Rome het Concordaat sloot, is het dan te verwonderen, dat men het vermoeden heeft, dat deze zelf met een Congres spot, dat, 200 in getal, een Comité diplomatique wil uitmaken, en zaken van de hoogste discretie met opene deuren behandelt?
Alles werkt dus zamen, om de sthenische ziekte te genezen; en België nu over denzelfden kam te scheren als vóór vier maanden, en tevens alle de gedeelten van België op gelijken voet te behandelen, is voorzeker eene onbillijkheid, even als dat men iemand, die reeds bijna van de cholera morbus genezen is, in dezelfde categorie wilde plaatsen als hem, die er van aangetast wordt, en die niet te streng afgezonderd kan worden, om be-
{==123==} {>>pagina-aanduiding<<}
smetting voor te komen en genezing te beproeven. Elke dag van rampen doet het getal der vrienden des Konings in het Zuiden aangroeijen, voor wie de lessen der smartelijke ondervinding niet verloren zijn, maar een' blijvenden indruk op hen maken.


III.

Uit het vorenstaande zult ge dus nu opmaken, dat mij het denkbeeld van eene altijddurende scheiding niet zoo noodzakelijk, of liever hereeniging niet zóó onuitvoerlijk of zóó schadelijk voorkomt, als de schrijvers dier stukken, hoezeer anders uiteenloopende, en zelfs de meerderheid der Noord-Nederlandsche natie, en ook UEd., vaststellen.
Het ideaal, hetwelk zich de Mogendheden voorstelden, door de vereeniging van Holland en België, was in het afgetrokkene toch fraai. Het liberale in dat plan, geschikt om alle denkbeeld van onderwerping van het eene gedeelte aan het andere weg te nemen, en daardoor de vereeniging der beide landen te bevorderen in denzelfden geest en gevoelen, heeft schipbreuk geleden op de ondervinding, en getoond, dat het Congres te Weenen de menschen alhier, en vooral hunne geestelijke leiders, te gunstig heeft beoordeeld: maar, wanneer eene treffende ondervinding van vier maanden rampen reeds uitwerkt, wat vijftien jaren zegeningen niet konden daarstellen, waarom zou dan vervolgens onuitvoerlijk zijn, hetgene nu gebleken is aan het doel niet te beantwoorden? en hetgene zoo wel aan de wijze van uitvoering dier vereeniging te wijten is, als aan de ongelukkige gemoedsgesteldheid van hen, die nu bij ervaring leeren, hoe hun volksgeluk met die vereeniging in het naauwst verband stond.
In allen gevalle geloof ik, dat dit meer van de Verbondene Mogendheden, dan wel van Noord-Nederland geheel zal afhangen; daar Europa eene groote Republiek is, en eene denkbeeldige onafhankelijkheid, zelfs bij de Staten van den eersten rang, niet bestaat. Zijn wij zeker, dat eene weigering van het Gouvernement van Noord-Ne-
{==124==} {>>pagina-aanduiding<<}
derland, om te voldoen aan eene decisie van het Congres te Londen, eene daad van tegenkanting en onafhankelijkheid is; of welligt een stap ter bereiking van het doel van dat Congres? ...... Als wij den loop der zaken nagaan, en zien, dat België werkelijk door die Heeren te Londen, Talleyrand niet uitgezonderd, in het pak gelegd is, en dat de weigeringen van de zijde van Holland niet die gramschap en dat ongenoegen hebben opgewekt, [weigeringen, welke ik zie, dat men niet vreemd is, in Holland zelve, met den naam van gebrek aan goede trouw te betitelen (*)] dan is het mij duidelijk, dat ook dat niet of slechts gedeeltelijk voldoen aan de Protocollen tot de middelen behoort, om het groote doel der Mogendheden te bereiken: zoo lang mogelijk den algemeenen vrede van 1814 en 1815, met den aankleve van dien, te handhaven. In die vooronderstelling een' hinderpaal te willen stellen aan dat behoud, (gelijk men van deze zijde gedaan heeft, door de eeuwige uitsluiting der Nassaus) is mij vreemd voorgekomen, bij de liefde, welke men in het Noorden voor Oranje gevoelt; maar welke, conditioneel zijnde, den grondslag zou leggen tot grooter ongeluk, dan de zuidelijke opstand heeft daargesteld, of zelfs het
heilrijk gevolg vernietigen, hetwelk die opstand (I) werkelijk gehad heeft.
Hoe weinig zien wij vooruit, bij den stoomgang der gebeurtenissen! Doch, zoo het der groote Mogendheden ernst is, den vrede te bewaren; de Fransche Demagogen het Fransch Gouvernement, dat ter goeder trouw schijnt, daar niet in verhinderen; en, ten gevolge daarvan, België aan deszelfs oorspronkelijke bestemming zal moeten beantwoorden, - dan voorzeker zou hereeniging, bij lengte van tijd, mede tot de middelen behooren ter bereiking van dat doel: en dezelve trapswijze en met die waarborgen tot stand te brengen, welke de lessen van

{==125==} {>>pagina-aanduiding<<}
vijftien jaren, en inzonderheid van 1830 Augustus en vervolgens, aan de hand geven, zoude die gevaren en nadeelen voorkomen, welke men nu, en niet zonder grond, van dezelve vreest, als zij zóó wierd daargesteld, het zij bij verdrag, het zij bij overwinning, als in 1815 liberaal, maar onmenschkundig, geschied is.
De vrijheid van de Schelde en Antwerpen kunnen niet meer dat gewigt hebben, hetwelk zij gehad hebben, ten nadeele van Noord-Nederland, zoo lang er de Citadel en de Forten blijven bestaan. Welk koopman toch zal zich daar gaan nederzetten, die in weinig tijds in het geval kan komen om te moeten verhuizen, of in eenige uren huis en magazijnen in een' puinhoop veranderd te zien? Zal Antwerpen altijd eene geschikte haven blijven? Is Middelburg dàt nog, wat het te voren was? Hoe ver ligt Arnemuiden thans van de zee? ......
Ik heb naauwelijks zoo veel plaats, om UEd. te verzoeken, het geschrevene te verscheuren, als UEd. het der plaatsing onwaardig acht, (*) en te gelooven, dat ik niettemin blijve T.T.
Q.N.






Iets, over de bekendheid van onze letterkunde bij den vreemdeling.


Door J.P. Arend, Lector in de Hoogduitsche en Engelsche Talen en Letterkunde aan de Doorluchtige School te Deventer.

Men klaagt, dat onze Letterkunde bij den vreemdeling genoegzaam geheel onbekend is, of met minachting beschouwd wordt. Hoe algemeen deze klagte ook zij, zoo komt het mij toch voor, dat dezelve vrij wat overdreven wordt; dat zij, althans voor een groot gedeelte, meer op vooronder-
{==126==} {>>pagina-aanduiding<<}
stelling dan op waarheid berust, en meer steunt op het gezegde door den een' of anderen onwetenden buitenlandschen Schrijver, dan wel op eigen onderzoek. Immers schlegel (*), flögel (†), louve veimars (‡), bowring (§) en anderen hebben niet alleen met lof, en dikwerf met kennis van zaken, over onze Letterkunde gesproken; maar mij is gebleken, dat niet slechts zeer vele werken van eenig wetenschappelijk belang, in het Hollandsch opgesteld, maar zelfs onderscheidene andere, die tot het gebied der fraaije letteren behooren, in vreemde talen, bijzonder in de Hoogduitsche, zijn overgebragt. De volgende lijst van uit het Hollandsch vertaalde werken, welke ik van tijd tot tijd heb zamengesteld, doch wier volledigheid ik geenszins beweren wil (**), moge mijn gevoelen bevestigen, en onze Geleerden en Letterkundigen overtuigen, dat zij niet de taal van het oude Latium behoeven, om de vruchten hunner overdenkingen en geleerde navorschingen in Europa algemeen bekend te maken, daar men buitenlands zeer wel het goede en schoone weet op te sporen en te waarderen, hetwelk in het Hollandsch wordt voortgebragt. - Het is waar, onze schoone moedertaal is, ondanks dit alles, evenwel elders niet zoo bekend, als zij verdiende. Dit moet echter minder den vreemdeling, dan onzen eigenen landgenooten geweten worden. Onze grootste en schranderste Geleerden hadden steeds de zonderlinge, en voor de bevordering van volkszin zoo nadeelige zucht, om liever eene vreemde Letterkunde met hunne geschriften te verrijken, dan

{==127==} {>>pagina-aanduiding<<}
die van hun vaderland (*). Welke behoefte bestond er dus eigenlijk voor den vreemdeling, om onze taal met ijver te beoefenen? Of hoe konde men, met eenige billijkheid, van hem vorderen, dat hij voor dezelve achting koesterde, daar onze beroemdste mannen haar met minachting beschouwden en onwaardig keurden haar te bezigen? Daar thans onze Geleerden, op het voorbeeld der beschaafdste volken van Europa, meestal in de volkstaal hunne werken opstellen, zoo mogen wij met eenigen grond hopen, dat dit bij onze naburen meer en meer den lust en de behoefte zal opwekken om onze taal te beoefenen, hetgeen natuurlijk eene uitgebreidere kennis van onze Letterkunde, en daardoor de verhooging van onzen volksroem, ten gevolge moet hebben.

Lijst van uit het Hollandsch vertaalde Werken.


A.

Actenstücke zur Geschichte der Erhebung der Juden zu Bürgern in der Republik Batavien. Neustrell, 1797. 8o.

Aldegonde, (p. marnix von st.) Gereinigter Bienenkorb der heiligen Römischen Kirche. Der Vortrefflichkeit wegen aus dem Holländischen ins Teutsche übersetzt, und met dem Leben des Auctoris vermehret. Amst. 1733.


Reeds in 1580 had de toen beroemde Duitsche Hekelschrijver fischart eene vrije vertaling van dit werk geleverd, welke in 1657 te Leipzig door eene andere gevolgd werd. Ook in het Engelsch is hetzelve overgebragt door g. gilpin. - Zie flögel, Gesch. der kom. Literatur, 3 B.S. 568-575. en ebert, Allg. Bibliogr. Lex. Art. marnix.

Alphen, (h. van) Kleine Gedichte für Kinder des zarteren Alters. Essen, 1830.




B.

Bachiene, (w.a.) Hist. und Geogr. Beschreibung von

{==128==} {>>pagina-aanduiding<<}
Palästina, nach seinem ebemahlichen und gegenwärtigen Zustande. Mit Anmerk. von g.a. maas. Leipzig, 1766-68. 2 Th. 8o.

Balthazaar, (a.) Chirurgische Krankheitslehre, übersetzt von w. seele. Wien, 1768.

- Chirurgische Wahrnehmungen. Leipzig, 1785.

Barneveld, (w. van) Medic. Elektr. Leipzig, 1787.

Bekker, (b.) Bezauberte Welt. Neu übersetzt von j.m. schwager, durchgesehen und vermehret von j.s. semler. Leipzig, 1781, 82. 3 Theile, 8o.


In 1693 zijn twee Duitsche vertalingen, zoo niet meer, van de Betooverde Weereld uitgegeven. De Fransche vertaling van 1694 bestaat in 4 deeltjes 12o. Het eerste boek is ook in het Engelsch, naar de Fransche vertaling, in 1695 overgebragt. Zoo men op het getuigenis van eenigen mag afgaan, zou dit werk ook in het Spaansch en Italiaansch zijn overgezet. Zie schwager, Leben bekkers, S. 189.

Berkel, (a. van) Beschreibung seiner Reise nach Rio de Berbice und Surinam. Memmingen, 1789.

Berkhey, (le francq de) Histoire geographique, physique, naturelle et civile, trad. du Hollandais, 4 vol.

Bonn, (a.) Anat. und Chir. Bemerkungen über Harn-Verhalt u.d. Blasenstich, insbes, v.d. Blasenstich üb. d. Schambeinfuge. Leipzig, 1794.

- Beobachtungen einer unterwätts gehenden Verrenk. d. linken Schenkelbeins; nebst e. neuen gemächl. Einrichtungsweise. Amst. 1800.

Bosch, (h. de) Uber homers Iliade. Züll. 1788.

Brandt, (g.) Leben von de ruyter, fol. 1687.


Dit werk is insgelijks in het Fransch overgebragt in 1698. Zie ebert, Allg. Bibliogr. Lexicon, Art. brandt.

Brugmans (s.j.) und j. delpech, über den Hospitalbrand. Aus dem Holländischen und Französischen übersetzt, mit Anm. von d.g. kieser. Jena, 1816.

Bruin, (c. de) Voyages par la Moscovie, Perse et aux Indes Oriental. Amst. 1718. 2 Vol. fol.

- Voyages au Levant. Amst. 1732. 5 Vol. 4o.




C.

Camper, (p.) über den natürl. Unterschied der Gesichtszüge im Menschen verschied. Gegenden und verschied. Alters. Berlin, 1792.


{==129==} {>>pagina-aanduiding<<}

Camper, (p.) Vorlesungen über d. Ausdr. d. verschied. Leidenschaften durch die Gesichtszüge; über die bewundernswürdige Aehulichkeit im Bau der Menschen, der vierfüsz. Thiere, der Vögel und Fische; und über die Schönheit der Formen. Berlin, 1793.

Cats, (j.) Selbststreit, übers. durch j. bürger. Amst. 1648


Voorts zijn alle de werken van cats in het Hoogduitsch overgebragt in 8 deelen 8o. Hamburg, 1710-17. Zie ebert, Allg. Bibliogr. Lexicon, Art. cats. Witsen geysbeek spreekt aldus over deze vertaling, in zijne beknopte Levensschets van j. cats: ‘Cats' werken zijn genoegzaam alle in dezelfde maat in rijmende Hoogduitsche verzen overgezet, waarin al het karakteristieke van 's Dichters spreekwijzen en stopwoorden bewaard is gebleven. Een groot gedeelte van zijn' Trouwring en eenige andere zijner meer of min uitgebreide Gedichten zijn in het Latijn vertaald, en ook van sommige zijn Engelsche en Fransche vertalingen voorhanden.’




D.

Damen, (j.c.) Bericht von einer Schaambein-Trennung und deren glücklichen Erfolge. Leipzig, 1785.

Dapper, (o.) Reisen.


De reisbeschrijvingen van dezen Schrijver zijn alle in het Hoogduitsch, eenige in het Fransch, overgebragt. Zie ebert, Allg. Bibliogr. Lexicon, Art. dapper.

Deiman, (j.r.) von den guten Wirkungen der Elektricitaet in verschiedenen Krankheiten. Uebers. mit Anm und Zus. von k.g. kühn. Kopenhaven, 1793.




E.

Eustatius, (b.) Anatom. Kupfertafeln), nebst ders. Erklärung, verfertigt unter der Aufsicht von a. bonn.
Amst. 1800.




F.

Feith, (r.) Le Tombeau, Poëme en IV Chants, a Edition; suivi de l'Espérance de se revoir, Poëme en II Chants, de de kruyff, et d'une traduction de quelques Poësies de feith; par a. clavareau. Amst. 1829.

Floh (j.h.) und a. van dam, Theorie von Strafen und Belohnungen auf Schulen. Erfurt, 1798.





{==130==} {>>pagina-aanduiding<<}

G.

Geschichte der alten und neuen Herrnhüter und deren Stifter n.l. Graf von zinzendorf. 1805.

Gesscher, (d. van) Abhandlung von der Nothwendigkeit der Amputation. Wien, 1775.

- Versuch über die Natur und Heilung der verschied. Arten von Geschwülstern. Leipzig, 1786.

- Bemerk. üb. d. Entstell. d. Rückgrats, nebst üb. d. Behandl. d. Verrenk. u. Bruche des Schenkelbeins. Uebers. mit Anm. u. Zus von j.g. wewetzer. Güttingen, 1794.

- Die Wundarzney wissenschaft des hippocrates. Hildburgh, 1795.

- Abhandl. v.d. Wunden. Uebers. mit Anm. von a.f. löfler. Leipzig, 1796.

Geuns, (m. van) Abhandlung üb. d. epidem. Ruhr, besond. des Jahrs 1783. Uebers. mit Anm. von keup.

- und a. bonn's Briefwechsel wegen eines im Unterleibe eingesperrten Darmbruchs, welcher mit einem Wasserbruch vergesellt war; verdeutscht von j.e. gruelmann. Amst. und Cleve, 1785.




H.

Haafner, (j.) Fussreisen durch die Insel Ceylon. Magdeburg, 1816.

Haar, (j. van der) über die Beschaff. d. Gehirns, d. Nerven u. einige Krankh. ders., nebst e. Anh. med. Beobacht. Uebers. von j.b. keup. Stendal, 1794.

- Auserles. Med. u. Chir. Abhandl. u. Beobacht. Uebers. u. mit Anm. u. Zus. von j.a. schmidt. Leipzig, 1800.

Hamelsveld, (ij. van) über den gegenwärtigen Zustand des gesellschaftlichen Lebens in den Vereinigten Niederlanden Uebers. von a. knigge. Hannover, 1790.

- Biblische Geographie. Uebers. u. mit ein. Anm. versehen von jänisch. Hamburg, 1793-96. 3 Th.

Handels-Gesetzbuch für das Königreich der Niederlande, nach der amtlichen Bekanntmachung in den Haager Staatszeitungen von 1826. Uebers. von f.c. schumacher. Hamburg, 1827.


{==131==} {>>pagina-aanduiding<<}

Haringman, (h.) Tagebuch einer Reise nach Marokko, und seine achtwöchentlichen Aufenthalt in diesem Lande. Uebers. von f. ehrmann. Weimar, 1805.

Hartsinck, (j.j.) Beschreibnng von Guiana, oder der wilden Küste in Süd-Amerika. Uebers. von a. wittenberg. Mit einer Vorrede und Zusatz von j.e. fabri. Berlin, 1784.

Heilbron, (d.) Abhandl. von Belege auf dem Zunge. Hildburgh, 1795.

Hemert, (p. van) Recht und Verpflichtung eigner Urtheile in der Religion. 1798.

- über die Existenz der Prinzipien eines reinen uneigennützigen Wohlwollens im Menschen. Uebers. von dethmar. Dortmund, 1799.

Heringa, (j.) über die Lehrart jesu und seiner Apostel, mit Hinsicht auf die religiösen Begriffe seiner Zeitgenossen. Offenbach, 1792.

- über den rechten Gebrauch und d. Misbrauch der biblischen Kritik. Uebers. von, m.j.h. beckhaus. Offenbach, 1804.

Histoire des Pêches, des Découvertes et des Etablissements des Hollandais dans les Mers du Nord. Trad. de l'Hollandais, par b. de reste. Paris, An IX. 3 Vol. 8o.

Huysers, (a.) Beschreibung und Geschichte der Hauptstad in den Holländ. Ostindien, Batavia, nebst geogr., polit. und phys. Nachrichten von der Insel Java. Uebers. von j.j. ebert. Leipzig, 1785, 86. 4 Th. 8o.




J.

Jansen, (w.k.) Briefe über Italien an Prof. sandifort zu Leyden. Dûsseldorf, 1793.

Jonge, (c. de) Reise nach dem Vorgebirge der guten Hoffnung, Irland und Norwegen, in den Jahren 1791-97. Mit einigen Anm. u einem Anhange des Uebersetzers, den Zustand der Brüdermission unter den Hottentotten betreffend. Hamburg, 1803, 4. 2 Th. 8o.






(Het vervolg en slot hierna.)









{==132==} {>>pagina-aanduiding<<}

De opstand der Belgen onder keizer Jozef II.


Door N. Swart. (*)

Het schijnt wel, dat wij bestemd zijn, om slechts door ondervinding wijs te worden. Waar de oefening met het onderrigt niet gepaard gaat, daar moge het zaad der kennis bloemen voortbrengen, in welke men zich verlustigt, voedzame vruchten worden er schaars van geplukt. Zoo gaat het met de geschiedenis zelve, die anders als eene tweede ondervinding mag gerekend worden, bij welke wij als deelnemende toeschouwers alles opmerken, wat den mensch, naar het uitwendige en naar het inwendige, pleegt te wedervaren. Ook dat schouwspel treft ons wel, en schenkt ons een veelzijdig, afwisselend vermaak, ja stelt ons in staat, met velerlei schijn van wijsheid, over het lot, de natuur en dwaasheid des menschen te redeneren; vormende inzonderheid staatkundigen, die de toekomst van elk land en volk uit deszelfs inrigtingen, omstandigheden en misslagen op een haar durven voorspellen. Maar, al dingen wij ook op de praal dezer wetenschap geen' penning af, zij is het evenwel niet, welke ieder mensch behoeft, die hem, ten aanzien van zijn eigen hart en wandel, in wezenlijke volkomenheid doet vorderen. Enkele groote en buitengewone zaken loopen ons inzonderheid in het oog; maar het groote en buitengewone komt natuurlijk zelden voor, en de lessen, hieruit voor ons te trekken, zijn van verwijderd belang. Wanneer wij daarentegen tooneelen voor onzen geest zien gebragt, die met onze ondervinding eene blijkbare overeenkomst hebben; wanneer wij het verledene of elders gebeurde met tegenwoordige of eigene lotgevallen kunnen vergelijken, ja tot deze vergelijking van zelve en onweêrstaanbaar worden genoopt, - dan ontvangt de geschiedkundige voordragt, zelfs van min belangrijke gebeurtenissen, voor ons geest en leven; even als de beschouwer eener kunstgalerij bij een bekend landschap, bij de beeldtenis eens hooggeschatten vriends langer vertoeft, tot de kleinste trekken toe opmerkt, en een geheel eigen genoegen ontwaart.

{==133==} {>>pagina-aanduiding<<}

Deze aanmerking rees dezer dagen met bijzondere kracht bij mij op. Ik had, onder anderen, bij de verschijning der verkorte Nederlandsche Geschiedenis van onzen van kampen, het berigt der oproerige bewegingen in de Belgische provinciën, ten tijde van Keizer jozef II, met belangstelling gelezen. Doch, dezelve onlangs, nadat wij dat zelfde land, nu met het onze zoo naauw verbonden, eensslags in geene minder geweldige gisting zien, in de handen nemende, werd ik al aanstonds veel krachtiger door het verhaal aangetrokken, en kon den lust niet wederstaan, mij, door eene uitvoeriger beschrijving, beter met de omstandigheden en bijzonderheden, de karakters van personen en gebeurtenissen bekend te maken. Ik nam derhalve de algemeene Belgische Geschiedenis van dewéz ter hand. En hoe heb ik mij in zijne tafereelen ...... ja, T., ik moet het woord bezigen, schoon het alleen mijn' geest betreft, en mijn hart geheel andere gewaarwordingen gevoelde, - in zijne tafereelen verlustigd! Het is waar, de aanleiding tot beide gebeurtenissen verschilde; de Fransche overheersching in Europa heeft ook Braband in menigerlei opzigt herschapen, en de afloop der zaak zal te ligter van dien in vroeger' tijd verschillen, omdat Holland geene terugwinst van een land verlangt, dat de beste oogmerken zijner edelste Vorsten zoo miskent, bejegent en vergeldt. Maar hoe vele gelijkheid, in weerwil van dit verschil! Hoe vele punten van overeenkomst in het gebeurde tot hiertoe, en gronden van verwachting omtrent hetgeen nog gebeuren zal! Kleine beginselen tot groote uitkomsten geworden - gematigde vorderingen in redelooze eischen veranderd - stoute oproerkraaijers - winderige pogchers op buitenlandsche gunst en bescherming - duizenden van verzoekschriften, den volke door de priesters afgedwongen - versperde en
ontvloerde straten, om met de steenen van zolders en daken op de krijgslieden te werpen - toegevendheid ten kwade gekeerd - soldaten bij honderdtallen hunne vanen verlatende - steden overgegeven - legers uit het land gejaagd - daarna oneenigheid - onderling geweld - razernij - bedrog, en eindelijk....! Doch hier houdt de vergelijking op. Inderdaad, M.H., wie van u zou dit opmerken, wie zou bij de breede schets van zulken opstand stilstaan, en met onpartijdige bedaardheid de roersels van alles, het karakter en den toestand des volks, der geestelijkheid, der grooten nagaan, zonder daarin eene stoffe van belang-
{==134==} {>>pagina-aanduiding<<}
stelling te vinden, bij de grootste, maar ons vreemde gebeurtenissen niet opgemerkt?
Het zal u dan ook niet verwonderen, dat ik hier gelegenheid zocht, om uwe leergierige aandacht eenige oogenblikken bezig te houden. De uitkomst leerde mij wel, dat het niet gemakkelijk was, dit doel naar eisch te bereiken. Doch, neemt mijnen arbeid, zoodanig als hij is! En hebt gij bij het einde ook het bekende slechts gebrekkig gehoord, laat de herinnering, uit eigen' schat aangevuld, u genoegzaam zijn geweest!

* * *

Jozef, een wijsgeer op den troon, maar, gelijk vele wijsgeeren, meer lettende op hetgeen hem wenschelijke verbetering toescheen, dan op de moeijelijkheden en gevaren, die van alle verandering onafscheidbaar zijn, legt zijne oogmerken en bedoelingen, in een staatsstuk van later tijd, aldus open: ‘Wegens de klagten, die, gedurende ons verblijf in de Nederlanden, van alle kanten tot ons kwamen, hadden wij, na rijpe overweging, besloten, de bronnen daarvan te stoppen; waartoe wij in den jare 1787 verscheidene beschikkingen maakten, van welke echter niet ééne, regtstreeks noch zijdelings, ten oogmerk had, eenige inbreuk op de vrijheid of het eigendom van iemand onzer onderdanen te maken; overtuigd zijnde, dat geen bewijs van voorregten, der natie door ons of onze voorgangers toegestaan en zelfs bezworen, ons verpligten kon, onder den onbepaalden naam van oude gebruiken, door die privilegiën bevestigd, misbruiken in stand te houden, blijkbaar strijdig met het algemeen geluk en de tegenwoordige orde van zaken: wij wilden den al te langzamen en kronkeligen gang der regtsgeleerde vormen bekorten, een verouderd stelsel van wetgeving, tot meerder welzijn van alle klassen van eigenaars, zuiveren, eene meer werkzame policie oprigten, om de burgers tegen het misbruik van allerlei gezag, het zij van onze ambtenaars, het zij van die onzer onderhoorigen, te beschutten; voorts het gebruik der kloosterlijke en kerkelijke stichtingen tot wezenlijke verzachting der lijdende menschheld aanwenden, en een beter lot aan die belangrijke klasse der kerkelijken verzekeren, welke zich met ijver aan de moeijelijke pligten der in alle opzigten zoo belangrijke zielzorg toewijden; eindelijk de nationale opvoeding, door middel van een nieuw stelsel en

{==135==} {>>pagina-aanduiding<<}
eene veranderde algemeene inrigting van de studiën en het openbare onderwijs in de steden en op het land, verbeteren.’
Te dezen einde begon hij met sommige belangrijke veranderingen in geestelijke zaken; onder anderen, dat de toekomstige leeraars niet meer aan de Bisschoppelijke Seminariën, maar aan de algemeene kweekschool, te Leuven opgerigt, of aan de hulpschool te Luxemburg, zouden worden onderwezen; terwijl zij slechts, na aldaar vijf jaren te zijn geweest, onder opzigt der Bisschoppen praktikaal zouden mogen worden opgeleid. Tegen al het overige werden plegtige betuigingen gedaan. Maar dit vond dadelijken tegenstand; de kweekelingen sloegen tot oproer over; en, schoon de Keizer het werk, bij herhaalde maatregelen, met gepastheid doorzette, het droeg weinig vrucht; het getal der leerlingen bleef klein, en het ongenoegen door en van wege hooge en kloosterlijke of andere onkundige geestelijken onder het volk verspreid, niet gering.
Vervolgens werd ook de hand aan het regterlijke en burgerlijke bestuur geslagen. Drie raden, van ouds bestaande, werden tot één versmolten, en negen Intendanten over even zoo vele geheel nieuwe afdeelingen des lands aangesteld. Dan, terwijl de oude, constitutionele vormen hieronder inderdaad leden, werden vooral de magt en voordeelen van onderscheidene bijzondere personen daardoor aanmerkelijk besnoeid. De tijd was daar, dat de algemeene Staten, volgens gewoonte, moesten bijeenkomen, om aan het Keizerlijk bewind den jaarlijkschen onderstand toe te staan. Men weigert denzelven, op grond van schending der bezworene regten, ja wordt door de voordragt van een stuk des Advocaats van der noot, vol oneerbiedige taal jegens den Keizer, tot de hoogste geestdrift opgewonden.
Wat het volk betreft, wij vinden daaromtrent de volgende aanmerkingen: Het waren misschien minder de wezenlijke of vooronderstelde inbreuken, door den Souverein op de Constitutie gemaakt, die hetzelve ontrustten, dan wel de geruchten, door opruijers verspreid. Men was in den beginne vrij ongevoelig voor de veranderingen. Wat raakten der menigte de vormen des bestuurs, waarvan zij de beginselen zoo min als de voor- of nadeelen kende, in het algemeen in zaken van staatshuishoudkunde en burgerlijk bewind hoogst onervaren zijnde? De aanleggers gevoelden dus, dat men de mindere klassen door redenen moest in beweging brengen,

{==136==} {>>pagina-aanduiding<<}
meer geschikt om haar eigenbelang te treffen. Met dat oogmerk verspreidde men, dat de Keizer in de Nederlanden de opschrijving tot den krijg, benevens de belasting van 40 ten 100 op goederen, renten, nijverheid en handel, wilde invoeren, en dat de Belgen voortaan stonden behandeld te worden, niet volgens de wettige vormen van bevoegde regtbanken, maar naar de willekeurige uitspraak der Intendanten. En deze hatelijke vertellingen bragten eene vreeselijke beweging onder het volk.
Het Gouvernement-generaal, door eene Vorstin uit den Keizerlijken huize, benevens haren Gemaal, bekleed, heeft de zwakheid, de verdere volvoering van des Keizers wil bij voorraad op te schorten. Doch, wel verre dat men hiermede tevreden zou zijn geweest, verspreidt zich de oproerige beweging langs zoo meer. Zij achten zich dan genoodzaakt, in des Keizers naam, alles in te trekken. Doch dit zelfs is niet genoeg. Men dringt op de verwijdering van zekere personen aan, die het vertrouwen des bestuurs bezitten. En, toen het Gouvernement ook dit toestond en in het openbaar liet afkondigen, ontstond wel door gansch Brussel eene luidruchtige en woeste vreugde, maar met bedreigingen vermengd. Die zelfde geest vertoonde zich in de meeste andere steden; ja, Namen blonk zelfs boven de hoofdstad in razende woede uit.
Terwijl de Staten - dus lezen wij verder - in alle hunne voordragten, het zij aan den Keizer, het zij aan de Gouverneurs, nog immer zeer vurige betuigingen deden van hunne standvastige trouw en onwrikbare gehechtheid aan den Souverein, vertoonde het volk, door zijn gedrag en buitensporigheden, geheel het tegendeel van deze betuigingen, die trouwens door de daden al te openlijk weêrsproken werden, om aan derzelver opregtheid te laten gelooven. De blijkbare gezindheden en aanstalten van het volk duidden den geest van oproer ontegenzeggelijk aan. Kokarden waren het eerste teeken van vereeniging geweest; vrijwilligers, die men verzamelde, uniformen, die men droeg, en vlaggen, die men opstak, schenen de voltooijing van den afval. Men sprak reeds van Patriotten en Koningsgezinden, en wie met dezen laatsten naam gestempeld was, werd ligt een offer der volkswoede.
Dit alles geschiedde op een oogenblik, dat Keizer Jozef, bij catharina II, in de Krim, ver van zijne

{==137==} {>>pagina-aanduiding<<}
hoofdstad verwijderd was. Doch, van daar teruggekomen, zond hij, door zijnen Kanselier, een antwoord, dat den Brusselaren weinig genoegen gaf. In plaats van het verrigte door de Landvoogden goed te keuren, wilde hij dezen, zoo wel als afgevaardigden uit alle de gewesten, bij zich te Weenen zien. Deze vordering wekte in den aanvang grooten schrik, in welken men zelfs de menigte deed deelnemen, onbeschaamd genoeg de dagen van philips II en het lot van montigni en bergen in het geheugen terugroepende. En, schoon men, van 's Keizers wege opzettelijk en volkomen gerustgesteld, eindelijk niet durfde nalaten te gehoorzamen, en Duitschlands hoofdstad inderdaad welhaast veilig weêr verliet, men bragt weinig troost van daar. Jozef stelde tot voorwaarde der onderhandeling: alles, wat dadelijk van zijnentwege in werking was gebragt geweest, vooraf op dezen voet te herstellen.
Deze vaste houding des Keizers bleef niet zonder werking. De Staten besloten, het beloop van den tot hiertoe geweigerden onderstand in de schatkist te storten. Maar het volk, eenmaal in beweging gebragt, was niet zoo ligt weêr tot bedaren te brengen. De Raad van Braband beval wel den Magistraat van Brussel, het dragen der oproerige teekenen te doen ophouden, en deze deed de vrijwilligers bijeenkomen, om hun dit besluit voor te lezen; dan deze burgers, (zegt de Schrijver) welken het vuur der jeugd en de geestdrift van het patriotismus niet toelieten de voorzigtigheid te raadplegen, antwoordden, dat zij zich aan deze order, welke zij als eene vernedering beschouwden, niet konden onderwerpen. Zij gingen dus met hunne kokarden heen, en men ontmoette ze des anderendaags overal met hunne uniformen op straat; ja zelfs vergezelden zij, bij wijze van wacht, zekere afgevaardigden bij den Gouverneur, toen Graaf murray, die hierover zoo verontwaardigd was, dat hij besloot, door de sterke hand een einde aan deze vermetele halsstarrigheid te maken. Er wordt krijgstoestel ontwikkeld; de bolwerken worden bezet, en de Dragonders uit hunne kantonnementen naar Brussel opgeroepen. Dan, reeds het gerucht hiervan brengt de gansche stad in beweging; en bij het binnenrukken wordt de klok geluid, ontbloot men de straat van steenen, die op hoopen brengende, en maken zich de vrijwilligers gereed, om de troepen gewapenden weêrstand te bieden. Deze betrekken de Plaats Royaal, waar de

{==138==} {>>pagina-aanduiding<<}
infanterij zich in bataillon carre schaart, vier stukken geschut aan het hoofd, met schroot geladen; terwijl afdeelingen van de Dragonders door de stad rondrijden, om de kokarden weg en de vrijwilligers gevangen te nemen. De Gouverneur zelf bevond zich in het middelpunt. Een zijner Generaals droeg hem een plan voor, om bij hardnekkigen wederstand in het werk te stellen, waardoor Brussel in een bloedbad en puinhoop zou kunnen verkeerd worden. Doch, het kwam tot dit uiterste niet. De Sraten begaven zich naar den krijgsraad, en bezwoeren den Gouverneur, zijn bevel in te trekken, ja de gearresteerden te ontslaan. Inderdaad, de vrijwilligers stonden, op hunne beurt, op de Groote Plaats in slagorde geschaard, en de burgers hadden zich op hunne zolders begeven, om de voorbijtrekkende Dragonders van daar met eene hagelbui van steenen te begroeten. Ten gevolge van onderhandelingen, betrokken nu de troepen hunne kwartieren, en de vrijwilligers hadden de nachtronde, doch met aflegging hunner uniform.
Er ontstond voor een oogenblik rust, door de openbaarmaking eener verklaring van des Keizers vaderlijke oogmerken te meer bevestigd. Doch, het was niet op den duur. Men vorderde alles; ja gedroeg zich, alsof metderdaad alles gewonnen was. Zoodanig was daarentegen de meening van jozef geenszins, die veeleer al het verordende, ten aanzien der geestelijke zaken in het bijzonder, ten eerste wilde hersteld hebben. Het Gouvernement, dat thans in het burgerlijke aan den Graaf van trautmansdorf, maar ten aanzien van het krijgswezen aan den Generaal d'alton was toevertrouwd, wilde dezen Keizerlijken wil openlijk hebben afgekondigd. De Raad van Braband talmde hiermede. Nu zond men eene boodschap, dat, zoo het binnen twee uren niet geschiedde, het treurig middel van kanonnen en bajonetten zou moeten gebezigd worden. De Generaal, van de zaken verwittigd, en vrij wat geneigder tot zoodanig middel, deed de plaats der vergadering dadelijk door sterke wachten bezetten. Het volk verzamelde zich insgelijks, buiten twijfel meer (zegt de Schrijver, en wij laten het voor zijne rekening) door eene beweging van nieuwsgierigheid, dan door een' geest van oproer; en de krijgslieden slaagden gemakkelijk, om de menigte uiteen te drijven. Doch zij verzamelde zich weder op het Plein, drong, ook hier bestookt, op de patrouilles in, nam eene dreigende houding aan, en

{==139==} {>>pagina-aanduiding<<}
begon met steenen te werpen. Nu gaf de aanvoerende Officier bevel om los te branden, waardoor verscheidenen zoo gedood als gewond werden.
De voorname strijd tusschen jozef en zijne onderdanen liep thans over de herstelling van het algemeen Seminarie voor de aanstaande geestelijken. Wat de Keizer ook deed, om de geopperde bezwaren omtrent hetzelve, hetzij door redenering, bepaalde maatregelen, of toegevendheid, weg te nemen, de tegenstand bleef gelijk, en het gewelddadig sluiten der Bisschoppelijke kweekscholen ging niet zonder bloedstorting toe.
De gewone tijd der vergadering van de Algemeene Staten was wederom daar. En men verwachtte te meer, dat dezelve onrustig zou zijn, daar eenige aanhitsers van evengenoemden tegenstand gevat, en de aangebeden van der noot zelf ter naauwernood buitenslands ontvlugt was. Er moest op nieuw over het toestaan der jaarlijksche opbrengst aan den Kelzer worden geraadpleegd. Er was inderdaad geen grond, om dezelve te weigeren; want het was niet meer, dan de gewoonte en de behoeften des lands bekend waren te eischen. Het gebeurde echter niet dan na hevige debatten, dat de twee hoogere standen toestemden, hetzij uit vrees, hetzij met zekere slimheid, om nuttelooze terging te vermijden, daar de derde stand, door de overlieden der gilden van eenige weinige steden gebrekkig vertegenwoordigd, door zijne weigering alles deed afspringen.
Zonder geld bestaat geene regering En deze toestand vorderde derhalve, hetzij toegevendheid en overreding, hetzij bedreiging en geweld, van wege het Gouvernement. Ongelukkig was dit thans uit twee mannen zaamgesteld, die hieromtrent schaars ééne lijn trokken, en door een weifelend gedrag, het gevolg dezer oneensgezindheid, de onwilligen te meer stijfden. De zwakke trautmansdorf had ditmaal de overhand, en gaf bevel, de onlangs opgeslotene belhamels op vrije voeten te stellen. d'Alton, daarentegen, droeg dit als een maatregel van de uiterste ligtzinnigheid bij het Hof van Weenen voor. En nu volgt (daar het inderdaad bleek, dat men niets gewonnen had) eene misschien even overdrevene en kwalijkgeplaatste gestrengheid van des Keizers zijde.
De Staten van Braband worden bijeengeroepen, om over de volgende voorstellen te raadplegen: 1o. toestemming der

{==140==} {>>pagina-aanduiding<<}
subsidie voor altijd; 2o. toestemming der twee hoogere standen, om den derden als lid van staat te vernietigen; 3o. dat de goedkeuring der Staten niet meer vereischt zou worden, om nieuwe wetten kracht te doen hebben; 4o. oprigting eener nieuwe regterlijke magt.
Natuurlijk, dat dit geweigerd wordt. De Keizer dreigt wel met vernietiging der Staten in het geheel, en omringt hun verblijf met krijgslieden; doch vindt hen onwrikbaar, en gaat nu tot het vreeselijk uiterste over, om de gansche Blijde Inkomst, d.i. alle hunne staatsregelen en voorregten, op eens vervallen te verklaren.
Van dit oogenblik af bestaat er, als 't ware, een openbare oorlog tusschen jozef en zijne onderdanen. Deze verlaten bij menigte het land, en verzamelen zich op het grondgebied van onzen Staat, voornamelijk te Breda.
De Advocaat van der noot, reeds vroeger ontvlugt, had zich, intusschen, naar Londen begeven, met oogmerk om de middelen te zoeken, of veeleer de gelegenheden te bespieden, om hulp van Engeland, ter begunstiging hunner zaak, te vragen. Het toeval verschaft hem inderdaad eene gelegenheid, om den Minister pitt te spreken; en de brieven, die hij in menigte aan zijne familie en vrienden te Brussel schrijft, berigten met ophef, dat hij met de vreemde Hoven onderhandelt, om met hunne hulp de bevrijding der Belgen te bewerken; welk gerucht algemeen door het land verspreid werd en geloofd.
De verstandigsten onder de uitgewekenen te Breda stelden intusschen weinig vertrouwen op deze ijdele beloften, en achtten het veiliger, eene nationale armee te vormen, met welke men vervolgens in het land zou binnenvallen. Een ander Advocaat, vonck, raadt inzonderheid hiertoe, brengt een Comité van Algemeen Bestuur tot stand, en werpt de oogen op een' voormaligen Overste in Oostenrijksche dienst, met name van der mersch, als algemeen bevelhebber. Deze keuze schijnt inderdaad niet ongelukkig: want, hoe veel oneenigheid en mistrouwen reeds onder de uitgewekenen beginnen te heerschen, het gelukt hem, de Oostenrijkers bij Turnhout te slaan. Dit zet geheel België in vlam: Gent wordt genomen; Brugge volgt; en de oneensgezindheid der Gouverneurs-generaal, van welke de een zoo onbesuisd, als de ander zwak scheen te zijn, voert de verlegenheid in Brussel ten top.

{==141==} {>>pagina-aanduiding<<}

Intusschen waren de zaken ligt spoedig weêr veranderd, daar van der mersch, de voorname steun der partij, mistrouwd en kwalijk bijgestaan, zich in de uiterste engte bevond. Dan, eene onderschepte boodschap des Graven van trautmansdorf, vol zwakheid en vrees, bemoedigt hem, eene wapenschorsing tot onderhandeling voor te slaan. En deze, gretig aangenomen zijnde, redt hem uit de verlegenheid, en wiegt den vijand als in slaap; schoon het Comité niet goedvond, er eenig gevolg aan te geven.
De Graaf d'alton, die zich althans in Brussel wenschte staande te houden, had aldaar talrijke werken, versperringen, doorsnijdingen en vriesche ruiters gemaakt, zoo wel om de vijanden van buiten tegen te houden, als om de oproerige inwoners te bedwingen. Daardoor werd van het hooge gedeelte der stad eene soort van vesting, waarin de Generaal niet ligt bedwongen kon worden, en van waar hij de lage stad, naar verkiezing, kon beschieten. Maar, trautmansdorf, nog hopende door de voorgestelde handeling tot eene schikking te zullen geraken, geeft order, deze werken te vernietigen, met last aan de bevelhebbers, om op het schimpen en mishandelen des gemeens, dat de soldaten bij het dempen der grachten met geschreeuw en somtijds met dadelijkheden vervolgde, geen acht te slaan; en eindelijk nog, om den burgers, welken in de vorige maand de wapenen ontnomen waren, dezelve terug te geven.
Helaas! deze daden van toegevendheid, te werk gesteld om het vertrouwen der Brusselaars te herwinnen, doch welke als zoo vele blijken van zwakheid beschouwd werden, boezemden het volk eenen moed in, aan vermetelheid grenzende, en ontmoedigden daarentegen de Oostenrijksche soldaten dermate, dat zij bij honderden hunne vanen verlieten. Ja, terwijl trautmansdorf zich op de aanvankelijke wapenschorsing verlaat, en de beste gevolgen van zijne zending eens afgevaardigden naar het Comité te Breda verwacht, wordt bij de muiters besloten, de bezetting ter stad uit te werpen. Onder het vieren eener plegtige hoogmis in de St. Gudule, om voorspoed over de Patriottische wapenen af te bidden, worden Brabandsche kokarden uitgedeeld en in de kerk zelve opgezet. Binnen weinige uren is er de gansche stad vol van, in alle winkels zijnde uitgestald. De bezetting, die order had, de burgerij te ontzien, ziet het, hoe

{==142==} {>>pagina-aanduiding<<}
ook gesard, stilzwijgend aan, en bepaalt zich, gedurende den nacht, tot rondgaande wachten, maar verloopt des volgenden daags geheel, en laat zich, langs de straten verspreid, bij geheele troepen overvallen en ontwapenen. Brussel gaat over. Ja, de desertie onder de Oostenrijkers, naar de waarschijnlijke gedachte van onzen van kampen, uit hoofde des zwaren Turkschen oorlogs, onlangs door jozef gevoerd, zelve meest Belgen, was zoo groot, dat men op éénen dag zevenhonderd Patriotten, die tot hiertoe slechts stokken bezaten, met hunne wapenen kon uitrusten.
Nu zegepraalde het oproer tot op de grenzen van het meer gematigde Luxemburg en de Citadel van Antwerpen, die echter beloven moet, zich binnen een' gestelden tijd te zullen overgeven. Van der noot houdt eene prachtige intrede te Brussel; de Staten van Braband matigen zich de souvereiniteit over hun gewest aan, en er komt een Nationaal Congres voor alle Belgische Staten bijeen.
Doch nu ontvlamt ook de tweespalt, tot hiertoe met moeite gesmoord, meer en meer. De bovendrijvende partij, aan welker hoofd de evengenoemde van der noot en zijn Secretaris, van eupen, een Geestelijke, zich bevinden, doelen enkel op bevrijding van het Keizerlijk gezag, om dat zelve in handen te nemen, en de bestaande misbruiken niet alleen te laten gelijk ze zijn, maar, wat van zelve het gevolg was, eindeloos te vermeerderen. De anderen, die den naam van Vonckisten verkregen, en inderdaad het meeste hadden verrigt, om de zaken zoo ver te brengen, schijnen tevens betere bedoelingen te hebben gehad. Maar hoewel zij, met list en leugen bestreden, de massa des volks immer tot vijand behielden, zoo ontstonden toch op deze wijze eene verzwakking en verwarring, die den afloop van den ganschen opstand reeds zigtbaar voorbereidden.
Van der noot, die immer van vreemde bondgenooten veel had opgegeven, en in de staatkunde of het bijzonder belang en andere hartstogten van sommige Hoven een' zekeren schijngrond voor deze bewering vond, gebruikte nu hetzelfde middel tegen hen, die de Constitutie herzien en naar de omstandigheden veranderd wilden hebben. De Mogendheden - zeide hij - wilden dit niet. Doch hij had nog eene andere toevlugt. Dit waren de petitiën, door middel der geestelijkheid, met duizenden van teekenaars, vrouwen en schooljongens niet uitgezonderd, spoedig voorzien, en als

{==143==} {>>pagina-aanduiding<<}
de stemme des volks, ter bevestiging der bestaande regering, aangemerkt.
Daarentegen hadden de Brusselsche vrijwilligers den eed aan de Staten geweigerd. Van der mersch, wien men, uit mistrouwen, een paar afgevaardigden uit den derden stand, een wever, zoo ik meen, en een verwer, had toegevoegd, die hem dwongen, tegen zijn eigen gevoelen aan, op Luxemburg af te gaan, waar hem de eerste tegenspoed trof, was door zijne Officiers belet, zijn afscheid te nemen, om zich met hen tegen het Congres te stellen. De verwarring werd dus grooter en grooter; Namen, bij gelegenheid van straks genoemde nederlaag, door het eigen gemeen geplunderd, en deftige vrouwen, omdat zij hare vreugde over die nederlaag niet zouden betoomd hebben, openlijk mishandeld.
Maar, zal men ligt zeggen, kende men dan toen reeds het stelsel van non-interventie, en bemoeide geene naburige Mogendheid zich wezenlijk met de zaak? - Inderdaad scheen Frankrijk een' middelweg te willen aanwijzen, die dezelve tot een goed einde kon brengen. De voorwaarden, welke het wilde pogen te verkrijgen, waren deze: 1o. Men zou een Constitutioneel Hoofd uit het Huis van Oostenrijk kiezen; 2o. eene geheel vrije volksvertegenwoordiging hebben; 3o. deze zou over de schatkist staan; en 4o. geene andere, dan eene nationale armee, zou zich in België mogen bevinden.
Doch, elke voorwaarde, die van der noot en den zijnen de oppermagt ontnam, werd door hen verworpen; en, hoe groot ook het aantal hunner binnenlandsche vijanden wierd, de gisting en opgewondenheid, vooral onder het landvolk onderhouden, dat in gewapende processiën, met allerlei wonderlijke zinnebeelden en het portret van van der noot, naar Brussel optrok, als ook de verspreide geruchten van hulp uit Holland, Pruissen en Engeland, hielden hen nog immer staande.
Ja, welhaast waren de zaken geheel van gedaante veranderd; jozef overleden zijnde, en door zijnen opvolger volkomene herstelling der Blijde Inkomst en alle mogelijke toegevendheid en verzekering beloofd. Maar, de heerschzucht en de misdaad waren even ongenegen tot afstand, als het bezwaarlijk viel, de opgewondene menigte van hare misleiding te ontdoen en tot de rust te doen wederkeeren.
En, toen eindelijk de ware meening en het besluit der

{==144==} {>>pagina-aanduiding<<}
drie straks genoemde Mogendheden, te Reichenbach tot dit einde vergaderd, werd bekend gemaakt; namelijk, dat de rust en goede orde in de Belgische provinciën onverwijld zouden hersteld, de heerschappij aan den Keizer teruggegeven, doch volkomene amnestie verzekerd worden, riep men de landlieden in massa op, om voor de Godsdienst en de Constitutie te strijden!
Deze was inderdaad een vreeselijke tijd, in welken men den moord der Vonckisten, zelfs openlijk van den kansel, als een verdienstelijk werk predikte, en de godsdienstijver des volks deszelfs blind vertrouwen op des Hemels hulp tot de hoogste mate had opgewonden! Gelukkig, dat de nederlaag dezer ongeregelde benden de vlam spoedig doofde, en de tusschenspraak van verstandige en aanzienlijke Belgen zoo wel, als eigene onmagt, het Congres, na lang dralen en allerlei uitvlugten, ten laatste dwong, zijn gezag op te geven. Trouwens, leopold had eindelijk het geduld verloren; hij hoorde zelfs naar de bemiddelende Mogendheden en derzelver toegevendheid niet meer. En daar het nationale leger verloopen, en de Keizerlijke troepen overal doorgedrongen waren, zoo nam het tragi-komisch spel een einde, en België keerde tot zijnen ouden vorm terug. Het volk had zijne boeijen, de geestelijkheid haar vroeger gezag behouden. Alleen de weldenkenden hadden hoop op verbetering, en zij allen, die bij de kunsten des vredes leven en bloeijen, veel verloren. Van der noot, daarentegen, schijnt ten minste eene goede beurs gemaakt te hebben, die hij thans bij zijne buitenlandsche vrienden in weelde kon verteren.
Zoo liepen toen de zaken af. Met droefheid zeker beschouwden wij ze. Met droefheid zien wij de goede oogmerken van een verlicht Vorst zoo jammerlijk in onheil, bloedstorting en geweld verkeeren. Maar, dit valt ten minste te begrijpen; en, na verloop van den akeligen droom, keert alles in zijne oude vormen terug. Jozef is van onwettigheid in zijne handelwijze niet vrij te spreken; er laat zich eene welgegronde vrees voor dwingelandij en misbruik denken, en het volk kende ten minste de heilzame veranderingen bij ondervinding niet. Ja, wierd de menigte ook een tijdlang door opstokers geslingerd, het eerste doel van den opstand, wederkeering tot het oude, kwam gelukkig tot stand. Maar, wat had Koning willem gedaan? Wat viel van zijn zacht bewind te vreezen? Wie had zijne weldaden

{==145==} {>>pagina-aanduiding<<}
niet gesmaakt? En wat zal nu eindelijk van de rampzaligen worden? Indien Europa (God houde het in vrede!) geen moordenaarshol in zijn midden dulden wil, zal het dan niet eenmaal genoodzaakt worden, deze dolzinnigen te binden? Zal het niet ten laatste een' van de weijer zoo wel, als een' van der noot, aan zijn welverdiend lot overlaten, en zijn leugenkasteel in onreinen damp doen verdwijnen? ....
Blijve slechts onze oudvaderlandsche lucht van alle besmetting en bezoedeling met hunne eigen bewerkte ellende vrij, Medeburgers! Blijke het eenmaal aan allen, waar het regt en de waarheid, de waarachtige vrijheidsmin en edele vaderlandsliefde wonen! En dat zij, bij God en menschen bemind, te luisterrijker zegepralen, hoe langer zij zijn miskend! Daartoe blijven onze volharding en trouw en moed en opoffering onverzwakt, en ga eenmaal voor ons het licht uit deze duisternis op! Dat vrede en vrijheid, dat handel en zeevaart bloeijen, en Holland niet slechts weêr het rijke Holland, maar vooral de zetel van verlichting, liefde en allerlei bekwaamheid zij! - Dat geve God!






De vrijheid des Nederlanders.


Lierzang. (*)


Juicht, broedren, juicht! gevoelt uw waarde, 
Als burgers van een vaderland, 
Dat nog het sieraad is der aarde; 
Een grond, aan deugd en trouw verpand. 
O vreugd! wij zien den tijd herboren, 
Die roemrijk onzen naam deed gloren, 
Van oost tot west, van noord tot zuid; 
We ontwikklen onuitputbre krachten, 
En al de deugd der voorgeslachten 
Blinkt heerlijk in het nakroost uit. 

{==146==} {>>pagina-aanduiding<<}

Weêr is de naam van Nederlander 
De titel, waar wij trotsch op zijn. 
Wat óm ons neêrstorte of verander', 
Ons oog verblindt geen valsche schijn. 
Getrouw aan Vaderland en Koning, 
Wedijvrend in die trouwbetooning, 
En wars van alle dweeperij, 
Verachten wij, wie ons belastert, 
En, onverleid en onverbasterd, 
Zijn we onverwinlijk, groot en vrij. 
 
Laat andren voor een schaduw knielen, 
Een luchtbeeld, dat als rook verdwijnt, 
Maar - aan die snood misleide zielen 
Het Hemelbeeld der Vrijheid schijnt; 
Laat andren, op verraad en logen, 
Een Staatsgebouw onzinnig pogen 
Te slichten: Neêrlands oude Staat 
Rust op de deugd en trouw der braven, 
En zal zijn' hechten bouwtrant staven, 
Ten spijt van logen en verraad. 
 
Ook wij, wij willen geen tirannen: 
De Vrijheid is ons hoogste goed. 
Wie tegen haar wil zamenspannen, 
Zij hier als burger nooit gegroet! 
Wij willen vrij zijn in ons denken. 
Wee hem, wie ooit een regt wil krenken, 
Dat eeuwig onverjaarbaar is! 
Des menschen geest duldt boei noch banden. 
Beeft, huichelaars en dwingelanden! 
Uw schande, uw neêrlaag zijn gewis! 
 
Geen vrijheid, om de deugd te wonden 
Door lastertong of moordgeweer; 
Maar Orde en Vrijheid zaamverbonden, 
't Gezag der Wet, de stem der Eer! 
Ziet dáár de vaderlandsche leuze; 
Ziet dáár ons aller vaste keuze; 
Ziet dáár de bron van ons geluk; 
Ziet dáár, wat vrijheid wij begeeren! 
Wij zullen met haar triomferen, 
En nimmer buigen onder 't juk. 

{==147==} {>>pagina-aanduiding<<}

Maar hij, die waarlijk vrij wil heeten, 
Zij ook als reedlijk schepsel vrij, 
Vrij van vooroordeels slavenketen, 
Vrij van der driften heerschappij. 
Hij knielt alleen voor 't Alvermogen, 
En onbeneveld mag hij de oogen 
Door heel het rijk der schepping slaan, 
Gehoorzaamt aan de stem der Rede, 
Smaakt storeloozen zielevrede, 
En schouwt den dood kloekmoedig aan. 
 
Zoo stond eens Willem van Oranje 
Voor Neêrlands regt onwrikbaar pal, 
Schoon óók verlaten van Brittanje 
En snood verraden door den Gal. 
Het oog op God, de hand aan 't wapen, 
Was nooit zijn kloekheid ingeslapen; 
Hij beefde voor geen' wissen dood, 
Al dreigden hem vergift en dolken, 
En bleef het hoofd der zeven volken, 
Tot hem eens moorders hand doorschoot. 
 
Een vrije ziel zal nimmer beven, 
Ook niet aan 's afgronds open muil. 
Wat zegt ons, zonder eer, het leven? 
Neen! liever zinken we in den kuil. 
Waar Vaderland of Menschheid weenen, 
Dáár spoedt de held volvaardig henen, 
En offert zijne ziel aan God. 
Ja! waar ons sterven heil kan slichten, 
Dáár is 't de heiligste aller pligten, 
Dáár wordt het sneven zielsgenot. 
 
Wees dan gegroet, o drietal braven! 
Wij reiken u de broederhand. 
Wij boden dankbaar u, Bataven! 
De hulde van het Vaderland. 
Ja! met gevaar van eigen leven 
Hebt gij het aanzijn als hergeven 
Aan hen, die met een' wissen dood 
Daar kampten in het hart der baren. 
Maar - wat zijn u de doodsgevaren 
Bij 't heil van uw' natuurgenoot? 

{==148==} {>>pagina-aanduiding<<}

Gij sneldet aan, en o, wat zegen! 
Gij slaagdet in uw stout bestaan. 
Gij-zelven zijt ons als herkregen; 
Wij staren u bewondrend aan. 
Ons eermetaal is geen belooning 
Voor uw verheven moedbetooning, 
Door kalmen wijsheidszin bestierd: 
O neen! uw loon is in uw harte; 
Maar ons, ons ware 't bittre smartre, 
Zoo niet uw deugd gelauwerd wierd. 
 
Ge aanvaarddet onze hulde, o braven! 
En wij, uw broedren, danken u. 
Dat God, de Gever aller gaven, 
U met zijne Englenwacht omstuw'! ... 
En wij, wij allen, Neêrlands zonen, 
Dat wij dien naam ons waardig toonen, 
Door trouw te zijn aan deugd en licht! 
Dat, door dien eedlen zin gedreven, 
Wij vaardig blijven, goed en leven 
Blijmoedig te offren aan den pligt! 
 
a.f. sifflé. 







De verwarring. (*)


Alreê verstond m' elkander niet 
Bij Babels Torenbouw. 
Wat afstand tusschen toen en nu - 
Van Babel tot Ter Gouw! 
 
Men merkt, ik noem hier plaats voor tijd. 
't Ging anders ook niet aan; 
Want immers kan m' in onze stad 
Elkander wel verstaan. 
 
Verstaan? - o Ja, in menig ding: 
Van 't kwade spreek ik niet, 
Maar doel alleen op goed verstand, 
Als eer of pligt gebiedt. 

{==149==} {>>pagina-aanduiding<<}

‘Er moeten wanten, sokken zijn 
Te Bergen op den Zoom; 
Dat voor haar schutters onze stad 
Niet met het na-schip koom'.’ 
 
Zoo was de stem - een rappe man (*) 
Ging rond, en kwam, en sprak: 
En op zijn want- en sokken-spoor 
Volgde ook een boel tabak. 
 
'k Kan niet verstaan - geen enkle sprak, 
Zoo 'k weet, die woorden uit; 
En anders vindt men ligt er één, 
Die hart en beurze sluit. 
 
'k Kan niet verstaan, was vaak het woord 
Vóór zes-en-dertig jaar, 
Toen men belet kreeg door 't bezoek 
Der groote Broederschaar. 
 
Nog heugt aan menigeen in 't Land 
Hun komst en logement; 
En hoe veel Fransch werd sinds dien tijd 
Geleerd en goed gekend!! 
 
Hoe meer de menschen nu alom 
Slechts ééne taal verstaan, 
Te meerder zal verwarring ook 
Voor orde wijken gaan. 
 
Zoo zou men zeggen - maar, hoezeer 
M' op eenheid schijnt belust, 
Non'interventie heeft er plaats 
Van orde en kalme rust. 
 
En dat in onze lichtvolle eeuw! - 
Zijn dan de menschen dwaas, 
Of wekt mislukte torenbouw 
Welligt zoo veel geraas? 
 
Is 't ook, omdat de wijsheid is 
Met wijsbegeert' verward, 
En ligt ook in dat quiproquo 
De grond van alle smart? 

{==150==} {>>pagina-aanduiding<<}

Ik weet het niet; want schoon ik soms 
Een wijze meen te zijn, 
't Is me op een' andren tijd weêr, of 
Ik slechts een wijsgeer schijn. 
 
Zoo ben ik zelf ook in de war: 
Och! was ik dit alleen! 
'k Zou dan misschien een offer zijn 
Tot nut van 't algemeen. 
 
Maar-ach! die al te vrome wensch 
Strookt niet met 's werelds loop; 
Want Staten, beurzen, denkenswijs, 
't Ligt alles overhoop. 
 
‘Men stopp', met zwavelzuur van goed 
Chassé-ig kruid en lood, 
Die staatskoorts - en de menschen staan 
Niet meer voor ijlen bloot.’ 
 
Zoo wilde de een; maar de ander sprak: 
‘Laat vrij die koorts haar gang; 
Zij slijte, en komt dan niet terug; 
Zoo wordt ze ons minder bang.’ 
 
Hoe 't zij, ik ben geen Talleyrand; 
Ik was het ook niet graag: 
'k Woon liever hier, als burgerman, 
Ter zijde van de Waag. 
 
Al is dan om stads wapenschild 
Een doornenkrans gemaald, 
Het is in krans en spreuk, dat ons 
De geest der vaadren straalt. 
 
Per aspera ad astra. - Ja, 
Door ramp tot hooger heil, 
Al maakt verwarring 't levenspad 
Soms doornenvol en steil. 
 
Komt, hopen wij dit uit het leed! 
Of is dit dweeperij? 
Maar, waar is ooit een volk of mensch 
Van alle dweepzucht vrij? 

{==151==} {>>pagina-aanduiding<<}

't Is dweepzucht ook, die hier en daar 
Verwarring brengt te weeg: 
Zij maakt zoo vele hoofden ligt, 
En zoo veel kassen leeg. 
 
Nu huwt zij met den Absoluut, 
Dan met den Liberaal; 
En waar die twee zich zaam vereên, 
Is 't ook al scheef en schraal. 
 
Al wat in uitersten vervalt, 
('k Meen, dat dit waarheid is) 
Het moge mikken naar zijn doel, 
Het schiet gestadig mis. 
 
Ziet, naauwlijks heeft men tot den bouw 
Getrokken ééne lijn, 
Of twist, vóór 't metslen reeds, wie baas 
Of meesterknecht zal zijn. 
 
Zoo is het in het groot en klein - 
Zoo roert men 't overal; 
En ieder hoopt al, dat zijn haan 
Eens koning kraaijen zal. 
 
Maar - blijft het een verward gekraai, 
't Maakt ligt de kraaijers moê: 
Misschien spruit uit de doornen heil.... 
Dat wensch ik ieder toe. 
 
Wat is dan onder al 't gewoel 
Voor ons het best gedaan? 
'k Geloof, het is, in de eerste plaats: 
Elkander wèl verstaan. 
 
Op redeneren doel ik niet, 
Want dat geschiedt genoeg; 
Maar meen, ten tweede, dat ons best 
Behoedzaam denken voeg'. 
 
Aan theorie is geen gebrek, 
Maar liever veel praktijk; 
Dat die, ten derde, staag in al, 
Wat goed en braaf is, blijk'. 

{==152==} {>>pagina-aanduiding<<}

In goed en braaf oud-Nederlandsch - 
Bewaard, wat nog bestaat, 
En, zoo veel mogelijk, hersteld 
't Geen zoo wat kreupel gaat! 
 
Komt, Nederlanders! komt te zaâm, 
Bouwt op en breekt niet af: 
Ziet, wat de tijd u naar den loop 
Van uwe zeden gaf. 
 
En dan, ten vierde ..... of voegt dit niet 
Te zeggen op deez' steê? 
Wordt zoo mijn voordragt ligt een preek, 
En ik hier Dominé? 
 
Maar, vrienden! gunt mij, dat ik 't zeg; 
Mijn stemming is alleen, 
Als die van 't zuivre Christendom, 
Tot nut van 't algemeen. 
 
Ik prijs, ten vierde - (ja, dat mag 
Hier immers wel gezeid? ..... 
Met uw verlof dan -) vast geloof 
Aan Gods Voorzienigheid. 
 
'k Volg, als ik ziek of kwalijk ben, 
Niet mijn' of vreemden raad, 
Maar wel den arts, wiens kundig brein 
In mijn vertrouwen staat. 
 
Zoo denk ik, dat voor krachtig heil 
Een Arts dáár boven is, 
Wiens goed beleid, wiens voorschrift ons 
Vertrouwen waardig is. 
 
Wij zijn weleer door koopmanschap 
Tot hoogen staat geraakt, 
En tusschen beunhaas, makelaar 
Werd onderscheid gemaakt. 
 
Welaan dan, niet gebeunhaasd, maar 
Tot andrer heil gekocht! 
Krediet in eerlijkheid en trouw 
Bij de eerste Bron gezocht! 

{==153==} {>>pagina-aanduiding<<}

Naar Protocols der Mogendheên 
Zijn volken braaf noch slecht; 
Maar eindlijk komt de zegepraal 
Van Waarheid en van Regt. 
 
Men hope, dat het een en aêr 
Dan nog wel schikken zal: 
't Is zoo ten minste meer gebeurd 
Na ramp en ongeval. 
 
Dat onderwijl de Maatschappij: 
Tot Nut van 't Algemeen, 
Met moed en uit een' eedlen geest, 
Daaraan haar krachten leen'! 
 
Die toren rijze meer en meer 
Bij weêrzijdsch goed verstaan, 
En elk breng' door verstand en deugd 
Staag nieuwe bouwstof aan! 
 
Zoo schittre zij in Nederland 
Gelijk een heldre star, 
En elk zie haast voor gansch Euroop' 
Het kluwen uit de war! 
 
L. 







Aan de prinsen kandidaten tot den Belgischen troon.


Sa, Prinsjes! strijkt uw haren glad; 
Nu is er eerst een standjen open; 
Nu kunt ge een' troon, voor bang gezigt - 
Een kroon, voor ei en appel koopen! 
Komt uit de mouw slechts zonder troef; 
Het spel is zeker voor den vrager: 
In Brussel is de kroon meer veil, 
Dan hier de post van hondenslager. 

{==154==} {>>pagina-aanduiding<<}

Sa, Prinsjes! tast nu spoedig toe; 
't Wordt nooit u zóó weêr aangeboden: 
Men heeft een' Vorst slechts, rijp of groen, 
Men heeft een' Vorst slechts daar van nooden. 
Hebt gij nog geld: goed; zij nog schuld! 
Weet gij van niets: men zal u leeren! 
Zet u maar simpel op den troon: 
Zij zullen wel voor u regeren! 
 
Ach, Prinsjes! ach, ontfermt u toch; 
Aanvaardt de kroon der vrijheidsvrinden: 
'k Beloof, gij zult een rapsodie - 
Een boêl van Jan Pottage vinden! 
't Finantiewezen lacht u aan; 
Het volksgeluk kent schier geen palen, 
Daar men (hoe fier!) zijn' wisselbrief 
Met: ‘leev' de vrijheid!’ kan betalen. 
 
Het oorlogswezen, zoo geducht, 
Vindt ge aan een' wakk'ren drom bevolen. 
Denkt niet, dat men geen wapens heeft: 
Men heeft die Holland afgestolen. 
O, kom toch spoedig, waardig Hoofd! 
Of uwe komst zal niets meer baten. 
O, kom toch spoedig, of gij vindt 
Slechts blaauwe schimmen voor soldaten! 
 
Met de eerste Vorsten van Euroop 
Heeft reeds het volk verbond gesloten; - 
Natuurlijk! want de muitgeest valt 
Juist in 't bestek der wereldgrooten! 
Zij leiden hen niet om den tuin, 
Daar moogt gij dood gerust op wezen! 
Gij kunt daarop de Protocols - 
Niet van de Weijer - na gaan lezen! 
 
Het vrij, doeltreffend onderwijs 
Ontluikt weêr, als - het avondkrieken; 
Zijn helder licht begint weêr, als - 
Eene uitgebluschte lamp, te rieken. 
Één crisis teistert slechts dat land; 
Maar weldra zal het zijn gebleken, 
Of men weêr heksen braden zal, 
Of - al de kerken af zal breken! 

{==155==} {>>pagina-aanduiding<<}

Wat Frankrijk doet - het kan niet mis - 
Dat zal zijn aapjen ook verrigten; 
En dáár wil men het volk reeds door 
De vlam van 't Vaticaan verlichten; 
Het Jakobijntje heeft reeds weêr 
Den God der Rede als opgegraven: 
Gij wordt dus Vorst van vrij geboeft', 
Of heerscher over domme slaven! 
 
Wat heil verwacht u! welk een land! 
Nooit wordt dat volk genoeg geprezen: 
Geboren schijnt die eedle stam, 
Om de echo van Parijs te wezen. 
Wat voorbeeld liet Oranje u na, 
Hoe men zich vast in 't zaal moet klemmen; 
Hoe men (door streelen nooit) alleen 
Door slaag een' dollen hond moet temmen! 
 
Gij kunt er nu nog digte bij; 
Treed in, gij zult u niet vervelen; 
De poppen, lang door touw bestuurd, 
Beginnen op hunn' poot te spelen; 
Het schitt'rend avondspel vangt aan; 
De voorhang is reeds weggenomen; 
O, rep u, begenadigd Vorst! 
Dan kunt gij net nog tijdig komen. 
 
Ik bid u, kijk maar al regtuit! 
Daar ziet ge een groep hoogwijze knapen, 
Als door een' Franschen tooverslag, 
In leden van 't Congres herschapen. 
Ter regter zijde ziet ge een' man 
Zich sluw in alle bogten plooijen; 
Het is nieuwsgierigheid alleen, 
Hoe hem het purper wel zou tooijen. 
 
Hier ziet gij nu een fieltenpaar, 
Dat handel drijft met volk en landen; 
Daar een, die, met een' Papmonarch, 
't Bestuur wil winnen voor zijn handen. 
Kijk nu maar links! hoor, hoe die vos 
Het volk weet met een' Vorst te paaijen; 
Hoe hij reeds nu dat volk vertelt, 
Dat hij hem eens zal beentje draaijen! 

{==156==} {>>pagina-aanduiding<<}

Wat verder ziet ge een jonge blom, 
Referendaris zonder voorbeeld, 
Die, tot een reisje buitenlands, 
En niet werd tot de galg veroordeeld. 
Maar, wat in 't vat is, zuurt toch niet. 
Het spel is ook eerst aangevangen: 
In de eerste acte zit hij nog.... 
Ligt moet hij in de laatste hangen. 
 
Rondom hem ziet ge een dubb'le rij 
Sollicitanten needrig buigen; - 
Een Kanonnier, die 't volk zijn bloed 
Ten laatsten druppel af kan zuigen; 
De Geestlijkheid, die hij bedroog 
Door lage, huichelende reden; 
't Brevet des Konings aan zijn' voet, 
Door hem verscheurd en snood vertreden! 
 
Ginds ziet ge een' dapp'ren van der Noot 
Door Piere Jakobijn verdringen; 
Hier hoort ge een' Marseiljaanschen marsch, 
En ginder weêr 't Wilhelmus zingen. 
't Tooneel is rijk en bont versierd 
Met honderd kleuren, honderd vanen; 
De vrijheidsboom staat vlak vooraan, 
Gesmukt met kluisters, bloed en tranen. 
 
De schim van d'eedlen held Galliard 
Waart dreigend om die leuze henen, 
Met honderd and'ren, die, nu vrij, 
Dus slechts uit puren moedwil, stenen. 
Op d'achtergrond ziet gij een groep 
Van liên, door honger buiten westen: 
Verzoeken, beden stomen daar, 
Petities, plannen en requesten. 
 
Nog zijn 't requesten; - maar bij liên, 
Die zoo als zij voor vrijheid branden, 
Wordt ras, krijgt men een nul daarop, 
't Request een moorddolk in hun handen. 
Ik bid u, kijk maar al regtuit! 
't Geheel doet u eerbiedig zwijgen. 
Nog deelt gij niet; maar, speelt ge eens meê, 
Dan zult gij ook uw portie krijgen! 

{==157==} {>>pagina-aanduiding<<}

Zie nu de tent eens even door. 
Euroop, op de eerste plaats gezeten, 
Schrijft alles in haar zakboek aan, 
Om van het moois niets te vergeten; 
Nu lacht, dan schreit zij als een kind; 
Maar, hoort zij 't spel applaudisseren, 
Dan grijpt zij handig naar de fluit, 
Om spel en spelers te siffleren. 
 
De groote Vorsten van Euroop..... 
Hoe nu? - wat wordt het magtig duister! 
Daar gaan op eens de lampen uit, 
En weg is 't schouwspel, zoo vol luister! 
't Is duister - maar ik vrees, gij zult 
Welras het licht weêr zien verrezen: 
Weldra hebt gij meer licht en gloor, 
Dan mooglijk u wel lief zal wezen! 
 
O, kom toch ras; maar wil vooral 
Uwe eigen keuken niet vergeten; 
Want magtig sober is dat volk - 
Verschriklijk sober in het eten! 
En brengt ge een luttel zakgeld meê, 
't Is altijd goed; want eens genomen, 
't Wierd u te warm, dan hebt gij iets, 
Om weêr per extra thuis te komen. 
 
Gelukkig Koning hunner keus! 
O, wil niet meer uw komst vertragen! 
Te koud is de aard', waarop gij gaat; 
Men zal u op de handen dragen, 
(Waarhenen, is nog onbekend;) 
Men zal als Heilige u waarderen; 
Ja, mooglijk u wel, binnen kort, 
Als Mart'laar van den Staat vereeren! 
 
Niet ongemaklijk is het volk, 
Niet steeds genegen tot bedillen; 
Het zijn geen menschen, die altijd 
Het onderste uit de kan juist willen; 
Waarachtig niet! want, rond gezegd, 
Wie met hun lot, hunne eer en zeden 
Tevreên kan zijn.... nu kijk, die is 
Wel met een bagatel tevreden! 

{==158==} {>>pagina-aanduiding<<}

Zie, zwart van honger staan zij daar, 
Bespot, veracht door and're Staten; 
Zij blaffen, ja! maar bijten niet, 
Dan in hunne eigen ledematen. 
Hoe veel heeft vrijheid niet beloofd; 
Hoe weinig zag het volk maar dagen! 
En wie waagt nog, hetgeen zij gaf, 
Den schout zijn deur voorbij te dragen? 
 
't Ziet echter alles rustig af! 
Men denkt, is eens de boêl versmeten, 
Wat bruit het dan ook, of men juist 
Door kat of kater wordt gebeten? 
En daarom, Prinsjes! tast maar toe: 
Blijft in u-zelv' ook veel te wenschen, 
Al zijt gij-zelv' ook niet regt pluis, 
In hen vindt ge ook maar zwakke menschen! 
 
Dat zal een vreugd, een glorie zijn, 
Wanneer het volk u zal ontvangen! 
Was nu mijn vers niet reeds te lang, 
Den optogt maalde ik in mijn zangen, - 
Den drom van Eedlen, voorgegaan 
Door honderdduizend arme zielen, 
Wier naaktheid enkel is bedekt 
Door halfversleten blaauwe kielen! 
 
Dan maalde ik 't feest in keurig dicht, 
Waarop u de Adel zal onthalen, 
Maar dat (en zulks gebeurt wel meer) 
Slechts de arme duivel moet betalen. 
Ware ik een Bruyn van Oosterwijk, 
Mogt Langendijk mijn pen bestieren, 
Kijk, schreijen zoudt ge bij 't taf'reel, 
Of mooglijk wel van lagchen gieren. 
 
Dat zal een vreugd, een glorie zijn, 
Wanneer gij, op den troon gezeten, 
Uwe onderdanen roepen hoort: 
‘Wij hebben kleed'ren, geld noch eten!’ 
Dat zal een vreugd, een glorie zijn, 
Wanneer gij 't uiltje hebt vernomen, 
En van het Britsche en Fransche Hof 
De nieuwjaarsreekning in zal komen! 

{==159==} {>>pagina-aanduiding<<}

Dat zal een vreugd, een glorie zijn, 
Wanneer men 't Prinsje, naauw te hopen, 
Voor 't eerst, met beugels aan den voet, 
In Franschen leiband zal zien loopen! 
Dat zal een vreugd, een glorie zijn, 
Wen de Adel daar zijn vlag mag zwaaijen, 
En eindlijk eens een' Koning vindt, 
Dien 't vrij een' wassen neus mag draaijen! 
 
O, was die dag van heil reeds daar! 
Aan vuurwerk zal het wis niet schelen. 
(Huminaties zijn verboôn; 
Want Brabands volk kan 't licht niet velen.) 
O, dierbre Prins! o, kom toch ras! 
Het eene feest zal 't aâr verdringen. 
Viel ons Europa niet op 't lijf, 
Wij zouden mede een deuntje zingen..... 
 
Nu zwijgen wij, maar zien verbaasd, 
Wat toch een troontje al uit kan rigten! 
Een Alexander dwong het ros, 
Dat honderd ruiters had doen zwichten: 
Hem, dapp're! hem zijt gij gelijk, 
(Maar niemand zal het u benijden) 
Zoo gij het kold'rig Brabandsch ros, 
Die blaauwe merrie, kunt berijden. 


Amsterdam, 24 Jan. 1831.
H.J.F.





Opwekking bij den heldendood van den luitenant ter zee, J.C.J. van Speyk.


Wat maar klinkt van den Scheldestroom, 
Tot aan Europa's versten zoom, 
Aan volk bij volk in de ooren? 
Wat slag dreunt vreeslijk langs het strand 
Van 't aangevochten Nederland, 
Doet heinde en ver zich hooren?.... 
 
Wat proef van koenen helden moed, 
Die Neêrlands kroost herdenken doet 
Aan de oude, blijde dagen, 
Toen van der vaadren grooten naam 
Alom de snelgewiekte faam 
Het aardrijk deed gewagen! 

{==160==} {>>pagina-aanduiding<<}

Door tijdgenoot en nageslacht 
Worde u de glorie toegebragt. 
Van Speyk! uw naam zal leven! 
Uw dood, het vaderland gewijd, 
Beslisse ook al geen' bangen strijd, 
Hij doet den vijand beven. 
 
Scheur' vrij de ontzinde Belg, als rag, 
De vrije vaderlandsche vlag 
Van een der vrije kielen; 
Geen nood: want vast staat uw besluit: 
‘Wij worden nooit des vijands buit, 
Schoon we in zijn handen vielen.’ 
 
En ijlings voert uw moed het uit; 
Gij werpt een gloênde lont in 't kruid, 
Bij 's vijands woest gewemel; 
En snel, gelijk de wervelwind, 
Verbrijzelt vijand, schip en vrind; 
Uw ziel stijgt grootsch ten hemel. 
 
Op, dichters! op, den man gekroond, 
Die heldengrootheid heeft betoond 
In zijn roemruchtig sneven; 
De vaderlandsche lier gesnaard, 
Zijn naam met roem en eer bewaard, 
Tot aan de laatste neven. 
 
Dan wordt ook vaak door 't nageslacht 
Zijn heldentrouw en moed herdacht, 
Zijn offer luid geprezen, 
En, als het op de vaadren roemt, 
Zijn' Claassens en de Ruiter noemt, 
Zal Speyk de derde wezen. 


Woerden, 14 Febr. 1831.
h. knuff, az.


In memoriam illustrissimi viri J.C.J. van Speyk, qui mortem gloriosam ingloriae captivitati praetulit.


Semper honos, nomenque tuum, laudesque manebunt. 
 
virgilius. 



Arma canant alii: referant qui Marte secundo 
Multos de multa retulerunt gente triumphos 

{==161==} {>>pagina-aanduiding<<}

Heroës veterum! Celebrent duo fulmina belli 
Scipiadas, Fabios et claros Marte Camillos! 
Nos cantare juvat van Speyk, hunc Martis alumnum 
Qui sibi praeclaris decus immortale paravit 
Gestis; qui mortem gloriosam ferre malebat 
Quam sese victum furiali tradere plebi. 
 
Protinus audacter serrum fatale vibrabat 
Ac vibrans, pulchrumque mori, descendit in imam 
Navigii partem: et repetita voce clamabat: 
‘Una salus victis nullam sperare salutem’ 
Dixerat et candens immisit pulvere (*) ferrum. 
Fit fragor et dicto citius fe tollit in altum 
Navis: victoresque cadunt victique vicissim. 
Egregium factum famâ super aethera notum! 
Speykius heröum veterum vestigia pressit, 
Qui libertatis toties fundamina morte 
Struxerunt Batavae: mediis qui fluctibus actum 
Navigium patriae servarunt: Inclyte van Speyk! 
‘Semper honos, nomenque tuum, laudesque manebunt.’ 
 
j.p. van geest, Med. Doct. in pago Hondsholredijk. 




Bij het lezen van het berigt wegens het springen van eene kanonneerboot voor Antwerpen, onder commando van den luitenant ter zee, Van Speyk.


Van waar die rook, die vlam, die flag? 
Is Antwerps vest vaneengereten? 
Neen! 't is de aloude vrijheidsvlag, 
Die van geen strijken wilde weten. 
 
Die slag, hij dreunt de wereld rond, 
Waar 't hart van braven ook moog kloppen. 
Zoo splijte ook Hollands vrije grond, 
Kan 't anders niet den vijand stoppen! 
 
Der vad'ren bloed is niet ontaard. 
De geest herleeft van de oude dagen. 
't Bewijs was zulk een offer waard. 
Uw daad, van speyk! zal vruchten dragen. 





{==162==} {>>pagina-aanduiding<<}

Ter nagedachtenis van den luitenant ter zee, Van Speyk.


Ja! vol genieting is dit leven, 
Hoe vaak verdriet het ook verzell'. 
De Godheid heeft het ons gegeven. 
't Is zoet, hoe ook de smart ons knell'. 
 
Maar hooger streeft de geest der braven. 
Voor hen is 't leven niet op aard'. 
Deez' kan der ziele dorst niet laven, 
Wanneer het oog op 't eeuw'ge staart. 
 
De vad'ren hebben 't eens gevonden 
In deugd, in vrijheid en in eer. 
Hun roem staat eeuwig ongeschonden. 
Wij knielen voor hun schimmen neêr. 
 
Maar nog is 't nakroost niet verbasterd. 
U dreef, van speyk! die zelfde dorst. 
De naam van Neêrland was belasterd: 
Zijn redding gloorde in uwe borst. 
 
U jaagt de storm op 's vijands kaaijen. 
Geen hulp, geen uitkomst in 't verschiet. 
Maar Claassen's vlag zal blijven waaijen: 
Ze is u vertrouwt; gij strijkt ze niet. 
 
Gij daalt in 't schip, de lont te ontsteken 
In 't kruid, dat voor hare eere borgt. 
Gij keert, en 't kruis van 't Willemsteeken 
Is op zijn plaats; het is verzorgd! 
 
Het siert uw borst; dáár zal 't ontvangen 
Het zegel van onwelkbare eer. 
Den blik naar 't eeuwige, onbevangen, 
Ziet gij op vriend en vijand neêr. 
 
Een punt des tijds, - 't is all' verdwenen, - 
Een zelfde graf verslindt het all'; 
Doch niet uw ziel: die zweeft daarhenen, 
Waar reiner lucht haar voeden zal. 
 
Heb dank! - uw landgenooten staren 
Verrukt en trotsch op 't groot bestaan. 
Zoo lang ze uw beeld in 't hart bewaren, 
Zoo lang zal Neêrland nooit vergaan! 








{==163==} {>>pagina-aanduiding<<}

Uitboezeming, bij gelegenheid der stelling, door het Parijsche dagblad, de glôbe, beweerd: ‘dat het christendom uitgediend heeft.’


Zoo spreekt de orakeltaal der hedendaagsche wijzen, 
En klinkt het bang Euroop naar alle zijden door. 
Parijs, het Delfos, spreekt; de gulden spreuken rijzen 
Van uit den dikken walm en dringen in het oor. 
De priesters staan gehuld, - maar niet in witte kleedren; 
Een schandlijk dagblad hangt en wappert op hun borst. 
't Geldt hier een stout bestaan: de Godsdienst te verneedren; 
Dat speeltuig werd te scherp voor volk en tijd en Vorst. 
‘Mogt voormaals (schreeuwt de rij) de geest, in stalen banden 
Gekneveld, neêrgeknield voor een onzigtbaar God, 
Aan Christus duur verpand, zijne offers doen ontbranden, 
Thans eischen we ander licht. Geen aaklig kerkerkot 
Of gloênde houtmijt zal den armen ketter toeven; 
Maar Christus treê' meteen van 't zwoegend aardrijk af. 
Wij geven ander licht; wij voelen 't, wij behoeven 
Een hooger wet, dan Hem, die zich voor 't menschdom gaf. 
Komt, volken! werpt ze weg, die langversleten boeijen, 
En vindt een schooner doel, dan 't scheemrend bijgeloof; 
Laat vrij een oproerkreet uit holle kelen loeijen; 
Geen God of Vorsten meer! dat niets het vuur verdoov', 
't Geen knettrend door Euroop met aangeblazen vonken 
Zich vlammend reeds verspreidt en alles eens omvatt'! 
't Verouderd wangeloof zij in het niet verzonken; 
De geest zij weêr ontboeid, en vrijheid heel zijn schat! 
Zoo rolt de orakeltaal, en waarheids vrije priester 
Vindt open oor en hart; ja, ruimschoots toegejuicht, 
Brult hij zijn schandtaal uit, en, altijd driest en driester, 
Omlauwert hij het volk, dat voor zijn dagblad buigt. 
De drievoet rijst omhoog bij 't zinloos wierook-branden, 
En vindt een' vasten grond in 't bloedbevlekt Parijs. 
Op! muurt den tempel vast, en griffelt op zijn wanden: 
‘Geen God of Heiland meer, maar vrijheid in de landen!’ 
De waarheid zegevier'; op! trotsche tempel, rijs! 


Purmerende.
B.T.L.W.






{==164==} {>>pagina-aanduiding<<}

De vrijheid der drukpers.


Eene Fabel.


Men weet, dat vóór verscheiden jaren, 
Misschien vóór honderd, of nog meer, 
De dieren, toen verzot op eer, 
Zoo volgepropt van wijsheid waren 
Als nu de menschen ongeveer. 
Zij letterblokten even zeer. 
De tammen waren meest scribenten, 
Meest de andren lezers en studenten, 
En de oppercensor was een beer. 
 
Daar stroomde op eens een zee petities aan: 
't Was langer niet om uit te staan, 
Dat door een' beer gekeurd moest wezen, 
Wat mogt gedrukt zijn en gelezen. 
Dat was barbaarschheid, riep een zwijn: 
Gedachten moesten tolvrij zijn. 
De leeuw, na rijp beraad, scheen d'eisch gegrond te vinden 
En liet terstond de beeren binden, 
En bij een breed plakkaat werd de eedle schrijverij 
Ontboeid verklaard en vrank en vrij. 
 
Pas had de koning dus gesproken, 
Of dijk en dam was doorgebroken: 
De schrandre rammen zwegen stil; 
Maar pad en slang en krokodil 
En schorpioen en draak en adder 
En al wat zwelt van gift en zwadder, 
Vereend met al wat walglijk is, 
Met meirkat, zeekalf, hagedis, 
Met ezels, uilen, varkens, apen, 
Hoe sluw of dom of hoe wanschapen, 
Het mogt van vleesch zijn of van visch, 
Verzaamden zich uit alle staten, 
En schreven boeken en traktaten, 
Bedilden zetel en altaar, 
En wisten alles op een hair, 
Bewezen 't ieder zonneklaar, 
En hutselden het een door 't aâr, 
Alsof het moes en poespas waar'. 
 
De koning, doof van al 't gekrijsch, 
Schudde ontevreden kop en manen: 
‘Door de ondervinding werd ik wijs, 
Oproerig slag van onderdanen! 
Ik rekende op een' reinen zin, 
Op pligtgevoel, op waarheidsmin, 
Op afkeer van verraad en logen: 
Ondankbren! ik ben snood bedrogen ...’ 
Zoo daverde zijn stem door 't bosch. 
‘Laat,’ riep hij eindlijk, ‘laat de beeren maar weêr los!’ 


Naar claudius.
h. tollens, cz.






{==165==} {>>pagina-aanduiding<<}

Mengelwerk.

Gedachten na het bezoeken van het kerkhof te St. Thomas.


Door G.B. Bosch, Predikant te Curaçao.

Gedurende mijn oponthoud te St. Thomas wandelde ik op eenen morgen buiten de stad, en ontdekte het kerkhof, dat, door deszelfs uitgestrektheid voor eene niet groote stad, deed zien, hoezeer de dood hier meerdere slagtoffers voor zijn geweld doet vallen, dan op menige andere plaats. Met een gevoel van weltevredenheid, van op mijne wandeling iets merkwaardigs gevonden te hebben, verdubbelden zich ongemerkt mijne schreden, om het van nabij te bezigtigen.
Als wij den vrijen gang aan onze wilsneiging geven, dan vermijden wij liever alle zinnelijke herinneringen aan den dood; en echter bezoeken wij gaarne een kerkhof, eene begraafplaats der dooden. Ontdekken wij op onze wandeling zoodanige rustplaats, wij zijn geneigd onze treden daarheen te wenden. Het is mogelijk, dat nieuwsgierigheid, om den uitwendigen aanleg van het kerkhof te zien, en de afbeeldingen en opschriften der graven en zerken te beschouwen, - het kan zijn, dat de verwachting van iets treffends onze schreden naar het kerkhof rigt, en de ontmoeting daarvan onze aandacht korter of langer stoffe ter beschouwing oplevert; maar zou er niet in een' der schuilhoeken van ons geheimzinnig hart eene streelende gewaarwording liggen: ‘Ik leef nog; ik bezit nog den schat der gezondheid; ik geniet nog de genoegens dezer aarde, - en wie weet,

{==166==} {>>pagina-aanduiding<<}
hoe lang dit alles nog mijn deel zijn zal; want ik ben nog ver af van den 70 of 80 jarigen leeftijd. Deze hier, wier grafzerken den wandelaar doen lezen, wie zij eens waren, zijn reeds als slagtoffers des doods gevallen: het is waar, ook eens graaft men voor mij eenen kuil, en dekt men mijne kleine woning met eenen grafsteen; maar dit kan nog ver af wezen, en als ik alle genoegens, die nog in een ruim verschiet voor mij liggen, genoten heb, eerst dàn zal ik op de hoogte wezen, waar de bewoners van dit kerkhof zijn. Op eene der zerken vind ik immers het plus ultra (verder dan hier). Kom! Geniet het leven! Maar alles in eer en deugd; opdat, als ik eens mijn afgeloopen leven herdenk, en er achter moet zetten: waarde genoten, geene stem mij influistert: maar met naberouw en wroeging, en met een huiverend opzien tegen eene verantwoording!’
Die niet wel kan gelooven, dat het menschelijk hart wel eens geneigd is, dergelijke redenen op een kerkhof te houden, die beschouwe, als hij op die plaats komt, met opmerkzaamheid het gedrag der menschen, zelfs op den tijd, wanneer er een doode ter aarde besteld wordt. Eene treurige stemming verwacht men alsdan te regt, niet slechts bij de bloedverwanten des overledenen, die geacht kunnen worden dikwijls meer zichzelven te beweenen, van wege het verlies, door hen geleden, maar ook bij lijkdragers, genoodigden ter begrafenis en omstanders; want immers hier ziet men het vonnis vervuld: Stof zijt gij, en tot stof zult gij wederkeeren! En hij, aan wien dit vonnis thans voltrokken is, verdiende, buiten alle andere betrekkingen, reeds als mensch onze belangstelling en deelneming. En echter zal men - misschien bij de meesten - eene opgeruimde gemoedsgesteldheid ontdekken, die somtijds zelfs tot lagchen overssaat bij een onbeduidend voorval, hetwelk anders naauwelijks een' glimlach zoude verdienen. De uiterlijke welvoegelijkheid dringt intusschen het gezelschap, hetwelk een' mensch naar het graf gebragt heeft, nog tot ernst; maar,

{==167==} {>>pagina-aanduiding<<}
van het kerkhof terugkeerende, verdwijnt die aangenomen ernst reeds aanmerkelijk, en, te huis komende, geeft men doorgaans maar al te zeer den ruimen teugel aan het: Schep vreugde in 't leven!
Men heeft wel eens die opgeruimdheid en dat levendig onderhoud, ja die scherts, welke bij eene begrafenis dikwerf plaats grijpen, voor eene groote losbandigheid en zedeloosheid gehouden; men heeft die zucht, om, van eene begrafenis komende, zich weder aan het sterfhuis gezellig te vereenigen, voor eene overoude barbaarsche gewoonte verklaard, en het wel eens overdadig gebruik van wijn of sterken drank te dier gelegenheid aan eene zucht tot dronkenschap toegeschreven: maar men heeft er niet aan gedacht, dat eene geheime werking van ons hart tot dit alles den grond legde, en dat het gevoel van zelf te leven en gezond te zijn, waaraan wij anders zelden gewoon zijn te denken, terwijl een ander opgehouden heeft dit te bezitten, den mensch ongemerkt wegsleept, en vervoert, om het goed, waarvan hij het bezit thans zoo sterk gevoelt, op den eigenen stond te genieten.
Men bepale niet naar de sterkere of zwakkere werking dezer neiging op het kerkhof, of bij eene begrafenis, de meerdere of mindere waarde van den mensch: hij, wien de tranen langs de wangen biggelen, op het zien van het akelige zwarte kleed, dat over de lijkbaar hangt, is daarom niet de beste uit het gezelschap: maar men trachte het menschelijk hart in deszelfs kronkelwegen te kennen, en zichzelven te bewaren, om niet onwetend misleid te worden; men poge aan die neiging eene goede leiding te geven, en dezelve ten nutte aan te wenden. Ook in die zucht, om zich in zijn eigen leven te verheugen bij den dood eens anderen, is het goede niet te miskennen, dat daarmede vermengd is, zoo men er door opgewekt wordt, om, nu wij herinnerd zijn, dat wij eerlang gaan in het graf, waar geen werk, noch verzinning, noch wetenschap, noch wijsheid is, te doen,

{==168==} {>>pagina-aanduiding<<}
met onze magt, alles, wat onze hand vindt, om te doen. (Salomo.)
Men moet, dunkt mij, bij eene begrafenis, aan de opwellende neigingen van het hart eene goede rigting trachten te geven. Dit kan zeker niet beter bereikt worden, dan door eene doelmatige rede van den Godsdienstleeraar bij het graf; maar zulks behoort onder de vrome wenschen, omdat, bij eene eenigzins uitgebreide gemeente, de Leeraar niet alle begrafenissen kan bijwonen, en dus het beklag en verwijt dier familiën over zich brengen zou, onder welke eene lijkstaatsie geweest, maar door den Predikant niet bijgewoond was. Het kwam mij dikwijls in de gedachte, om eene korte toespraak bij het graf te houden, wanneer bijzondere verpligting mij bij eene lijkstaatsie riep; doch een zeker voorval deed mij hiervan afzien. Gedurende de eerste jaren van mijn verblijf op Curaçao, namelijk, stierf aldaar de Columbiaansche Admiraal brion. Hij was op Curaçao geboren, uit Nederlandsche ouders, die tot de Roomsche kerk behoord hadden; hij werd daarom met de plegtigheden der kerk, waarin hij gedoopt was, begraven. Achter zijn lijk volgde het aanzienlijkst gedeelte der blanke bevolking; ook mijn ambtgenoot en ik voldeden aan de uitnoodiging ter begrafenis, hetwelk den ouden en verdraagzamen Pastoor piravano een bijzonder genoegen verschafte. Aan onderscheidene menschen toch betuigde hij zijne blijdschap daarover, dat de beide Protestantsche Predikanten de plegtigheid in de kerk hadden bijgewoond. De ceremoniën duurden zeer lang; zij werden gerekt en verdubbeld zoo veel men kon, want nooit was er op dit eiland zulk een aanzienlijk Roomschgezind personaadje begraven. Het orgel bromde gestadig voort, en de zwarte koorzangers zongen zoo goed als zij konden; er werden geene lichten in de kerk gespaard, en de wijkwast zwaaide gedurig heen en weder. Maar geenen indruk maakten alle deze omstandigheden op ons, oningewijden in de geheimen der Roomsche kerk;
zelfs ons kunstgevoel werd er niet door gestreeld, hetwelk anders wel

{==169==} {>>pagina-aanduiding<<}
eens het geval was bij dergelijke gelegenheden; want daarvoor waren muzijk en gezang niet treffend genoeg. Toen wij uit de kerk naar de begraasplaats gingen, maakte iemand mij opmerkzaam op het gesprek van eenige Negers, welke naast de lijkstaatsie gingen. Zij waren ontevreden over de langdurige plegtigheid, welke in de kerk had plaats gehad. Een hunner zeide: ‘Dat geschiedt, omdat het een groot Heer is, die begraven wordt; maar als wij, die ook Roomsch zijn, sterven, dan worden wij even als de varkens naar het kerkhof gebragt.’ Deze man had gelijk. Hij tastte een misbruik in zijne kerk aan, dat bij de begrafenissen zeer in het oog loopt; want naar den korteren of langeren duur der lijkdienst, en het meerder of mindertal der zielmissen, kan men ook de armoede of den rijkdom des overledenen opmaken. Dit onderscheid verdiende hier wel een billijk verwijt; en een Protestantsch Leeraar zou zich aan een dergelijk verwijt blootstellen, wanneer hij bij het graf, waarin een lijk uit eene aanzienlijke familie nedergelegd wordt, eene lijkrede hield, en te huis bleef, als een mensch uit den geringen stand naar de plaats gebragt wordt, waar de wijze en de eenvoudige, de rijke en de arme, de gebieder en de slaaf allen te zamen stof zijn.
Er kon echter een ander gebruik in onze kerk ingevoerd worden, dat eene lijkstaatsie voor alle onbetamelijkheden bewaarde, er den noodigen ernst aan bijzette, en aan den indruk, dien dezelve op ons hart maakt, eene nuttige leiding gaf. Wij bedoelen hier het lezen van een begrafenis-formulier op het kerkhof. De treffende en schoone spreuken uit den Bijbel geven daartoe eene goede aanleiding, en zetten er de vereischte kracht en het noodige gezag aan bij. De Predikant kon zulks voorlezen, en van die gelegenheid gebruik maken, om nog iets toepasselijks te zeggen, vooral wanneer de overledene een deugdzaam en verdienstelijk mensch geweest was. Waar de Predikant niet bij het graf tegenwoordig was, kon dit formulier gelezen worden door een' der bloedverwanten of vrienden van den overledene, des noods

{==170==} {>>pagina-aanduiding<<}
door den koster der kerk, of den aanspreker bij de begrafenissen.
Dit gebruik bestaat reeds, gelijk men weet, bij een groot gedeelte Protestanten, namelijk bij de belijders der Engelsche Bisschoppelijke kerk. Ik heb de uitoefening daarvan dikwijls gezien en bijgewoond op onderscheidene plaatsen, zelfs op mijne standplaats Caraçao, waar zulks onder de aldaar wonende Engelschen, en ook onder Nederlandsche familiën, die aan Engelsche gehuwd waren, geschiedde. Een' goeden indruk maakte het op de omstanders, en het was altijd met stichting en vrucht, dat ik van zulk eene begrafenis terugkwam.
Eens zelfs heb ik dit formulier hooren lezen, waarbij omstandigheden kwamen, die voor ernst en stichting niet zeer gunstig waren, en waar echter alles met veel eerbied en aandoening afliep. Toen ik uit de Vereenigde Staten van Noord-Amerika terugkeerde, stierf er onderweg, aan boord van het schip, een jong Advocaat uit New-York. Hij had de longtering, en meende, dat de warme en eenparige luchtstreek van West-Indië zijne dagen verlengen zou; maar zijn laatste uur sloeg reeds, vóór wij de helft van den weg derwaarts hadden afgelegd. Aan boord zijn de begrafenisplegtigheden, naar de omstandigheden, eenvoudig en kort: het lijk wordt in zeildoek genaaid, met eenige zwaarte van steen of ijzer voorzien, om het voor drijven te bewaren, een of twee malen van het eene naar het andere einde van het schip gedragen, en dan in het ruimste en diepste graf van den aardbol, in de zee, bijgezet. Ik had zulks eens gezien aan boord van een oorlogsvaartuig, waarmede ik een reisje naar de Spaansche kust deed, en meende, dat zulks ook met het lijk van mijnen overleden' reisgenoot zou geschieden; doch de broeder van den gestorvene, die mede aan boord was, en de Kapitein kwamen bij mij, met de vraag, of ik er iets tegen had, als het lijk aan boord bewaard werd. Ik zeide: ja, dewijl ik vreesde, dat het voor onze gezondheid nadeelig zou zijn, en wij er veelligt op Curaçao onaangenaamheden over krijgen

{==171==} {>>pagina-aanduiding<<}
konden. Ten einde hen te bewegen, om met het lijk volgens het gewone scheepsgebruik te handelen, merkte ik aan, dat het doode ligchaam slechts stof was, en spoedig zou ontbonden worden, om het even waar zulks geschiedde; dat de eigenlijke mensch niet meer bestond in dit stoffelijk omhulsel, maar in hoogeren kring leefde en werkte; en dat men nog wel eenige verpligtingen aan het lijk van dengenen, die het bewoond heeft, schuldig is, maar dat zulks nooit ten koste der levenden wezen mag. Doch op het vertoog van den broeder, dat het eene plegtige belofte was, aan de vrouw van den overledene gedaan, om het lijk niet in zee te werpen, en op de verzekering van den Kapitein, dat hij het lijk in een vat met brandewijn zetten, hetzelve goed digtkuipen, en vervolgens op eene plaats van het schip zetten zou, waar het ons niet hinderen kon, gaf ik de verlangde toestemming.
Nu begon terstond de begrafenisplegtigheid: het lijk werd in een laken gewikkeld, en in een vat gelegd, hetwelk half vol brandewijn was. De passagiers en het scheepsvolk plaatsten zich met ongedekten hoofde rondom het vat; terwijl de Kapitein het begrafenis-formulier, bij de Engelsche kerk in gebruik, voorlas. Toen deze de woorden uitsprak: Stof zijt gij, en tot stof zult gij wederkeeren! (waarbij de omstanders anders gewoon zijn een handvol aarde op de kist in het graf te werpen) deden de matrozen een weinig brandewijn in het vat; maar niemand lachte, niemand werd gestoord in den ernst, die er onder allen heerschte. De Kapitein las met gevoel, en toen hij aan de plaatsen kwam, waar de nietigheid en onzekerheid van ons aardsche leven wordt beschreven, rolden hem de tranen over de wangen; en het gansche gezelschap, en inzonderheid de broeder des overledenen, deelde in de aandoening en den plegtigen ernst van den Kapitein.
Het vat werd vervolgens digtgekuipt door den timmerman, die aan boord doorgaans dit werk tevens verstaat, en men bragt het naar den boeg van het vaartuig, waar

{==172==} {>>pagina-aanduiding<<}
het geborgen werd. De matrozen waren allen geschikte lieden, die, zoo als de Kapitein ons verzekerde, zich niet zouden schuldig maken aan zulk een slecht gedrag, als die twee Engelsche matrozen aan boord van een schip, waarop een lijk op spiritus was van een' Gouverneur-generaal uit Oostindië; welke matrozen dagelijks met een pijpje een gedeelte van den arak hadden opgedronken, die het lijk van den Gouverneur bewaren moest, waardoor dit reeds geheel tot deszelfs ontbinding was overgegaan, toen het in Engeland aankwam. - Om van deze uitweiding terug te keeren, voeg ik er nog ten slotte bij, dat het bij onze komst op Curaçao niet weinig opzien baarde, toen er met de goederen in het vaartuig ingeklaard werd: Een Advocaat op sterk water.
Het kerkhof te St. Thomas was, in den wezenlijken zin des woords, een kerkhof; geen plein, beplant met boomen, rondom eene kerk, waarover men de lijken draagt, om deze, in plaats van ze in de aarde te begraven, in de kelders der kerk te leggen; maar de hof, waar men in den schoot der aarde ter ruste legt de ligchamen der genen, die tot de kerk behooren, - die, gelijk het oorspronkelijke woord kerk aanduidt, des Heeren zijn; met andere woorden, het was een Godsakker. De natuur was hier rijker dan de kunst: prachtige praalgraven stonden er niet; evenwel waren er eenige kleine marmeren naalden en tomben, en witte en blaauwe grafzerken; deze bedekten het gebeente van vreemdelingen, en bijzonder van Engelschen, die hier meestal in eenen jeugdigen leeftijd gestorven waren, en wier familiën deze gedenkteekenen uit Europa hadden overgezonden, hetgene op sommige dezer grafteekenen gemeld werd. De overige graven waren met wit metselwerk bedekt, of met een weinig aarde opgehoogd, waarin een bordje stond, met den naam des begravenen en de dagteekening van deszelfs geboorte en overlijden; ook waren sommige dier grafheuvels met eenig hekwerk omringd. - Wat hier echter aan de gelegenheid, om kunstvolle grafteekenen te hebben, ontbrak, werd door de vruchtbaar-
{==173==} {>>pagina-aanduiding<<}
heid der natuur vergoed. Het plantje of stekje, bij de begrafenis in den grond gezet, groeide spoedig op tot een' boom, die het graf overschaduwde, en rijpe vruchten daarop vallen liet. Het hekwerk rondom een graf was weldra met lianen omwonden; de rustplaats van den lieveling, die van moeders borst door den dood was afgerukt, versierde de natuur weldra met bloemen, en van rondom de grafzerk kwamen in korten tijd struiken en gewassen te voorschijn; hetwelk alles, bij de beelden der broosheid en nietigheid onzes aardschen levens, die op dit kerkhof mij diep werden ingedrukt, aan
de onvergankelijkheid herinnerde. Ik moet bekennen, dat ik nooit een kerkhof doorwandeld heb met dat gevoel als te St. Thomas. De beroemde begraafplaats van Père la Chaise te Parijs, waarover ik in dezelfde maand, doch een jaar later, wandelde, maakte minderen indruk op mij: deze kwam mij voor, als te gekunsteld, te sierlijk, te stijf en te zeer op elkander gepakt; ook was er, naar evenredigheid der vele graven, te weinig geboomte, en boomen zijn op een kerkhof noodzakelijk tot zuivering der bedorvene dampkringslucht. Hier, te St. Thomas, was alles eenvoudig, natuurlijk en tot weemoed stemmende. Dit bragt mij dan ook in eene zeer ernstige en weemoedige gemoedsgesteldheid, en gaf mij eene zekere vertroosting, waartoe de omstandigheden, waarin ik mij toen bevond, zeker veel bijdroegen: ik was ziekelijk, en had allen eetlust verloren; ook werd ik met geweldige pijn in het hoofd gekweld. Ik bevond mij op eene plaats, waar de dood minder dan ergens elders verschrikkelijk is, en onder eene luchtstreek, waarin deze meer woedt dan op eenige andere, omdat zucht naar winst hier uit alle landen van Europa velen heenvoert, wier ligchaamsgestel hier niet te huis behoort.
Onder zulke omstandigheden beschouwde ik een kerkhof al terstond uit een geheel ander oogpunt; en, na eenigen tijd hier rondgewandeld, en de graven opgemerkt te hebben van hen, die hier grootendeels in jeugdigen leeftijd gestorven, die jong en sterk, aanzienlijk en vol

{==174==} {>>pagina-aanduiding<<}
begaafdheden waren, vraagde ik mijzelven: ‘Wat geeft mij meerder regt op het leven en deszelfs genoegens, dan deze hadden? Wat onderscheidt mij van alle dezen, wier gunstige vooruitzigten en blijde verwachtingen op eenmaal door den dood verijdeld werden? Wat anders, dan Uwe genade, o God! dan Uwe liefde, die mijn leven nog nuttig voor mijzelven, misschien nog dienstbaar voor anderen maken wil? Laat daarom, als Gij mij ééns van deze aarde roept, dit mijn deel zijn, dat men, met toepassing op mij, op de grafzerk zetten kan: Zalig zijn de dooden, die in den Heere sterven; want zij rusten van hunnen arbeid, en hunne werken volgen hen!’
Het mag inderdaad een nuttig en stichtelijk werk genoemd worden, als men, vrij van alle onreine beginselen, een kerkhof bewandelt; want het doet ons op eene wijze aan den dood denken, die voor ons kiesch gevoel niet aanstootelijk is, en ons gemeenzaam met denzelven maakt; en dit te bevorderen toch is wenschelijk, dewijl de gedachte aan iets, dat ons zoo onvermijdelijk nadert, niet kan ter zijde gezet worden, of wij stellen ons daaraan bloot, dat dezelve zich met zoo veel te meer verschrikking aan ons opdoet, ja voor onze gezondheid en ons leven nadeelig wordt, door de onrust en vrees, die zij in ons binnenste brengt, en door het aanwenden van middelen, die ons leven kunstmatig verkorten. Zijn het niet de krijgsman en de zeevaarder, die den dood het meest van nabij zien, en desniettegenstaande het minst voor denzelven vreezen, en het langste en gezondste leven?
Het denkbeeld aan den dood te verwijderen, hecht ons daarenboven op eene verlagende wijze aan geld en vergankelijk goed, en doet ons vergeten, dat wij eene hoogere bestemming hebben, en daarvoor leven moeten. Tot eenen schadelijken schrik voor den dood hebben reeds in onze jeugd de onaangename en onjuiste afbeeldsels van denzelven veel bijgedragen, en werken daartoe nog dagelijks mede: het gezigt van het bekkeneelhuisje

{==175==} {>>pagina-aanduiding<<}
bij de kerk; misschien ook de reuk der bedorvene lucht, welke uit de graven in de kerken opstijgt; de akelig opgesierde lijkkoetsen, voorzien van nagemaakte doodshoofden en doodsbeenderen en zwarte kwasten en pluimen. Vele van deze en dergelijke vertooningen hebben op zichzelven wel niets afschrikkends; - immers wanneer doodsbeenderen beschouwd worden als de eenvoudige steunsels van ons stoffelijk ligchaam; de zeissen, niet als het zinnebeeld van verwoesting en vernietiging, maar als het middel, waardoor de rijpe aren worden afgemaaid, om daarna dezelve in te oogsten, dan hebben zulke voorstellingen op zichzelven niets afzigtelijks; - maar zij zijn af te keuren, als middelen, om den mensch voor den dood te doen vreezen; zij strijden zelfs dikwijls met de bedoeling eener andere gewoonte, om, namelijk, bij de begrafenis van een kind of ongehuwde, den dragers bloemen op de borst te plaatsen en in den mond te geven.
Ik zoude daarom aan de wijze, waarop de Hernhutters hunne lijken begraven, de voorkeur geven, als veel meer goeden smaak en betere bedoelingen aan den dag leggende, dan zulks over het algemeen bij anderen geschiedt.
Weinige dagen, nadat ik het kerkhof te St. Thomas bezocht, en daardoor aanleiding ontving tot het ter neder schrijven dezer invallende gedachten, was ik getuige van eene begrafenis, die mij beter beviel dan dezulke, welke ik in het Moederland zoo dikwerf bijwoonde. Een jong Fransch koopman was gestorven, en werd, naar de gewoonte in deze landen, waar de dood niet lang twijfelachtig blijft, nog dienzelfden dag tegen den avond begraven. Hij was een zeer geacht en aanzienlijk jongman geweest; zijn broeder deed hier belangrijke zaken; en daarom werd het lijk gevolgd door het grootste gedeelte der kooplieden van het eiland, onder welke ik ook eenige Joden opmerkte, hetgene ik echter reeds meermalen op Curaçao gezien had. Het lijk lag in eene kist, welke aan beide einden smal toeliep, en een weinig breeder werd op de hoogte der ellebogen van het

{==176==} {>>pagina-aanduiding<<}
ligchaam; dus eenigzins met de gedaante eener Egyptische mumie overeenkomende. De kist was wit, met eenige gouden of zilveren randen, en stond, zonder eenig verder bekleedsel, in eene lijkkoets, van gedaante als de onze, doch van eene lichte kleur, en zonder eenige afbeeldsels des doods. Op het kerkhof hield de broeder des overledenen eene korte aanspraak, en bedankte de aanwezigen voor de laatste eer, aan den gestorvene betoond. In de stad komende, gingen degenen, die het lijk naar het graf vergezeld hadden, naar hunne eigene huizen terug.
Ik dacht dien avond nog lang over deze begrafenis na; en ik moet bekennen, dat ik dezelve noch ondoelmatig noch onstichtelijk vond, en zelfs aanmerkte als eene wijze, die althans den schadelijken afschrik voor den dood niet vermeerderde.
Doch een welingerigt kerkhof wischt die nadeelige, akelige denkbeelden van den dood merkelijk uit, welke wij in onze jeugd opgedaan hebben, en die in lateren tijd gevoed werden, en maakt ons met den naderenden broeder bekend en gemeenzaam. Hier toch verkrijgen wij beter, dan elders, de Evangelische voorstellingen: De dood is eene rust na den arbeid; een slaap, waarop een ontwaken volgt. Hier leeren wij het sterven beschouwen als eene uitnoodiging voor den vermoeiden en rampspoedigen reiziger, om het hoofd ter ruste neder te leggen. Hier eerbiedigen wij de stille verblijfplaats der dooden, als een akker, aan God geheiligd.
En waar treffen ons weinige woorden zoo sterk, als wanneer wij die op een kerkhof lezen? Het memento mori (gedenk te sterven); het hodie mihi, cras tibi (heden voor mij, morgen voor u); het plus ultra (verder dan hier) komen als van onder den grafsteen, en dringen ons in het hart. Het is alsof wij ze nimmer in den Bijbel gelezen hadden, zoo krachtig spreken deze plaatsen: In het graf, waar gij heen gaat, o mensch! is geen werk, noch verzinning, noch wetenschap, noch wijsheid. - De wereld gaat voorbij, met alwat zij be-
{==177==} {>>pagina-aanduiding<<}
geerlijks heeft; maar die den wille Gods doet, blijft tot in eeuwigheid. - Werk, o mensch! terwijl het dag is; de nacht komt, waarin niemand meer werken kan. - De gedachtenis van den regtvaardige blijft in zegeninge.
Een kort, maar boven het middelmatige verheven, vers, op de grafnaald gebeiteld, sticht en roert ons meer, dan menige sierlijke en welsprekende lijkrede.
Doch dit alles is nog het eenigste nut niet, hetwelk ons een kerkhof schenken kan: het is ook een gepast middel, om nog lang in onze gedachtenis te bewaren het aandenken aan hen, wien wij onderrigt, hulp en troost te danken hadden, of aan wie wij door het huwelijk of door de banden des bloeds of der vriendschap verbonden waren. Ik heb wel eens opgemerkt, dat men den menschen eene ondienst bewees, door van hunne afgestorvene betrekkingen te spreken, hoe lief en dierbaar die hun ook geweest waren. Ik heb wel eens gehoord, dat een mensch het huis verliet, waarin iemand, die naauw aan hem verbonden was, stierf, of de kerk vermijdde, waar deszelfs stoffelijk overblijfsel geborgen was. Zoo dit uit geene onedeler bron voortkomt, dan zal het misschien wezen, omdat het woord dood of gestorven zich in onze denkbeelden heeft afgedrukt als een geraamte, zamengesteld uit verdorde beenderen, zoo als men die op de Anatomie bewaart, om te doen zien, door welke hoofdsteunsels het ligchaam van den mensch wordt in elkander gehouden. Want waarom anders zou men de herinnering aan vorige genoegens wegwerpen, die ééns ouders of kinderen, echtgenooten of vrienden ons schonken? Wij denken immers gaarne aan de plaats, waar wij goed onthaald werden en veel vreugde genoten; wij spreken er nog na jaren tijdsverloop met ophef van; en het aandenken aan menschen, die meestal de hoofdoorzaken daarvan waren, zouden wij in onze gesprekken mijden en uit onze gedachten wisschen!.....
Doch op een welingerigt kerkhof, op de stille rust-
{==178==} {>>pagina-aanduiding<<}
plaats der dooden, worden wij niet afgeschrikt van eene stille, genoegelijke en weemoedige herdenking aan onze geliefde afgestorvenen. Met aandoening herinneren wij ons daar, wat zij, wier ligchamen in deze graven rusten, eenmaal voor ons waren; en terwijl wij eenen pligt der dankbaarheid vervullen, trekt ons hart en verstand het gewigtigste voordeel daarvan. Waarom sticht men op de graven van uitstekende mannen, die het vaderland gered of wèl gedaan hebben, zulke prachtige gedenkteekenen? Is het niet, om derzelver aandenken, ook op die wijze, lang in het geheugen te bewaren; om te doen zien, hoezeer het vaderland verdiensten erkent en vereert; en om het nageslacht op te wekken tot trouw en liefde voor zijnen geboortegrond?
Zou men den regtschapen' man, die in zijn huis en in de maatschappij nuttig was, aan de vergetelheid overgeven, omdat de kring, waarin hij werkte, klein was? Kan ook hij niet op het nageslacht voortwerken, als zijn aandenken levendig gehouden wordt? Zou zijn graf ook geene leerschool kunnen zijn, al worden de lessen in eenen kleineren kring verstaan? Het behoeft daarom geen kostbaar gedenkteeken te zijn, om de gedachtenis aan den vrome en wijze te verlevendigen: de eenvoudige zerk of de grafheuvel, door een' bladerrijken boom overschaduwd, die het stof van den waardigen mensch en Christen, burger en huisvader bedekt, leeren en stichten ons meer, dan het marmeren praalgraf van den rijken dwaas. Hoe nuttig is het voor den leerling, als hij het graf zijns meesters bezoekt! Krachtiger, dan de welsprekendste taal doen kan, wordt hij hier onderrigt en gesterkt, om op den hem aangewezen' weg voort te gaan. Hoe heilzaam is het voor het hart des beweldadigden, als hij nu en dan zijne treden naar het kerkhof rigt, en onder de graven dat zijns weldoeners vindt, wien hij redding en hulp te danken had! Dat bezoek aan het graf wekt hem op tot inspanning zijner krachten, om aan het edelmoedig oogmerk des afgestorvenen menschenvriends te beantwoorden. Hoe vele voordeelen heeft het

{==179==} {>>pagina-aanduiding<<}
niet voor regtschapene kinderen, als zij op den gedenkdag van den dood hunner ouders eene bedevaart naar derzelver graf doen! Zoo zij ooit de liefde van de voedsters, verzorgers en leidslieden hunner kindschheid en jongelingschap miskenden, hier begrijpen zij eerst, wat het zegt, wijze en vrome ouders gehad te hebben, en wat zij aan derzelver trouw en zorgen schuldig zijn! Zoo zij ooit derzelver raad in den wind sloegen, hier, waar alle misleiding verdwijnt, en waarheid zich laat gevoelen, leeren zij dezelve nog ter harte nemen! Zoo zij ooit van den weg der deugd afweken, en hunnen ouderen tranen gekost hebben, hier worden zij als uit het graf vermaand, bij het goede te blijven, en het ouderlijk aandenken te vereeren door eenen deugdzamen wandel!
Ja, een welingerigt kerkhof mag als hulpmiddel tot deugd en wijsheid beschouwd worden. Maar van al het boven opgenoemde kennen onze landgenooten zoo weinig bij ondervinding, door de zucht van velen, om in den geërfden kelder onder de kerk te liggen, en door de gehechtheid van sommigen aan het oude, zonder te vragen, of het goed is, en of het niet door beter zou kunnen vervangen worden. Hoe is het mogelijk, dat men in de negentiende eeuw, in ons verlicht vaderland, kon aandringen, om de lijken in de kerken te begraven, en er nog onder de ouden van dagen eene gewoonte kan voorgestaan worden, die alle voordeelen van een goed kerkhof mist, en daarenboven onnatuurlijk is, omdat het ligchaam tot stof moet wederkeeren, en er niet doelmatiger mede kan gehandeld worden, dan het in den schoot der aarde te leggen; terwijl in de kelders der kerk de ontbinding van het ligchaam wordt verhinderd, en nog bovendien aan de levenden schade veroorzaakt? De holle kerken met dikke muren en weinige opene ramen zijn, door de koude en vochtige lucht, welke er in heerscht, op zichzelven reeds ongezond; maar worden uiterst schadelijk, als de bedorvene uitwaseming der rottende lijken zich daarmede

{==180==} {>>pagina-aanduiding<<}
vermengt, dezelve verdikt en daarin blijft hangen. Menigmaal is dit zelfs zoo sterk, dat het door den reuk wordt waargenomen. En hoe anti-Bijbelsch is eindelijk deze gewoonte; want wij lezen immers niet, dat de lijken in den tempel of in de Synagoge begraven werden, maar wel buiten de steden op kerkhoven.
Ik vermeen eene behoorlijke achting voor het overblijfsel van den mensch te gevoelen; maar ik moet bekennen, dat het denkbeeld, dat men mijn lijk in zee zou werpen, mij minder hindert, dan dat ik, door in de kerk begraven te worden, na mijnen dood schadelijk zou wezen voor de gezondheid mijner medemenschen; dat mijn lijk, in deszelfs planken woning, door roofzieke doodgraversknechts zou geplunderd, en mijne beenderen zouden moeten gestoord worden, omdat ik van mijne voorouders geenen grafkelder geërfd heb!
Het kon dus niet anders, of het moest mij aangenaam wezen, bij mijne komst in het Moederland, te vernemen, dat er van Gouvernementswege maatregelen genomen waren, om de gewoonte, van de lijken in de kerken te leggen, eindelijk te doen ophouden, en om grafplaatsen in te rigten buiten de steden. Het is te hopen, dat de zorg voor de daarstelling en het onderhoud van dezelve in handen zal komen van onbevooroordeelde mannen, die het goede te dezen opzigte kennen, en hetzelve willen bevorderen; opdat men, zoo veel mogelijk, buiten alle steden in ons vaderland kerkhoven verkrijge, in een aangenaam oord gelegen, vooral ruim en met boomen beplant, met breede wandelpaden doorsneden, en onder een behoorlijk opzigt gesteld, hetwelk de orde en zindelijkheid bewaart, en de hulpvaardige hand biedt aan degenen, die met de nieuwe inrigting van een kerkhof onbekend zijn, en wier bijzonder werk echter veel bijdraagt tot het welstandige van het geheel. Daardoor zou te eenigen tijde in ons vaderland het woord kerkhof, dat thans op velerlei wijze zoo zeer ontheiligd is, weder deszelfs ware beteekenis verkrijgen, en ons tot ernst en leerrijke gedachten stemmen.



{==181==} {>>pagina-aanduiding<<}

Nog eene opmerking over het ontstaan van het noorderlicht. Door dr. Nürnberger.

Nadat Dr. nürnberger de, in het Mengelwerk der Letteroefeningen, No. XV. 1830. overgenomene, waarnemingen en bedenkingen aangaande het Noorderlicht had medegedeeld, kwam hem de Bibliothèque universelle in handen, die een zaakrijk opstel over hetzelfde onderwerp behelsde, waarvan hij vervolgens een kort uittreksel gaf aan zijne landgenooten. Wij meenen velen onzer Lezeren geene ondienst te doen, wanneer wij ook dit latere schrijven over een zoo merkwaardig natuurverschijnsel opnemen.
De steller van het stuk in de Bibl. univ. (dus luidt het berigt van den Heer nürnberger) gaat van de hoogst merkwaardige en ontwijfelbare daadzaak uit, dat, in het algemeen en in het groot, de delfstoffen, en met name de metalen, op eene regelmatige wijze over de aarde verdeeld gevonden geworden, en wel in dier voege, dat zekere metaalsoorten bijna uitsluitend tot bepaalde landstreken schijnen te behooren. Zoo zijn b.v. de zoogenaamde edele metalen, als goud, platina en zilver, in grootere hoeveelheid slechts tusschen de keerkringen (*) te vinden; koper, tin en lood heeft men doorgaans alleen op hoogere breedten, en het ijzer behoort aan het diepere noorden. Deze groote lagen ijzer in het noordelijk gedeelte der aarde nemen met 32o N.B. eenen aanvang, strekken zich van daar uit, zoo verre het vasteland reikt, en worden meest gevonden tusschen den 45sten en 65sten graad noorderbreedte. In het zuidelijke halfrond, daar-
{==182==} {>>pagina-aanduiding<<}
entegen, heeft men tot nu toe, zoo verre er mineralogische nasporingen gedaan zijn, geene zoo groote lagen ijzer ontdekt; eene omstandigheid, welke de zeldzaamheid der zuiderlichten, in vergelijking van de noorderlichten, (voor zoo veel men stellen mag, dat het gansche verschijnsel van de medewerking des ijzers afhangt) zeer goed schijnt te verklaren.
Men beschouwe dan dat groote noordelijk ijzergewest als de plaats eener geheel bijzondere werkzaamheid der elektrieke stof, welke door de bekende aantrekking van het ijzer in ongemeene hoeveelheid daarheen gelokt wordt, en zich van hier aan het aardrijk, tot herstelling van het elektrieke evenwigt, weder mededeelt. Vandaar komt het ook, dat in het zuidelijk halfrond, waar het, gelijk is aangemerkt, aan die groote ijzerlagen, als middelen ter afvoering der elektrieke stof, ontbreekt, de onweders meestal veel geweldiger zijn, dan ten noorden van de evennachtslijn, dewijl dezelve daar de plaats van het ijzer, in het toevoeren van elektrieke stof en herstelling van het elektrieke evenwigt, moeten vervangen. Dit merkwaardig onderscheid ten opzigte der verschijnselen in den dampkring van de beide halfronden schijnt althans op deze wijze verklaard te kunnen worden. Men moet dus liever deze onderstelling aannemen, daar het tot nu toe nog niet gelukt is, iets anders, dat voldoet, over eene zoo opmerkelijke zaak in het midden te brengen.
Om nu echter te bepalen, wat de alzoo door het groote noordelijke ijzergewest ingezogene elektrieke stof noodzaakt, om juist in de nabijheid van de noordpool weder uit te stroomen, en dus die soort van loopkring te vormen, waarvan het elektrieke verschijnsel der noorderlichten in de poolgewesten afhangt - wordt in deze onderstelling aangenomen, dat rondom de noordpool eene groote, opene en in elk jaargetijde vrije zee zijn moet. Hiertegen zal men thans te minder bedenkingen inbrengen, daar de laatste ontdekkingsreizen in het noorden, en de waarnemingen der walvischvangers, die dikwijls zeer nabij de pool geweest zijn, naauwelijks eeni-
{==183==} {>>pagina-aanduiding<<}
gen twijfel daaromtrent overlaten. De voorstanders van dit gevoelen, die men Polisten noemt, geven aan gezegde poolzee eene wijdte van wel vijfhonderd geografische mijlen, eene onpeilbare diepte, en laten het water in eene steeds durende hevige beweging zijn; en hiervoor schijnen verscheidene belangrijke daadzaken te pleiten. Volgens geschiedkundige berigten, is deze poolzee vóór ommtrent vier eeuwen ontoegankelijk geworden. Eene aan de oostkust van Groenland ten jare 980 door den Deenschen Koning erik den Rooden opgerigte Deensche volkplanting heeft blijkbaar tot in de vijftiende eeuw gebloeid, om welken tijd de ijsvelden te sterk toegenomen zijn, om verder gemeenschap met het moederland toe te laten. Maar ook dit aanwassen der poolijsbergen is binnen natuurlijke grenzen beperkt, welke niet overschreden kunnen worden; en het sedert eenige jaren opgemerkte afdrijven van ongemeen groote ijsgevaarten uit het noordelijk poolgewest naar zuiderlijker zeeën duidt eene omkeering in die verstijfde luchtstreek aan, en opent het uitzigt, dat de onderstelde groote poolzee niet enkel op den weg van natuurkundige gevolgtrekkingen én geschiedkundige herinneringen, maar ook met het roer in de hand
te vinden zal zijn. Deze groote, steeds vrije poolzee is het, waar zich de van de ijzergewesten ingezogene en naar het binnenste der aarde toegevoerde elektrieke stof weder verheft, en wel door middel van derzelver waterdampen opwaarts gedreven wordt, om voor het oog dat wonderbare schouwspel voort te brengen, hetwelk onder den naam van Noorderlicht bekend is en een zoo prachtig verschijnsel oplevert. Men weet, dat, ten gevolge der wenteling van de aarde om hare as, de plaatsen in de nabijheid der evennachtslijn eene zeer snelle beweging hebben, waarin de poolgewesten niet deelen; welligt moet men hierin eene der oorzaken zoeken, waarom juist deze streek zoo bijzonder gunstig is voor de vrije ontwikkeling en opstijging der elektrieke stof van het noorderlicht.
Men ziet (schrijft verder de Heer nürnberger)

{==184==} {>>pagina-aanduiding<<}
uit deze korte opgave, dat de steller van het genoemde stuk in de hoofdzaak - de elektrieke natuur van het Noorderlicht - met mij van hetzelfde gevoelen is, en alleen in zoo verre verschilt, dat hij zijne onderstelling grondt op eene uitgebreide noordelijke landstreek, waaraan het ijzer bijzonder eigen is. Dat het ijzer daar in die groote hoeveelheid wordt gevonden, is eene onwedersprekelijke daadzaak; en dat het ijzer eene naauwe verwantschap met de elektrieke stof heeft, kan mede niet in twijfel getrokken worden. Het alhier medegedeelde verdient dus allezins opmerking.





Iets over het huiselijk leven der oude Egyptenaren.

Het was bij de oude Egyptenaren eene algemeene gewoonte, de graven der afgestorvenen te versieren met afbeeldingen van de bezigheden en onschuldige genoegens des aardschen levens. De onderzoekingen van champollion hebben van daar reeds veel licht verspreid over de geschiedenis en de leefwijze van dit merkwaardig volk. Het schilderwerk in de graven, voor bederf bewaard gebleven, stelt ons deszelfs kunsten, handwerken en bedrijven als aanschouwelijk voor oogen. Wij zien ons verplaatst in de oudheid, en merken met verwondering op, dat de mensch steeds en overal ten naastenbij dezelfde wetten in denken, gevoelen en uitvinden volgt. - Wij vertrouwen, dat het onzen lezeren niet onaangenaam zijn zal, hier eenige bijzonderheden dienaangaande vermeld te vinden.
Landbouw. Men heeft beweerd, dat de hedendaagsche Italiaansche ploeg volkomen dezelfde is, dien ennius en virgilius bezingen, columella en varro beschrijven. De Egyptische ploeg met al zijn toebehooren, zoo als die thans nog gebruikt wordt, is van nog veel ouderen oorsprong. Niet alleen zijn deze werktuigen heden ten dage aldaar dezelfde, die ze vóór

{==185==} {>>pagina-aanduiding<<}
drieduizend jaren en vroeger waren; ook in het algemeen werd alle veldarbeid, de wijnlezing, de inzameling van den hibiscus esculentus, het zaaijen, dorschen, inoogsten van het koren, toen eveneens, als thans, gedaan. Laatstgenoemde werkzaamheid is op eene kleine schilderij aldus afgebeeld: Twee ossen treden op den dorschvloer diep in het stroo, en worden door eenen boer met een' puntigen stok aangedreven. In hieroglyphen-schrift staat er onder: ‘Hier wordt koren gedorscht,’ en de boer zingt daarbij: Trapt toe, gij ossen! trapt; want ééne maat koren is voor u, het overige voor den meester. Nog drie andere personen zijn daarbij geschilderd: een landman komt met den vollen korenkorf van den akker; een andere gaat weg met een' ledigen korf, dien hij zoo even op den hoop heeft geledigd; en een kind, met een' bezem in de hand, veegt het koren bijeen, dat van onder het stroo ten voorschijn komt. Het beeldwerk en de schilderijen in de graven te Beni-Hassan en Elethia toonen ons ook ten duidelijkste, op welke wijze de Egyptenaren de druiven traden, den most persten en in aarden kruiken bewaarden. Deze behandeling was zeer eenvoudig en onvolkomen -menschenkrachten werden er niet bij gespaard: zij kenden de wijnpers nog niet; de voeten van verscheidene landlieden, die allen met de handen zich aan een, van het dak nederhangend en onder in zoo vele kleinere gedeelten vaneengescheiden, touw vasthielden, vervingen de plaats daarvan. De uitgeperste druiven werden vervolgens in eenen zak gedaan, welken men dan zamendraaide, gelijk wij het linnen bij de wasch uitwringen. De vaten, in welke men den wijn bewaarde, waren klein; zij konden van vijftig tot honderd, ten hoogste, van onze flesschen bevatten. - Ook de andere werktuigen van den landbouw der oude Egyptenaren zijn eenvoudig;
derzelver aantal is slechts gering, en zij hebben dezelfde gedaante, als de gereedschappen, die nog heden in Egypte gebruikt worden.
Veefokkerij en Veeärtsenijkunst. Groot is de menig

{==186==} {>>pagina-aanduiding<<}
te van overblijfselen, welke hierop betrekking hebben. Zoo ziet men eenen zwijnenhoeder met eene groote kudde zwijnen; een bewijs, dat de Godsdienst daar te lande het gebruik van varkensvleesch niet verbood. Volgens herodotus, lieten de Egyptenaren het uitgezaaide koren door varkens in de met Nijl-slibben overdekte akkers trappen; uit schilderwerk schijnt te blijken, dat schapen dit werk deden. De egge, toen welligt nog onbekend, was dus niet in gebruik. Verder ziet men schaapherders, geitenhoeders, koeherders, eene koe, waaraan te gelijker tijd een kind en een kalf zuigen; hier melkt men koeijen, daar maakt men kaas; ginds wordt eene geit geslagt en afgetrokken; en bij elke van deze verrigtingen is een Koptisch woord in hieroglyphen-schrift bijgevoegd. - Ook de werkzaamheden van den veeärts zijn afgebeeld. Zoo ziet men eenen os binden en op den grond nederwerpen; de arts grijpt het dier in den bek; eene groep van drie zieke runderen staat daar uitnemend schoon naar de natuur bij geteekend. Op andere schilderijen is men bezig eene gans de pip te ligten; er komen mannen voor, die geiten en gazellen behandelen; voorts iemand, die het toezigt op ooijevaren had. Hieruit besluit men, dat het den Egyptenaren gelukt was, gazellen te temmen, en dat zij ooijevaars aten. Acerbi (Oostenrijksch Consul te Alxandrië) heeft er een' geproefd in Nubië, en verzekert, dat de smaak uitmuntend is. Het verdient voorts opmerking, dat nergens op de schilderijen eenig spoor van den kameel en buffel voorkomt; deze dieren zullen dus waarschijnlijk in lateren tijd door Arabieren ingevoerd zijn. Het is echter niet wel te begrijpen, hoe, zonder den kameel, de handel met Indië en het binnenland van Afrika die uitgebreidheid
heeft kunnen erlangen, welke dezelve had ten tijde der ptolemaeën.
Kunsten en Handwerken. De verzameling is, wat dit vak aangaat, zoo rijk, dat wij de voorwerpen slechts opnoemen kunnen. Daar komen verscheidene af-
{==187==} {>>pagina-aanduiding<<}
beeldingen van pottenbakkerijen voor; het vaatwerk heeft geheel den vorm van de kannen der hedendaagsche Arabieren; maar het rad, dat thans met den voet wordt gedreven, werd destijds met de hand in beweging gebragt. Voorts ziet men alles, wat bij het vervaardigen van lijnwaad plaats heeft, van het spinnen af tot het afmaken van het weefsel - de kunst is nog in hare kindschheid, maar eveneens wordt nog in de tenten der Bedouïnen geweven, en zoo weefde men ook weleer onder de Aartsvaders. Op andere schilderijen ziet men lieden, die hout kloven, schrijnwerkers, schoenmakers en lederbereiders, wapensmeden, verwers, die houten huisraad verwen, lastdragers, die zware balken dragen, beeldhouwers, die sphinxen vervaardigen, kunstenaars, die reusachtig beeldwerk beitelen, polijsten en beschilderen, lieden, die eenen krijgswagen met al deszelfs toebehooren maken, steenhouwers, verfwrijvers, goudsmeden, vervaardigers van ingelegd werk, touwslagers, scheepstimmerlieden, glasblazers, die flesschen en valsche parels blazen, slootgravers, goudwegers, waschvrouwen, enz. Op eenige afbeeldingen ziet men werk verrigten, waarvan wij thans geen begrip hebben. Bij de waag komt iets merkwaardigs voor: op de eene schaal ziet men eenen os afgebeeld; in de andere liggen verscheidene gouden ringen. Ook vindt men, op andere tafereelen, in plaats van den os, een kalf op de weegschaal, of eene geit, en zelfs eenen kikvorsch. Champollion meent dit zoo te kunnen verklaren: De kevers, die men overal in Egypte menigvuldig, van elke grootte en uit onderscheidene stoffen vervaardigd, vindt, waren eene munt, in plaats van welke, bij voorwerpen van grootere waarde, zilveren en gouden ringen gebruikt werden; de kleine beeldjes
van ossen, kalveren, kikvorschen zouden dus niets anders zijn, dan gewigten, die oorspronkelijk misschien zoo veel waarde hadden, als de afgebeelde dieren golden, doch naderhand eene soort van bepaalde munt werden. Zeide men derhalve, dat eenig wapen of vaatwerk twee

{==188==} {>>pagina-aanduiding<<}
ossen of twee kalveren waardig was, zoo meende men een gewigt in goud, of een aantal gouden ringen, ter zwaarte van tweemaal het bepaalde gewigt in ossen- of kalver-beeldjes.
Spijzen en Huisraad. Hier bevredigt de verzameling onze nieuwsgierigheid in ruime mate. Men ziet op de schilderijen allerlei huisraad, sopha's, bedden, kasten, stoelen, kannen, gouden en zilveren vaatwerk van ongewone gedaante, maar fraai bewerkt, enz. Mannen en vrouwen aan de kaptafel laten zich op de harp iets voorspelen, en door dwergen of narren onderhouden. Ook de keuken is niet vergeten; de kok bereidt vleesch, waaraan hij verschillende gedaanten geeft, om oog en smaak te gelijk te voldoen; het nageregt bestaat uit ooft en lekkernijen; hier schilt men uijen, daar kneedt men brooddeeg met de voeten; ginds worden ganzen gemest, geplukt, gekookt of gebraden; een slager slagt een rund; vrouwen, met eetwaren beladen, komen op de groenmarkt, en de hofmeester schrijft op, wat hij uitgeeft, om voor zijnen heer rekening en verantwoording te kunnen doen. Op twee afbeeldingen ziet men twee draagstoelen van onderscheiden maaksel; de eene, rijk versierd, wordt op de schouders gedragen, - de andere, zonder wielen, als eene slede getrokken.
Spelen. Daar komen eenigen voor, waarvan wij geene beteekenis of doel weten; doch op eene schilderij ziet men duidelijk twee spelers schaken of dammen; de stukken gelijken die van het Arabisch schaakspel. Op eene andere werpen eenige personen eene piek of spitsen stok naar een wit. Zeker zou niemand gedacht hebben, in de graven der oude Egyptenaren een spel afgebeeld te vinden, dat men thans alleen nog in de kroegen in Italië aantreft, en waarvan de hedendaagsche bewoners van Egypte niets meer weten; namelijk het morra-spel: daar komen twee personen op voor, welke de vingers tegen elkander uitsteken, en de daarbij geschreven Egyptische naam van het spel beteekent raden. Op den wand eener grot te Beni-Hassan, die zeer rijk aan tooneelen uit het

{==189==} {>>pagina-aanduiding<<}
huiselijk leven is, ziet men worstelaars, ten getale van tweehonderd, in zeer verschillende houdingen. Om de bewegingen en de om elkander geslingerde ledematen der kampenden te beter te doen uitkomen, heeft de schilder den eenen telkens wit, en den anderen zwart afgebeeld.
Gezang, Muzijk en Dans. Wij kunnen geene hooge gedachten van het gezang der oude Egyptenaren hebben, zoo het aan dat der hedendaagschen eenigermate geleek; en mogen wij naar het handgeklap oordeelen, waarmede aanschouwers en toonkunstenaars den zang begeleiden, zoo schijnt dezelve niet anders geweest te zijn. Evenwel komen er op de schilderijen harpen van een ongemeen sierlijk maaksel voor, lieren, die misschien later den Grieken tot voorbeelden dienden, regte fluiten, dwarsfluiten, dubbele fluiten, cimbalen, trompetten, en eene mandoline met zeer langen hals, zoo als men er thans nog heeft. - De dans was steeds bij alle volken uitdrukking van vreugde; en meestal nemen beide geslachten gelijkelijk deel daaraan. Maar bij de oude Egyptenaren dansten de mannen afzonderlijk onder elkander, en zoo ook de vrouwen. Dansen, waarbij mannen en vrouwen vermengd zijn, vindt men niet afgebeeld. Overigens schijnt het, dat de vrouwen te gelijk dansten en zongen, gelijk de hedendaagsche danseressen, welke men alme noemt; maar die van den ouden tijd hebben betere houding, zijnde soms zoo vlug en bevallig, dat men ze op het Vatikaan niet fraaijer zien kan. Anderen voeren wonderlijke dansen uit en doen kunsten; zij slaan achterover, en vormen alzoo op handen en voeten eenen boog.
Scheepvaart. Men vindt verscheidene vaartuigen van verschillende grootte afgebeeld. De sieraden zijn rijk en keurig bewerkt. De schuiten hebben vierkante zeilen, en deels riemen, deels niet. De schepen voor reizigers waren anders, dan de vrachtschepen, en hadden een of twee vertrekken, gelijkende op de hedendaagsche cangie en dahabie. De vaartuigen der oude Egyptenaren werden met veel zorgvuldigheid versierd: de zeilen b.v. zijn in velden van twee of meer kleuren verdeeld, en rondom loopt een breede zoom met schilderwerk; aan het roer ziet men gesneden beeldwerk; de wanden of zijden van de kajuit zijn met openingen voorzien; eene zeer fraaije zitplaats van ingelegd werk, eenigermate eenen troon gelijkende, was voor den kapitein bestemd, wanneer hij de frissche lucht genieten wilde.

{==190==} {>>pagina-aanduiding<<}

Jagt. Er is slechts eene enkele schilderij gevonden, waarop de krokodilienjagt wordt afgebeeld, en deze is nog daarenboven zeer onvolkomen. Maar de jagt op hazen, gazellen, antelopen, ja zelfs op wilde dieren in de woestijn, komt menigvuldig voor. De vogelvangst ziet men zeer duidelijk geschilderd; de netten zijn vol eenden, ganzen en andere groote vogels. Er worden ook vogels met den strik gevangen. Het is inderdaad belangrijk, op te merken, dat de Ouden bij deze jagt even als wij te werk gingen; sleepnetten, strikken - alles is gelijk bij ons. Hoe oud zijn misschien eenige vermakelijkheden, die wij voor nieuwe uitvindingen houden!
Natuurlijke Geschiedenis. De verzameling heeft zoo vele afdeelingen, als de natuurlijke geschiedenis hoofdklassen bevat. Het belangrijkste is het zoölogisch gedeelte, wegens de treffende waarheid en fijnheid der teekening. Daar komen vogels voor, welke men thans niet beter en fraaijer zou schilderen; ook sommige visschen en viervoetige dieren zijn uitmuntend. Verder ziet men fabelachtige dieren, onder anderen een viervoetig gevleugeld dier, en misschien enkele, wier soort uitgestorven is. Eenige zijn slecht geteekend en grof geschilderd, b.v. de giraffe.





Iets, over de bekendheid van onze letterkunde bij den vreemdeling.

(Vervolg en slot van bl. 131.)


K.

Kinsbergen, (van) Beschreibung vom Archipelagus. Rostock, 1792.

Konijnenburg, (j.) Untersuchung über die Natur der Alttestament. Weissagungen auf d. Messias. Lingen, 1795.

Krom, (j.h.) Ueber die besten Mittel den armern und niedern Volksclassen mit dem Inhalte der H.S. bekannter zu machen. Uebers. u. mit Anm. von h. hesse. Munster, 1803.




L.

Landungsgeschichte der Engländer und Russen in Holland im Herbste 1799. Nebst Anekdoten über den Heerführer, von einem Officier im Gefolge des Generals bruce. Hamburg, 1800.


{==191==} {>>pagina-aanduiding<<}

Lebensgeschichte von p. camper. Uebers. von j.b. keup. Stendal, 1792.

Leeuwenhoek, (a.) Select Wocks, transl. fr. the Dutch by s. hooke. London, 1810. 1 V. 4to.

Alle de werken van leeuwenhoek zijn in het Latijn, 7 Deelen, 4to. in 1722 overgebragt. Zie ebert, Allg. Bibliog. Lexicon, Art. leeuwenhoek.

Limburg brouwer, (p. van) Essai sur la beauté morale de la Poësie d'homère. Liege, 1830.

- Essai sur la beauté morale des Poësies de pindare. Bruxelles, 1830.

Loghem, (h. van) Les Harmonies de la Nature, Poëme en V Chants, trad. librement etc. par a. clavareau. Amst. 1829.

Luzac, (e.) Betrachtungen über den Ursprung des Handels, nebst der Macht der Holländer, die allmählige Zunahme ihres. Handels und ihrer Schiffahrt, die wirkenden Ursachen ihres Wachsthums und ihrer Abnahme, und die Mittel sie wieder zu heben und zu ihrem vormahligen Flor zu bringen; nach der neuen, veranderten, vermehrten und verbesserten Ausgabe des Reichthums von Holland übers. von j.a. engelbrecht. Greifswald, 1788-90. 4 Th. 8o.

Men vindt nog twee vroegere Duitsche vertalingen van Hollands Rijkdom. De eene in 1778, door j.l. benzler; de andere van lüder in 1788, onder den titel van: Geschichte des Holländischen Handels.




M.

Marum, (m. van) Beobachtungen und Versuche über die Rettungsmittel Ertrunkner. Uebers, von e.g.b. hebenstreit. Leipzig, 1796.

Meerman, (j.) Geschichte des Grafen wilhelm von Holland, Rom. Königs. Leipzig, 1787, 88.

Slechts de twee eerste Deelen zijn van deze vertaling in 't licht verschenen.

- Nachrichten von Grossbrittanien und Irland. Nurnberg, 1789.

Eene andere Duitsche vertaling van dit werk verscheen datzelfde jaar te Leipzig in het licht.

- Reise durch Preussen, Oesterreich, Sicilien, und einig and. jen. Monarchien gränz. Länder. Braunschweig, 1794. 2 Th. 8o.


{==192==} {>>pagina-aanduiding<<}

Meerman, (j.) Reise durch das Norden und Nord-Osten von Europa in d. I. 1797-1800. Weimar, 1810.

Meteren, (e. van) Nederlandsche Historiën.

Deze zijn in het Fransch en tweemalen in het Hoogduitsch overgebragt. De beste Hoogduitsche vertaling is van 1669 te Amsterdam. Zie ebert, Allg. Bibliogr. Lex. Art. v. meteren.

Michell, (j.p.) Medic. Abhandl. von den Katarthalfiebern. Coblenz, 1793.

Muntinghe, (h.) Die Psalmen. Uebers. von e.h. scholl. Halle, 1792.

- Die Sprüche Salomons. Uebers. von scholl. Frankfurt a.M., 1800.

Musschenbroek, Essai de Physique. Trad. par massuet. Leyden, 1739.




N.

Nieuwentijt, (b.) Die Erkänntnisz der Weisheit, Macht und Güte des Göttlichen Wesens aus dem rechten Gebrauch derer Betrachtungen aller irrdischen Dinge dieser Welt: zur überzeugung der Atheïsten und Unglaubigen. Sammt einer Vorrede von christ. wolff. Aus dem Holländischen ins Französische und Englische übersetzt, und darin bereits zum fünftenmale gedruckt; anjetzo aber wegen seinem selbst eigenen hohen Werth aus seiner ursprünglichen Sprache auf vieler Begehren ins Hochdeutsche treulich übergebracht, von w.c. baumann. Frankfurt und Leipzig, 1732. 4to.

De Engelsche vertaling van dit werk is vervaardigd door chamberlayne in 3 Vol. 8vo. onder den titel van: The Religious Philosopher. Zie watkin, Biogr. Dict. Art.
nieuwentijt.

Nieuwhoff, (j.) Ambassade de la Compagnie Orientale des Provinces unies vers l'Empereur de la Chine ou grand Cham de Tartarie, mis en Français par j. le carpentier. Leyde, 1665.

De Latijnsche vertaling van dit werk verscheen in 1668; de Duitsche in 1669.




O.

Orkerse, (w.a.) Entwurf einer allgemeinen Charakterkunde. Uebers. von e.h. scholl. Gotha, 1790.

Olivier, (j.) Land- und Seereisen im Niederländischen Indien und einigen Britischen Niederlassungen, unternommen in dem Zeitraum von 1817 bls 1826. Weimar, 1830.


{==193==} {>>pagina-aanduiding<<}

Ommeren, (van) Ueber den noraz. Uebers. von l. walch und ein. krit. Anhang von k.h.a. iechstädt. Leipzig, 1792.




P.

Potter, (h.) Reise durch die alten und neuen ostlichen Departementen des Königreichs Holland und des Herzogthums Oldenburg im J. 1808. Weimar, 1811.

- Reise durch einen grossen Theil von Süd-Holland in den J. 1807, 8. Weimar, 1811.




R.

Regenbogen, (j.) Kurze Geschichte der Remonstranten. Uebers. von h.m.a. cramer. Lemgo, 1781-84. 2 Th. 8o.

Rendorp, (j.) Geheime Nachrichten zur Aufklärung der Vorfälle während des letzten Krieges zwischen England und Holland. Mit erlaut. Anm. Leipzig, 1793.

Rogge, (c.) Abriss der Geschichte der neuesten Revolution in den Vereinigten Niederlanden. Göttingen, 1800.




S.

Schultens, (h.a.) Das Buch Hiob, aus dem Hebr. mit Anm.; vollendet und herausgeb. von h. muntinghe. Leipzig, 1797.

Solingen, (a. van) Das Mechanische der Geburt erklärt, bewiesen und zurückgeführt auf e. allg. Grunds. Uebers. von salomon. Hannover, 1801.

Speelveldt, (j.) Briefe über die Insel Walcheren. Weimar, 1810.

Splinter stavorinus, (j.) Reise nach dem Vorgebirge der guten Hoffnung, Java und Bengalen, in den J. 1768-71.

Stipriaan luiscius, (a. van) Abhandl. zur Beantw. der Frage: welches sind die Ursachen der Faülniss in vegetab. und thieris. Substanzen? und welches sind die Erscheinungen, die durch sie in ihnen erzeugt werden? Uebers. von j.l. döring. Marburg, 1800.

Stratingh, ez. (s.) Ueber die Bereitung, die Verbindungen und die Anwendung des Chlors in chemischer, medicin., ökonom. und technischer Hinsicht. Frei aus dem Holl., mit Benutzung des neuesten Werkes von chevallier und mit Anm. vom Prof. c.g. kaiser. Ilmenau, 1829.


{==194==} {>>pagina-aanduiding<<}

Stuart, (m.) Römische Geschichte. Uebers, von f. gall. Dusseldorf, 1796-1803. 4 Th.

- Der Mensch, wie er erscheint, oder Darstellung aller Volker der bekannten Welt. Mit Vorrede und Anm. von f.l. froriep. Krefeld, 1806-1810. 3 Th.

Stijl, (s.) Origine et Prosperité des Pays-bas. Trad. du Holl. par. a.g. chotin. Bruxelles, 1829.




T.

Teissedre l'ange, (j.) Leben und Charakter Dr. s.f.j. rau's, Prof. zu Leyden. Siegen, 1810.




V.

Vos, (michael christian) Dessen Leben und Schicksale als evangel. Prediger an verschiedenen Stellen in Holland, Afrika und Asien. Basel, 1829.

Vrolik, (g.) Mémoires sur quelques sujets intéressans d'Anatomie et de Physiologie. Amst. 1823.




W.

Wagenaar, (j.) Allgemeine Geschichte der Vereinigten Niederlande, von den ältesten bis auf gegenwärtige Zeiten: aus den glaubwürdigsten Schriftstellern und bewährten Urkunden verfaszt. Uebers. von e. toze. 1756-67. 8 Th. 4to.

Waitz, (f.a.c.) Practische Beobachtungen über einige Javanische Arzneimittel. Uebers. und mit Anm. von j.b. fischer. Leipzig, 1829.

Witsen, (n.) Aeloude en Hedendaegsche Scheepsbouw en bestier. Amst. 167.

Dit werk, benevens: De ervaren Stuurman, van eenen onbekenden, erlangde de eere van het eerst uit eene andere taal in het Russisch te worden overgezet. Scheltema, Rusland en de Nederlanden, IIIde D. bl. 31.

Wij, (g.j. van) Vermischte Chirur. Schriften. Nurnberg, 1786.

- Sammiung einiger wichtigen Wahrnehmungen. Uebers. von j.b. derichs. Stendal, 1794.




IJ.

IJpey, (a.) Physiologische Beobachtungen über die willkührliche und unwillkürliche Bewegung der Muskeln. Uebers. mit Anm. von j.k.f. leune. Leipzig, 1789.





{==195==} {>>pagina-aanduiding<<}

Z.

Zustand der Gegenwärtige, und die wahre Staatsverfassung der Vereinigten Niederlande, worin ihre weisliche Staatsverfassung sammt der Hist. von 667 an bis hieher enth. Leipzig, 1749-5. 7 Stukken.

Dit werk is eene vertaling van het eerste Deel van den Tegenwoordigen Staat der Vereenigde Nederlanden.







Het Hollandsch hart.


Met recht dan mag den Batavieren 
(De waarheid wettigt zulks) de groote naam versieren, 
Van 't edelst volk te zijn der aard'. 
 
bilderdijk. 



Kom, Zangster! kom, de lier gevat, 
Al is u 't oog van tranen nat, 
Al loost gij telkens dieper zuchten; 
De boezem, die met Holland treurt, 
Moet zich in 't Hollandsch lied verluchten; 
Kom, moedig 't hoofd dan opgebeurd! 
 
Ja, wisch de tranen van uw wang, 
En zing een vaderlandsch gezang; 
Zing, zing het Hollandsch hart ter eere! 
U, wie onhollandsch worde of zij, 
Wie ooit dien adel af mogt zweren, 
U immers blijft die adel bij. 
 
Het Hollandsch hart - o, schoone stof 
Voor uwen zang, voor uwen lof! 
Toon, toon dan ongewonen ijver; 
Wring stouter klank ten gorgel uit, 
En span de zilvren snaren stijver 
Van uwe aan deugd gewijde luit. 
 
Mijn Vaderland! zoo groot weleer, - 
Ach! thans, misschien, zoo groot niet meer, (*) 
Maar echter nog uzelven waardig, 
Het edelste in Europa's rij, 
Hoe snood en valsch en onregtvaardig 
De nabuur ook omtrent u zij. 

{==196==} {>>pagina-aanduiding<<}

Schoon ook de Tijd het lauwerloof 
Aan Hollands schoone Maagd ontroov', 
En hare glorie moog' bedekken, - 
Iets, dat en tijd en moedwil tart, 
En eeuwig haar tot roem zal strekken, 
Is haar onschendbaar Hollandsch hart. 
 
Spuw, Laster! spuw uw helsch venijn; 
Dat hart zal altijd schootvrij zijn: 
Hoe ooit uw gifte pijlen vlogen, 
Hoe gij het ook te schenden tracht, 
Het zal zich altijd meer verhoogen; 
Dat hart is boven uwe magt. 
 
Dat hart, zoo waarlijk goed en groot, 
Is ons 't onschatbaarst, dierst kleinood: 
O, dat we er steeds onze eer in vesten! 
Dat nimmer dwaze modezucht 
't Moedwillig trachte te verpesten! 
Door d'ademtogt der zuiderlucht! 
 
Het Hollandsch hart, - een hart, wel waard 
Te zijn ten voorbeeld aan heel de aard', 
Zichzelf gelijk door alle tijden, 
In deugd, in moed, in ijver groot, 
In voorspoed kalm, gedwee in lijden, 
Gerust bij 't dreigen van den dood. 
 
Neen, noem die kalmte, bittre Nijd! 
Geen ijskoude onverschilligheid; 
't Bataafsche hart kan ook wel gloeijen: 
Waar 't Vaderland of Vrijheid geldt, 
Daar zal 't gevoel door de aadren vloeijen 
Met onweêrstaanbaar stroomgeweld. 
 
Daar zal een heilig ijvervier 
Die schatten, aan het hart zoo dier, 
Voor allen aanval vrij doen waren; 
Daar grijpt het fier de wapens aan; 
Daar zal het aller harten scharen, 
Om onversaagd ten strijd te gaan. 

{==197==} {>>pagina-aanduiding<<}

Zoo toonden wij, in iedere eeuw, 
Den moed, de krachten van den Leeuw, 
Die, komt een vijand hem bespringen, 
Zijn tanden wet, zijn' klaauw verheft, 
En hem bedreigende aterlingen, 
Niet onbesuisd, maar zeker, treft. 
 
Dit ondervondt gij, trotsche Stad, 
Die zeven bergen zaamgevat 
En met uw muren had omgeven, 
En die den schepter van 't Heelal 
Hield in uw stalen vuist geheven, 
En 't wetten gaaft van uit uw' wal! 
 
Dit ondervondt gij, wreede Vorst, 
Die Hollands vrijheid fnuiken dorst, 
Onwaardig zoon eens grooten vaders! 
Tuig, Spanje! heugt u 't Hollandsch bloed, 
Dat ziedend vloot door Hollandsche aders, 
Vergoten door uw' euvelmoed?.... 
 
Ja, wonderen van dapperheid 
Zijn, Klio! in uw boek verspreid, 
Door Hollands heldenteelt bedreven; 
Hun namen zijn met gulden schrift 
In uw geschiedrol opgeschreven 
En op uw gloriezuil gegrift. 
 
Ziedaar dien moed, dien Leeuwenmoed, 
Niet dien van 't valsch Hyeengebroed, 
Dat klaauwen slaat naar wereloozen; 
Neen! moed, die schoon, die edel is, 
Waarom geen wang behoeft te blozen, 
Geen' vijand zelfs tot ergernis. 
 
Een moed, met reine deugd gepaard, 
Alleen het Hollandsch harte waard, 
Gekenmerkt door een rein geweten; 
Eene onomkoopbre trouw daarbij, 
Die pligt en eed nooit was vergeten, 
En voor geen loksel week ter zij'. 

{==198==} {>>pagina-aanduiding<<}

Onwrikbre trouw aan eed en pligt, 
Die noch voor goud noch dreigen zwicht; - 
Zoo weten honderdjarige eiken, 
Te midden van het stormgetij, 
Van zijwaarts wanklen noch van wijken, 
Hoe fel de noordorkaan ook zij. 
 
Die trouw deed Beyling strafwaart gaan, 
En willig voor de beulen staan, 
Die hem als vijand deden sterven; 
De trouw deed Hollands Regulus 
Met fieren moed het leven derven, 
En Schaffelaar als Curtius. 
 
Die trouw hebt gij, doorlucht Geslacht, 
Dat Holland als zichzelven acht, 
Oranjetelgen! ondervonden; 
Die trouw heeft altijd u gesterkt; 
Met haar hebt ge alles onderwonden, 
En ieder heldenstuk bewerkt. 
 
Die trouw, o Willem! eedle Vorst! 
Blaakt ook voor U in onze borst, 
Opdat uw troon de muitzucht tarte. 
Ja, 't Vaderland en uwe kroon 
Zijn even dier aan 't edel harte 
Van elk regtschapen Bato's zoon. 
 
O Hollandsch hart! die Leeuwenmoed, 
Die trouwe en vuurge vrijheidsgloed 
Zijn niet, naar waarheid, af te malen; 
Maar even min uw zachte zeên, 
Uw stille deugden, die heur stralen 
Weldadig spreiden om zich heen. 
 
Wie schetst toch die standvastigheid, 
Dien ernst, die immer noeste vlijt, 
Opregtheid zonder kruipend vleijen; 
Wie, dien opregten, zuivren aard, 
Wars van bedrog en kunstnarijen, 
Waar gij altijd aan kenbaar waart? 

{==199==} {>>pagina-aanduiding<<}

Waar, waar toch is een volk geweest, 
Waar zulk een echt godvruchte geest 
Steeds heerschte in hooge en lage standen? 
Waar werd meer tot Gods eer verrigt, 
Dan in de dierbre Nederlanden? 
Waar meerder waarlijk goeds gesticht? 
 
Waar heerscht meer echte burgerzin, 
Waar meer opregte deugdenmin, 
Dan hier? Op welke plek der aarde 
Hield m'immer u, Weldadigheid! 
U, Goddelijke! in hooger waarde? 
Waar hebt gij zoo veel glans verspreid? 
 
Zoo draagt gij dan in uw gemoed 
De milde bron van overvloed, 
Van volksgeluk en rijken zegen, 
Mijn Landgenooten! Uw geluk 
Is in uw Hollandsch hart gelegen: 
Wie dan, die 't immer u ontrukk'? 
 
Nog klopt u zulk een hart in 't lijf, 
En geeft, door menig schoon bedrijf, 
Bewijs daarvan, mijn Landgenooten! 
Ja, wie er ooit aan twijflen moog', 
Nog houdt uw borst dien schat omsloten, 
Mijn zang en andrer zang te hoog! 
 
Als erfdeel heeft het voorgeslacht 
Dat Hollandsch hart u aangebragt; 
Gij mogt het ongekreukt verwerven; 
O, laat het zóó aan 't nakroost na, 
Doe 't hun zóó ongeschonden erven, 
Opdat het nimmermeer verga! 
 
Zoo stort de volle korenaar, 
Van onwaardeerbre kornen zwaar, 
Die kornen weêr in de aarde neder; 
De zomer spreidt zijn' zachten gloed, 
Een andere oogst verschijnt er weder, 
Die weêr een derde kiemen doet. 

{==200==} {>>pagina-aanduiding<<}

Zoo zong ik 't Hollandsch hart. Ontvang, 
Mijn Vaderland! ontvang den zang, 
Dien zich uw zoon dorst onderwinden! 
Gij, harten, die mijn' zang gevoelt, 
Mogt gij uzelve er in hervinden, 
'k Had niet vergeefs uw' lof bedoeld! 








Iets over de Sint-Simonisten in Frankrijk.

Wij beleven een zeer onrustig tijdperk. Velerwegen vertoont zich eene vreeselijke woeling onder de menschen. Wat is de oorzaak van dit onophoudelijk trachten naar verandering? Velerlei omstandigheden hebben medegewerkt, om den menschelijken geest op te wekken tot nadenken. Bestaande inrigtingen voldeden niet overal aan de behoeften van het thans levende geslacht. Een sterk verlangen naar verbetering openbaarde zich bij zeer velen. Deze wensch, hoe betamelijk ook op zichzelve, sloeg weleens tot gevaarlijke uitersten over. Ginds en elders werd het bijgeloof vervangen door ongeloof, twijfelarij, onverschilligheid. Ook hierin kon het gemoed der menschen geene bevrediging vinden. De heerschappij van Rome had een' geweldigen schok ontvangen. Het woelige Frankrijk vooral fnuikte de aangematigde magt des zoogenaamden Stedehouders van christus. Met den val van napoleon kwam er aanmerkelijke verandering in den toestand van ons werelddeel - volken en Vorsten haakten naar rust. Nu scheen gelukkiger toekomst aan te lagchen; en de dienaren van het rijk der duisternis maakten van de stemming der gemoederen gebruik, om weder den ouden invloed te bekomen. Terwijl de Staatkunde het stelsel der wettigheid dreef, poogde Rome het verloren gezag te herwinnen. Schijnbaar gelukte dit, ten deele althans en voor eenigen tijd; van eersten af was echter te voorzien, dat niet allen zich weder onder het juk der dienstbaarheid gewillig zouden buigen. De kunstgrepen zelve, die men sedert eenige jaren heeft aangewend, om Romes heerschappij te verzekeren, getuigen van hare zwakheid. De verouderde vormen van het Katholicismus voldoen niet langer aan de behoeften van alle de leden dezer kerkgemeenschap. Merkwaardig is uit dien hoofde het ontstaan van de sekte der St.-Simonisten in Frankrijk. Deze lieden koesteren grove
wanbegrippen.

{==201==} {>>pagina-aanduiding<<}
In zekeren zin zoude men hen godsdienstig-wijsgeerige dweepers kunnen noemen. Hunne afdwalingen en overdrijvingen bewijzen intusschen, dat zij in de bestaande inrigtingen desgelijks grove gebreken opmerken, en dat Jezuiten, Missionarissen en Congregationisten hun doel niet bereiken, daar velen, die in de Roomsche kerk zijn geboren en opgevoed, de behoefte aan hervorming diep gevoelen, hoe zeer zij dan ook in hun zoeken naar het betere vooreerst nog op bijwegen afdwalen.
De stichter van dezen aanhang was zekere st. simon. Deze man had zijne gedachten laten gaan over maatschappelijk geluk en over de beste inrigting van den Staat. Eenigen tijd na de terugkeering der bourbons gaf hij een geschrift uit, dat aanvankelijk weinig opzien baarde, maar wegens den zonderlingen inhoud als belagchelijk werd voorgesteld in de dagbladen. Evenwel kreeg hij aanhangers, en, ofschoon hij reeds sedert eenige jaren dood is, breidt zijne school zich uit, zoo te Parijs, als in andere steden, en is allengs een godsdienstige en staatkundige aanhang geworden. Kort na de laatste omwenteling in Frankrijk verscheen ook eene aankondiging van het tijdschrift l'Organisateur, dat de St.-Simonisten uitgeven wilden, om hunne grondstellingen te ontwikkelen, en de mogelijkheid van derzelver toepassing op de bestaande burgerlijke maatschappij te toonen. St. simon en zijne aanhangers hebben, zoo het schijnt, zeer menschlievende bedoelingen. Zij zien, dat aan het geluk der volken nog zeer veel ontbreekt. Dit willen zij verhelpen en eene betere orde van zaken invoeren. Zij geven echter te weinig acht op het bestaande en door ouderdom gewettigde, maar willen den Staat geheel anders regelen, even alsof zij ledigen grond te bebouwen, of eene nieuwe volkplanting in de wildernissen van Amerika aan te leggen hadden. Daarom worden hunne voorslagen, hoe veel goeds er ook in zijn moge, bespot, als ijdele droomerijen. Bijzonder heeft men gelagchen om de gemeenschap van goederen, die zij invoeren wilden. In een land, waar de een millioenen bezit, en de andere zijne naaktheid naauwelijks met lompen kan dekken, zal deze leer wel niet algemeen aangenomen worden. De arme zou gaarne het plan in werking zien; maar welke welsprekendheid is in staat, om ook den bezitter van millioenen daartoe te bewegen?
De stichter, st. simon, heeft zichzelven om het leven gebragt; maar de aanhang is blijven bestaan en schijnt allengs

{==202==} {>>pagina-aanduiding<<}
toe te nemen, niet alleen te Parijs, maar ook in andere der voornamere steden des rijks. Te Brussel, waar men in alles Franschen wil naäpen, is, volgens de jongste berigten, ook al poging gedaan, om de nieuwe leer te verkondigen. Of dezelve daar aanhangers zal vinden, moet de tijd nog leeren; aanvankelijk werd dezelve er tegengesproken, maar aan den anderen kant beriep men zich op de volkomene(!) vrijheid der Belgen. Den meesten opgang heeft buiten twijfel het stelsel van st. simon te Parijs gemaakt. De hoofden van den aanhang doen pogingen, om hunne begrippen te ontwikkelen en te verspreiden. Elken zondag stroomt eene menigte menschen naar het huis No. 8 in de straat Montigny, om de nieuwe predikers te hooren, die met hunne welsprekendheid de harten roeren, en steeds op de noodzakelijkheid van verbetering der maatschappelijke inrigtingen, ten behoeve van de zedelijke, verstandelijke en stoffelijke belangen der arme lieden, aandringen. In deze vergaderingen ziet men welgekleede vrouwen, afgevaardigden, geleerden, fabrikanten enz. Allen verwachten van de algemeenwording hunner leer de heilzaamste gevolgen voor de toekomst. Reeds hebben zij, wegens den grooteren toevloed van hoorders, eene ruimere zaal moeten zoeken. Zekere bazard-enfantin, die zich Chef de la Religion Saint-Simonienne noemt, schijnt aan het hoofd der sekte te staan. Hunne godsdienst, zoo veel men uit de openbare redevoeringen kan opmaken, is eene soort van deïsmus of philanthropismus, zonder uiterlijke eerdienst of plegtigheden. Zij erkennen het bestaan van een Opperwezen. In hunne gemeenschap is geen eigenlijke priesterstand; zij hebben wel een hoofd en ook voorgangers van ondergeschikten rang, maar zij leeren, dat alleen hij, die door kennis en bekwaamheid
zich onderscheidt, boven anderen in de maatschappij behoort te staan. Dien ten gevolge wordt in hunne gemeenschap van goederen aan den eenen minder, aan den anderen meer medegedeeld, naar mate hij weet te woekeren met zijne talenten. Zij willen dus het gewone erfregt niet laten gelden, dewijl het de traagheid zou voeden; en tot hunne hoofden of voorgangers kiezen zij alleen personen, die boven anderen in bekwaamheid uitmunten, zonder onderscheid van rang of stand in het maatschappelijk leven.
Er zijn lieden, die de inrigting der St.-Simonisten voor eene soort van Jezuitismus houden. Deze verdenking schijnt

{==203==} {>>pagina-aanduiding<<}
echter ongegrond te zijn. De sekte heeft menschlievende bedoelingen en toont zich niet onverdraagzaam. Dezelve wil, dat mannen en vrouwen in alles dezelfde regten zullen hebben. Jonge, welsprekende Simonisten verkondigen dit en meer andere dingen des zondags met eene bevallige stem, op eene wijze, die indruk maakt. Het is dus niet te verwonderen, dat, vooral te Parijs, personen, zoo van het eene als van het andere geslacht, zeer gesticht en geroerd worden; zoo bekoorlijk weten die predikers eene op handen zijnde betere toekomst voor te stellen. De Heer dupin heeft, in de Kamer der Afgevaardigden, de St.-Simonisten beschuldigd, alsof gemeenschap van goederen en gemeenschap van vrouwen de grondslagen van dezen aanhang waren, die door mauguin eene half-godsdienstige, half-wijsgeerige sekte wordt genoemd. Bazard-enfantin, die aan het hoofd staat, heeft aan den Voorzitter der Kamer eenen brief (*) ter verdediging geschreven. Ook zocht dupin hen te doen voorkomen als onbeduidende lieden, wier pogingen geheel geene opmerkzaamheid verdienen. Dit is echter het geval niet. Men moet hun, die tot heil der menschheid en vooral tot verbetering van den toestand der armen willen werken, erkentelijkheid betoonen voor tijd en moeite, ter bevordering van eene zoo goede zaak besteed. De school van st. simon heeft wel zeer veel, dat afkeuring verdient, en veel ook, dat aanleiding tot spotternij geeft; maar in den grond is het eene edele gedachte, voor verwaarloosde natuurgenooten een' beteren toestand te willen bevorderen. In het onrustige Frankrijk, waar bijgeloof en ongeloof woelen en strijden en beurtelings zich dreigende
verheffen, valt nog veel, zeer veel te verbeteren. De weg, door de St.-Simonisten ingeslagen, is zeker de regte niet; maar hunne bemoeijingen kunnen welligt, te midden der algemeene gisting, eenig nut aanbrengen. Het is reeds opmerkelijk, dat in dezen tijd van overdrijving een aanhang zich uitbreidt, die menschenliefde als hoofdzaak predikt. De verouderde vormen van het Katholicismus voldoen niet aan de behoefte der menschheid.
Men verwondere zich echter niet, dat de sekte der St.-Simonisten, onder die omstandigheden en in dat land ontstaan, overdrijft en wanbegrippen verkondigt, of zelfs tegen

{==204==} {>>pagina-aanduiding<<}
het Christendom op ongunstige wijze zich uitlaat. Duizenden in Frankrijk, in België en elders, kennen geen ander Christendom, dan hun bedorven Pausdom. Zij kiezen alzoo - tusschen bijgeloof en ongeloof. De stoute aanmatigingen van het eerste bevorderen de uitbreiding van het laatste. Wanneer dus in nieuwstijdingen wordt vermeld, dat eenigen aldaar het Christendom afgeschaft willen hebben, dewijl zij meenen, dat het uitgediend heeft, zoo leide men hieruit niet te veel af, maar neme in aanmerking, dat, in de taal van die lieden, de woorden Christen en Pausgezinde van eenerlei beteekenis zijn. Het Evangelie, dat eene kracht Gods tot zaligheid is, niet kennende, verwerpen zij stelsels van menschelijke vinding, die te onregt onder den naam van Christelijke leer aan de domme menigte opgedrongen worden.
In eenen brief van iemand, die in October 1830 te Parijs was, leest men aangaande deze nieuwe sekte het volgende: Zondag laatstleden heb ik de vergadering der St.-Simonisten bijgewoond. Zij prediken thans, ter bekeering van Christenen en niet-Christenen, in de salle Taitbout. Deze zaal, voor concerten ingerigt, heeft twee rijen loges en een amphitheater. Op de plaats van het orchest is een spreekgestoelte opgerigt; een roodfluweelen kleed met gouden randen hangt over hetzelve. Aan beide zijden zitten de aangenomene leden van het Genootschap, afgezonderd van de leeken, welke de overige ruimte in het midden vullen. De gansche inrigting heeft iets tooneelmatigs. Een ongemeen redenaarstalent kan men éénen der twee predikers, welken ik gisteren hoorde, niet ontzeggen. Deze - ik meen, dat het bazard-enfantin zelf was - liet zich sterk uit tegen de bedorvene eeuw, inzonderheid over de verstorvene Christelijke liefde en over den ongelukkigen toestand der arbeidslieden. Vele denkbeelden, in die redevoering voorkomende, zijn gegrond, en vele ook geheel valsch. Dat het Katholicismus te Parijs zichzelven overleefd heeft, lijdt geenen twijfel meer. Ook de hedendaagsche menschlievendheid met hare werkhuizen en verbeteringsmiddelen is niet toereikend; dezelve blijft slechts een verzachtend middel, dat niet in den grond geneest; en de ellende der armen knaagt steeds, als een kanker, voort aan het hart der Staten. Woonde slechts de Christelijke liefde in ieders hart, wat ware er te wenschen over? Konde dan de aarde niet werkelijk dat paradijs worden, hetwelk de St.-Simonisten, op hunne wijze,

{==205==} {>>pagina-aanduiding<<}
door hun stelsel beloven? Ten uiterste ongepast was de vergelijking, welke de spreker maakte tusschen den Stichter des Christendoms en dien van hunnen aanhang; een man, die het goed mag gemeend hebben, maar diep in schulden is geraakt en een zelfmoordenaar geworden. ‘Jezus christus,’ riep de redenaar, ‘stierf aan het kruis; ook st. simon is op het kruis gestorven, niet op een stoffelijk kruishout, maar miskend, gepijnigd en gemarteld door zijne tijdgenooten.’ - In eene vorige vergadering verdedigden zij zich tegen de beschuldiging, dat zij gemeenschap van goederen invoeren wilden: ‘St. simon,’ zoo werd er toen gepredikt, ‘is niet gekomen, om de erfenis te vernietigen, maar anders te regelen. Ieder persoon erft van die verstorvenen, wier gemis in de maatschappij hij het best zal kunnen vergoeden. Dus erft, b.v., een jong schilder de werkplaats en gereedschappen van een' overleden schilder; maar de zoon treedt niet meer in de regten van den vader, welken slechts het toeval hem gegeven heeft. Zoo zoude zich het erfregt tot een grooter aantal personen uitstrekken, en niemand langer in ledigheid de vruchten des arbeids van eenen ander' genieten.’ Hoe echter deze denkbeelden te verwezenlijken en zoodanig erfregt in de bestaande maatschappijen in te voeren en te handhaven - dit weten de leden des Genootschaps zelve niet; doch, in den geest van hun stelsel, roepen zij op eenen vast verzekerenden toon: ‘Ja, wij zijn arm, arm aan geld, maar rijk aan liefde voor de lijdende menschheid - rijk in de overtuiging, dat alleen de liefde eene wedergeboorte in de vereld kan bewerken - rijk in schatten, die st. simon ons naliet, om geluk en overvloed te verspreiden over alle de leden des menschelijken geslachts - rijk bij de bewustheid, dat de talrijkste en armste klasse der
menschen verrijkt wordt door het Evangelie, dat wij brengen.’
Ik heb, vervolgt dezelfde briefschrijver, niet bemerkt, dat deze woorden diepen indruk op de toehoorders maakten. Men luisterde aandachtig en scheen er genoegen in te nemen. Daar was niet één slecht gekleed man in de vergadering. Welgekleede vrouwen hadden de eerste banken bezet. Zoo lang de leer van st. simon in dezen kring blijft, zal dezelve wel niet veel nut, noch schade doen. Vindt echter dit Genootschap aanhangers onder de geringere standen, zoo zoude het ligt, bij de tegenwoordige opgewon-
{==206==} {>>pagina-aanduiding<<}
denheid der gemoederen, zijnen invloed weldra te verre kunnen uitbreiden, en, in plaatse van herstellend of regelend te werken, gelijk deszelfs weekblad (l'Organisateur) schijnt te beloven, verstorend beginnen te werken.

Nadat het bovenstaande gesteld was, vond inzender, in de Nederlandsche Staatscourant, een kort berigt aangaande deze sekte, waaruit blijkt, dat zekere margerin, die zichzelven Chef der zending van de St.-Simonisten in België noemt, te Brussel aangekomen, om er de nieuwe leer te prediken, aanvankelijk niet naar wensch heeft kunnen slagen. Die tegenstand gaf aanleiding, om de vrijheid van alle Godsdiensten te verdedigen en hevig tegen onverdraagzaamheid uit te varen. Ook deze twisten zullen welligt iets toebrengen, om het reeds waggelende gebouw der hierarchij nog meer te verzwakken. Hetgene voorts in dit dagblad wordt gezegd, dat, volgens den Glôbe, het stelsel van st. simon het Christendom moet vervangen, dit neme men in zoodanigen zin, als boven is aangemerkt. Het Simonismus moge aan het Pausdom nadeel toebrengen, de leer, die uit God is, kan door hetzelve niet verdrongen worden.
24 Febr. 1831.


De moeder, zich beklagende, dat haar zoon tot de wapendienst is opgeroepen.


‘Bange dag! benaauwde stonden! 
Is de Hemel doof voor 't wee? 
Heeft zij 't lot niet meer in handen? 
Of hoort zij geen moederbeè? .... 
't Lot riep mijnen zoon te wapen, 
't Onverbidlijk wreede lot! 
Ja, - zijn hand heeft zelf gegrepen; 
Maar - Gij stuurdet die, o God! 
 
Wie ontneemt, zoo wreed, een' moeder 
't Regt, gekocht met eigen bloed; 
't Regt op hare lieve kindren, 
Ach! haar eenig, dierbaar goed? 
Wie heeft hen, met bangen kommer, 
Lang gedragen onder 't hart? 
Wie het aanzijn hun gegeven? 
Wie? - de moeder, en met smart! 

{==207==} {>>pagina-aanduiding<<}

Toen ik, traag verloopen maanden, 
Mijnen zoon gedragen had, 
En hem blijde zag geboren, 
Was hij toen niet al mijn schat? 
Was hij niet, na duizend zorgen, 
Angsten, moeite en moedbetoon, 
Was hij niet alleen de mijne, 
Niet mijn eigen kind, mijn zoon? 
Maar, hoe wreed ben ik bedrogen! 
Ja, hij was en bleef mijn goed, 
Tot hem mannenkleedren voegden, 
Tot een mannenschoen zijn' voet, 
Tot hem helm en slagzwaard pasten; 
Maar - (o moeders! ziet uw loon 
Voor al 't zorgen, derven, koestren!) 
Toen ontnam men mij mijn' zoon!’ 
 
Zoo mistroostig klaagt de moeder, 
Uit het bang en vol gemoed, 
Toen een stem, als van den Hemel, 
In haar ziel zich hooren doet. 
Eenzaam zat zij, treurde en klaagde, 
Als had niemand haar gehoord; 
Toen die stem, als 't lentekoeltje 
Suizend, hare mijmring stoort: 
 
‘Vrouw! zóó blijft het zwakke rijsje 
't Goed ook van den hovenier; 
Zóó ook mag hij zich verblijden. 
In zijn' frisschen groei en tier: 
Maar, wordt eens de stengel vaster, 
Dringt zijn wortel dieper neêr, 
Is het rijsje een boom geworden, 
Dan verwisselt hij van heer, 
Om diens hof er meê te schutten 
Tegen storm en wintervlaag, 
En, den moedergrond ontnomen, 
Dekt hij 's Landheers erf en haag; 
Dan wordt hij der stevige eiken 
Of der beuken medgezel, 
Die het voorgeslacht reeds dienden, - 
En het is hem dáár ook wél; 

{==208==} {>>pagina-aanduiding<<}

Dáár ook vindt hij saprijke aarde, 
Dáár ook zonnestraal en gloed, 
Dáár ook druipen zomerwolken, 
Dáár ook stroomt een zuivre vloed; 
En, de plaats moog' hagchlijk wezen, 
Waar hij spruit en wortel schiet, 
't Is de plaats, die God hem aanwees: 
Vrouw! het morren voegt dus niet.’ - 
 
‘Och! mogt ik dan ook niet morren!’ 
Zegt de diepbedrukte vrouw, 
‘En mijn' lievling overgeven, 
Schoon die gift mij hult in rouw! .... 
Maar, waarvoor geef ik hem over?’ 
Vraagt zij; ‘'t eerste huwlijkspand?’.... 
En nu spreekt, als uit den hoogen, 
De eigen stem: ‘Voor Nederland!’ 
 
Siddrend vouwt zij nu de handen, 
En zegt: ‘Als de Hemel vraagt, 
Mogen moeders zelfs niet weigren, 
Schoon haar mond weemoedig klaagt. 
Maar, ik geef dan ook als moeder, 
'k Breng het offer, - maar met smart: 
'k Geef geen' schat uit kist of koffer; 
Neen, o God! ik geef mijn hart! - 
Ja,’ zegt ze (en hare oogen schittren 
Van der Englen reinen gloed) 
‘Ja, ik geef mijn' lievling over; 
Hoed hem, Hemel! - 'k geef mijn bloed!’ 
 
v.C. 







Marie Milet.

(hooft, Nederl. Hist. Boek XIV.)

Toen Spaansch geweld, op gruw'len prat, 
Alom de bloedvlag wapp'ren deed, 
En Neêrlands Maagd te schreijen zat, 
Bij 't stijgen van den wanhoopkreet; 
Toen God te bidden vrucht'loos scheen, 
Daar elke straal van hoop verdween: 

{==209==} {>>pagina-aanduiding<<}

Toen, om het zinkend vaderland, 
Kon 't zijn, te hoeden voor vergaan, 
Toen zocht men hulp van vreemde hand, 
En Fransche krijgers snellen aan; 
En Neêrland, wars van 't knellend juk, 
Wacht nu verademing van druk. 
 
Hij naakt, de Fransche legerdrom, 
Met krijgstropheên en paukgeschal; 
Een luid hoezee, en klokgebrom, 
Is 't welkom voor het naadrend tal, 
Dat nu zijn' eed en broedertrouw 
Wel ras door daden toonen zou. 
 
De benden rusten van den togt, 
En leegren bij den landzaat in; 
Wat zuinigheid besparen mogt, 
Tot voeding van 't bedrukt gezin, 
Geeft elk, al breekt hij 't laatste brood, 
Nu juichende aan zijn' bondgenoot. 
 
Milet, een landman in dat oord, 
Die 't kouter door den akker joeg, 
En, steeds door nijverheid gespoord, 
Ook zegen vond bij spade en ploeg; 
Milet zag nu, aan eigen haard, 
Dra Hopman en Kornel geschaard. 
 
En hij, als gastheer gul en goed, 
Rekt nu 't onthaal vast dag aan dag, 
En discht, met blijdschap in 't gemoed, 
Gulhartig op, zoo goed hij 't mag; 
Terwijl Marie, zijn lust en troost, 
Nu vader bijstaat, dan verpoost. 
 
Zij, reeds een schoone lentebloem, 
Die sierlijk op den stengel gloeit; 
Zij hield, als aller maagden roem, 
Het hart van menig knaap geboeid; 
Maar altoos had de dart'le jeugd 
Een' heil'gen eerbied voor haar deugd. 
 
Alleen Dupont, die, uit de hel, 
Was opgedonderd naar omhoog, 
En, met den eernaam van Kornel, 
Aan 't hoofd der benden herwaarts toog; 
Alleen voor hem was deugd, noch eer, 
Noch jeugd, noch schoonheid veilig meer. 

{==210==} {>>pagina-aanduiding<<}

Vaak had hij, in verdachte taal, 
Haar' vader om zijn gunst gevleid; 
En, vlammend, schoot hij menigmaal 
Zijn pijlen op hare eerbaarheid; 
Maar moedig stond zij, als een rots 
In stormgeloei en golfgeklots. 
 
Niets rest hem, dan geweld alleen, 
En echter pleegt hij snood de daad; 
Want als zij nu ten disch verscheen, 
Met hemelsche onschuld op 't gelaat, 
Daar grijpt de wreedaard toe, o schand'! ... 
En 't bloempje ligt geknakt in 't zand. 
 
En aan hare onschuld als vergast, 
En juichend om zijn helsch bestaan, 
Biedt hij, zoo als 't aan duiv'len past, 
Nu de arme nog zijn' makkers aan, 
Die, als hun meester, laag en wreed, 
Nog spotten met haar' jammerkreet. 
 
Daar zwijgt op eens haar bleeke mond, 
Maar spijt en woede vlamt in 't oog; 
Verwilderd staart zij nu in 't rond, 
Hoe zij zich wraak verschaffen moog', 
En stoot, in de overmaat van smart, 
Dupont het staal in 't schuldig hart. 
 
En toen het monster nederviel, 
Stond elk van schrik verstijfd en stom .... 
Maria, vastberaân van ziel, 
Werpt ijlings spijs en tafel om, 
En baant zich middendoor een pad, 
Tot zij den dierb'ren vader had. 
 
Thans geeft zij weêr den boezem lucht, 
Terwijl een traan in de oogen welt: 
‘Vlugt, vader! lieve vader, vlugt! 
Ik heb den wreedaard neêrgeveld; 
Omhels mij! red u uit den nood! 
Ik vlugt in de armen van den dood. 
 
Vaarwel, mijn vader! vlugt en vlied, 
Eer 't onweêr losbarst, dat er groeit!’ 
Zij keert, maar ziet reeds in 't verschiet, 
Hoe elk van woeste gramschap gloeit: 
‘Ontzielt mij, schenders van mijne eer! 
Thans biedt Marie geen tegenweer.’ 

{==211==} {>>pagina-aanduiding<<}

En, onder ijslijk moordgekrijsch, 
Tast elk in 't rond naar zeel en toom, 
En knevelt, op barbaarsche wijs, 
De ranke leden aan een' boom, 
Waar 't vliegend lood den boezem treft, 
En de arme van de ellende ontheft. 
 
Doch, eer de dood haar banden slaakt, 
Blikt zij zoo kalm, zoo wel te moê; 
Want de Engel, die de deugd bewaakt, 
Snelt aan, en kust haar de oogen toe, 
En stijgt nu, met haar' laatsten snak, 
Tot boven 't glinstrend starrendak. 
 
Maar de ondeugd plukte wrange vrucht, 
En boette vreeslijk voor het kwaad. 
Wanhopend was Milet gevlugt, 
En meldde alom de snoode daad. 
Toen schaarde 't landvolk zich bijeen, 
En ijlde naar de moorders heen. 
 
Gelijk een breede waterval, 
Die schuimend van de rotsen bruist; 
Zoo stort men op den laffen Gal, 
(Het wrekend lemmer in de vuist) 
En alles sneeft door piek en zwaard; 
De laatste man wordt niet gespaard. 
 
En als nu soms de Hemel beidt, 
Om 't kwaad te volgen op den voet; 
De mensch aan Gods regtvaardigheid 
Reeds twijf'ling koestert in 't gemoed; 
Dan zeg ik, wijzende op Becourt: (*) 
Zie, wat aan de ondeugd wedervoer! 
 
w. kraan. 







De waarheid.


O wee mij, arme naakte vrouw! 
Wie bergt mij in deez' winterkoû? 
Naar welken hoek mijn oog ook staart, 
Ik vind geen welkom aan den haard. 
In Holland had ik 't nog het best; 
Maar, och! de Revolutiepest 
Bragt mij naar Brabands hoofdstad heen, - 
Doch daar, daar heb ik wat geleên! 
Mijne eerbaarheid werd aangerand; 
Men wierp mij daar met slijk en zand, 

{==212==} {>>pagina-aanduiding<<}

En schold mij, onder veel rumoer, 
Begrijp eens! voor Bataafsche .... 
Aan mijn verhalen kwam geen end, 
Werd alles u door mij bekend. 
Ik vlood van daar, en bij den Gal; 
Daar, bij dat volk, dacht 'k bovenal, 
Dat, waar' 't ook uit wellevendheid, 
Me een goede plaats zou zijn bereid; 
Maar, 'k had mij derelijk vergist, 
En 't doelwit van mijn reis gemist: 
De een zeî: Loop, wijf, naar Charles dix! 
Een ander: Ga bij Flip Louis! 
Een derde: Bij dien Jakobijn, 
Bij Lafayette, moet gij zijn! 
Kortom, ik was daar nergens thuis, 
En wenschte me in mijne oude kluis. 
Maar zie, een leerling van Jan Bart, 
Een blanke ziel, schoon 't uitzigt zwart, 
Riep: Ga met mij! op mijn kompas 
Wist ik steeds graag, wat waarheid was. 
Kruip maar terstond bij mij aan boord; 
Ik moet direct naar Douvres voort. - 
'k Voldeed aan d' eisch van dezen kwant, 
En kwam bij 't Britsche volk te land, 
En dacht: Hier zal, naar allen schijn, 
De waarheid zeker welkom zijn. 
Maar, lieve God! 'k bedroog mij grof; 
Nooit zag ik trouweloozer Hof; 
Men zwoer, herhaald, bij kris en kras, 
Dat ik het braafste schepsel was, 
En dat men, in mijn' nood en koû, 
Met raad en daad mij bijstaan zou. 
Ik, arme! hield mij hoogst tevreên; 
Doch men sprak ja en meende neen, 
En zeî men neen, dan dacht men ja; 
Vroeg ik om roast'beef, ik kreeg vla, 
En of ik van dien kost, zoo laf, 
Den brui, met al den poespas, gaf, 
Men dwong mij, uitgevaste vrouw! 
Dat ik het toch maar slikken zou; 
En of ik riep: Voor Hollands mond 
Is al die liflaf ongezond; 
Het hielp niet, en ik, arme ziel! 
Zag, dat daar niets te halen viel, 
En keerde, op hoop van beter stand, 
Maar weêr terug naar 't vaderland; 
Daar zit ik nu, en wacht mijn lot 
Van Hollands Koning en - van God! 


Rotterdam, Jan. 1831.
kuyper.

Meng. No. II. bl. 67. reg. 18. leze men: Heidensche, en reg. 19. Gravinne. Bl. 78. reg. 4 v. o. daar, lees haar. Bl. 82. reg. 12. wat. lees was.






{==213==} {>>pagina-aanduiding<<}

Mengelwerk.

Vaderlandsliefde.

Daar zijn dagen, waarin meer, dan gewoonlijk, van vaderlandsliefde wordt gesproken, dewijl behoefte aan dezelve zich sterker doet gevoelen. Omstandigheden, waarover de menschenvriend zich moet bedroeven, geven er meermalen aanleiding toe. Vaderlandsliefde heeft iets verhevens en bekoorlijks; met geestdrift wordt het woord uitgesproken, en nogtans is niet alles ware vaderlandsliefde, wat wel eens onder dezen naam doorgaat.
Men verheft de vaderlandsliefde der Romeinen. Ook levert hunne geschiedenis menig treffend voorbeeld op van belangstelling in het land der geboorte en van opoffering voor het algemeene welzijn; maar niet elk schitterend bedrijf, dat Romes grootheid ten doel had, ging gepaard met loffelijke beginselen. Hoogmoed, volkstrots, eigenliefde, veroveringszucht moge vaderlandsliefde voorwenden, wanneer men andere volken beoorloogt en hen in vernederende onderwerping poogt te brengen, - het is geenszins de ware vaderlandsliefde. Niet ieder voorbeeld der oudheid, dat met bewondering en loftuitingen is vereerd, behoort door ons nagevolgd te worden. Weleer was de burger alles, thans komt de mensch meer in aanmerking. Oudtijds leefde men geheel om en voor den Staat; de weldadige invloed des Christendoms bevordert bij ons een meer huiselijk leven, dat wel geenszins de vaderlandsliefde uitsluit, maar dezelve op hooger doel rigt en veredelt. Wanneer de nood het vordert, gebiedt ons een heilige pligt, goed en bloed veil te hebben voor het algemeene welzijn. Dapperheid in den krijg is echter niet de eenige of voornaamste deugd, gelijk de oude volken zich weleens verbeeldden. Men kan ook op velerlei andere wijze het vaderland dienen en vaderlandsliefde toonen.

{==214==} {>>pagina-aanduiding<<}

Het verdient opmerking, dat in de oorkonden des Christendoms de vaderlandsliefde niet aangeprezen en zelfs niet genoemd wordt. Bestrijders hebben weleens hieruit eene tegenwerping willen ontleenen. Ook is, aan den anderen kant, beweerd geworden, dat jezus de vaderlandsliefde had gepredikt en betoond. Men beriep zich te dien einde op de woorden: Geeft den Keizer, dat des Keizers is, en: Ik ben niet gezonden, dan tot de verlorene schapen van den huize Israëls. Doch het bewijs, hieruit afgeleid, heeft geene kracht. Sommigen der Joden meenden het geenszins met hunne vaderlandsliefde te kunnen overeenbrengen, dat zij aan een' buitenlandschen Keizer schatting moesten opbrengen. En niet uit vaderlandsliefde, in den gewonen zin des woords, maar om geheel andere redenen, bepaalde zich de persoonlijke omgang van den Heiland der wereld alleen tot het volk, dat de belofte had. - Wil men jezus als voorbeeld van vaderlandsliefde voorstellen, men wijze liever op die plaatsen der H. Schrift, alwaar wij lezen: Hij ging het land door, goeddoende; of: Jeruzalem! Jeruzalem! gij, die de Profeten doodt en steenigt, welke tot u gezonden zijn! hoe menigmaal heb ik uwe kinderen willen bijeenvergaderen, gelijk eene hen hare kiekens onder de vleugelen vergadert; maar gij hebt niet gewild! Ziet, uw huis wordt u woest gelaten!
Men verwondere zich geenszins, dat de pligt der vaderlandsliefde niet uitdrukkelijk wordt genoemd. Het Christendom heeft hooger doel. In het Evangelie zijn grondbeginselen gelegd, welker behartiging de edelste vaderlandsliefde ten gevolge moet hebben. Alwie dus in denken en doen geheel Christen is, die zal ook de beste burger van den Staat en een achtingwaardig vaderlander zijn. Muiters en geweldenaren en roovers kunnen zich vereenigen tot één doel - om wet en orde te verbreken; doch, al wagen zij hun leven en al bedrijven zij schitterende wapenfeiten, hun moed is geen heldenmoed, en de zucht, die hen bezielt, geene vaderlandsliefde.

{==215==} {>>pagina-aanduiding<<}

Den Christen wordt algemeene menschenliefde geleerd. Hierin ligt liefde tot vaderland of landgenooten opgesloten. Bedenkt en behartigt men alles, wat waar en eerlijk, wat regt en billijk, wat rein en goed, wat deugdzaam en loffelijk is, zoo zullen de maatschappelijke pligten niet onvervuld blijven. Hij alleen kan een goed burger zijn, die aan anderen doet, wat hij mag wenschen, dat hemzelven gedaan worde. Verheven en veelomvattend is de taak, waaraan wij moeten werken. Het Christendom doet ons in elken mensch, zelfs in den vijand, eenen natuurgenoot erkennen, wiens wezenlijk geluk ons ter harte moet gaan. Christelijke liefde omvat het gansche menschelijk geslacht. Maar onze vermogens zijn beperkt. Wij kunnen niet voor allen hetzelfde zijn en doen. Daar bestaan nadere en verdere betrekkingen, naar gelange van welke onze verpligting wordt gewijzigd. In de eerste plaats is het huiselijk leven; dan volgt de verwantschap, de vriendschap, de maatschappij, en daarna de menschheid in het algemeen. Dat wij vooral in het land onzer geboorte en in landgenooten belang stellen, vloeit uit den aard der zaak zelve voort. Vaderlandsliefde is den mensch zoo natuurlijk eigen, als gehechtheid aan de ouderlijke woning bij het kind reeds zonder redenering of berekening plaats vindt.
Men heeft weleens gezegd: Daar is het vaderland, waar wij het wèl hebben. Deze woorden kunnen in een' goeden, maar ook in een' kwaden zin genomen worden. Wilde iemand in ernst beweren, dat hij eigen voordeel of grootheid boven het vaderland stelt, men zou hem algemeen en met regt verachten. En ware er eenig mensch laag genoeg, om uit baatzucht of partijzucht tegen de belangen des vaderlands te handelen, ieder, die wèl denkt, moet den ellendeling verfoeijen. Niemand kan dien zelfzoekenden vertrouwen. Nogtans behoeven wij alle denkbeeld van eigen welzijn niet geheel uit te sluiten bij dat van vaderlandsliefde. Let men op den oorsprong van dezelve, hier openbaart zich een duister gevoel, dat aan den grond der geboorte boeit.

{==216==} {>>pagina-aanduiding<<}
Waarom is de Zwitser zoo gehecht aan zijne bergen - de Groenlander aan het barre noorden? Men bewondere hierin de kracht der gewoonte en de wijze schikking des Albestuurders. Menig dier vertoeft bij voorkeur in de nabijheid der plaats, waar het ter wereld kwam - zoo gewoonlijk ook de mensch, die op den laagsten trap van ontwikkeling staat. Dierbaar blijft hem bovenal de plek, alwaar hij het levenslicht aanschouwde en levensvreugde leerde genieten. Hier hecht hij zich aan natuurgenooten, en kent alle de genoegens, die er gesmaakt kunnen worden. Elders is hij vreemdeling, en weet zich niet zoo goed te schikken naar omstandigheden. Menigeen zou ongaarne zijn gering en veracht dorpje verlaten, om naar eene prachtige stad te verhuizen. Ook de minst begunstigde oorden behouden dus derzelver bevolking.
Ten naastenbij op gelijke wijze ontstaat vaderlandsliefde. Bewoners van hetzelfde land, eene zelfde taal sprekende en onder dezelfde wetten levende, vormen te zamen eene burgermaatschappij, en zijn als leden van één groot huisgezin. Als zoodanig gevoelen zij onderling eene naauwere betrekking tot elkander. Ieders welzijn staat in verband met het algemeene welzijn. Gewoonte en opvoeding veroorzaken van eersten af zekere natuurlijke gehechtheid aan woonplaats en vaderland. Maar neemt de verstandelijke en zedelijke ontwikkeling toe, zoo komen er andere omstandigheden bij, die de vaderlandsliefde versterken en veredelen. Mag b.v. een volk zich verblijden in schoone herinneringen uit de dagen der voorvaderen, leeft het onder een billijk bestuur, geniet het voordeelen en genoegens, welke in die mate elders niet gevonden worden, zoo is er te meer reden, om het land der geboorte bovenal lief te hebben, en tot bevordering van deszelfs bloei naar vermogen mede te werken.
Maar al bewoont men een min gunstig oord, en al kon de regering beter zijn, het vaderland heeft toch steeds veel aangenaams voor den mensch. Waar wij ge-
{==217==} {>>pagina-aanduiding<<}
boren en opgevoed zijn, daar bestaat veel, dat ons trekt en bekoort. Hier vindt men bij elke schrede herinneringen, die belangstelling wekken. Hier leerde men denken, gevoelen, genieten. Smaak en behoefte werden hier gewijzigd naar omstandigheden. Hier ondervonden wij de nuttigheid van vele inrigtingen. Hier geraakten wij in aangename betrekkingen, en smaakten het zoet der gezelligheid. Hier was steeds zoo veel, dat ons levensvreugde schonk, of ook door aandoeningen van zachten weemoed ons boeide, en blijvend belang deed stellen in menschen en zaken. Met dat van vaderland verbinden wij gewoonlijk het denkbeeld van welzijn. Elders zouden wij ons niet zoo gelukkig gevoelen. Vanhier dus ontstaat vaderlandsliefde. Op dankbaar genoegen berust dezelve, en wordt kennelijk in gezindheden, woorden en handelingen, die ten beste van het land der geboorte strekken. Of brengen omstandigheden het mede, dat men een vreemd gewest als tweede vaderland moet aannemen, ook daar kunnen betrekkingen allengs dezelfde gehechtheid en hartelijke belangstelling veroorzaken.
Op velerlei wijze kan men vaderlandsliefde betoonen. Het beginsel blijft steeds hetzelfde, maar openbaart zich anders, naar gelange van omstandigheden. In gewone tijden van rust en vrede schijnt de belangstelling weleens te verslappen. Menigeen is met zijne bijzondere aangelegenheden, met vermaken en genietingen zoo zeer ingenomen, dat hij weinig zich bekommert om het algemeene welzijn. De menschen gevoelen dan minder, dat zij elkander noodig hebben. Ook geeft men dikwerf te weinig acht op het goede, dat in het vaderland zoo overvloedig wordt genoten. Vanhier ontstaat soms zekere onverschilligheid, die echter doorgaans het meest plaats heeft bij lieden, welke in verstandelijke en zedelijke ontwikkeling achterlijk zijn. Menschen, die wèl denken en het goede willen, worden steeds bezield door warme vaderlandsliefde. Deze drijft hen aan, om wet en overheid te gehoorzamen. Zij zijn wel niet blind voor bestaande gebreken; maar zij weten ook, dat on-
{==218==} {>>pagina-aanduiding<<}
bezonnen jagen naar denkbeeldige volmaking gevaarlijk kan worden. Schoon altijd met wijze voorzigtigheid het betere zoekende, vergenoegen zij zich met het tegenwoordige, zoolang dat betere niet is te vinden. Ware vaderlandsliefde vordert geenszins, dat men ongeroepen zich bemoeije met allerlei zaken en overal zich indringe. Neen, alwie in kleineren kring zijne pligten getrouw vervult en daar het meestmogelijke nut poogt te stichten, die werkt ook ten beste van het vaderland. Maar wordt iemand, die krachten en bekwaamheid heeft, geroepen, om in uitgebreider betrekkingen tot heil van velen te arbeiden, dan zet vaderlandsliefde hem aan, om zich de moeiten en opofferingen, daaraan verbonden, te getroosten. Ieder, die belang stelt in het land zijner inwoning, poogt voorts overdrevene zucht voor het vreemde en uitheemsche tegen te gaan. Nogtans veracht hij geenszins al het buitenlandsche, maar zoekt alleen van het goede en betere partij te trekken. Hij merkt de voordeelen van het eigen vaderland op, en tracht
die te doen opmerken. Hij poogt tevredenheid bij medeburgers op te wekken en te versterken. Hij is daarom behoedzaam in zijne gesprekken, en, zoo hij de pen voert, niet minder in zijne geschriften. Hij brengt gaarne het zijne toe, om volksverlichting en volksvlijt - om matigheid, gepaste spaarzaamheid, onbekrompenheid, goede zeden, ware beschaving te bevorderen.
Maar wordt de rust van binnen gestoord door woelzieke menschen, of dreigt van buiten het gevaar des oorlogs, zoo moet vooral blijken, wie belang stelt in het vaderland. Dan slaan alle welgezinden de handen ineen, om te helpen, waar hulp noodig zijn moge. Men stelt bijzondere belangen ter zijde, en houdt het algemeene welzijn voor oogen. Vaderlandsliefde, welke hier en daar scheen te sluimeren, ontwaakt met geestdrift, en vervult velen met heldenmoed. Op de roeping der overheid snelt men te wapen, om de rust te bewaren, en geweld met geweld te keeren. Stedeling en landman verlaten gewillig de gewone betrekkingen, ten einde eene

{==219==} {>>pagina-aanduiding<<}
goede zaak te verdedigen. Vaderlandsliefde doet hun de vermoeijenissen en gevaren des oorlogs trotseren. Geene opofferingen zijn te groot, wanneer de nood het vordert. Dan onttrekt zich niemand, die het zwaard tot verdediging kan aangorden.
Dapperheid in den krijg is echter niet het eenige, dat een volk behoudt en doet bloeijen. De pligt der vaderlandsliefde heeft wijderen omvang. Vele personen worden, of door ligchamelijke zwakheid, of door jaren, of door andere omstandigheden, belet, de wapenen te dragen. Ook de vrouw, die geen' krijg voert, stelt immers belang in het land der geboorte. Men kan op menigerlei wijze, in dagen van gevaar en nood, gewigtige diensten betoonen. Worden burgers van hun dagelijksch werk afgeroepen, of bieden zij vrijwillig zich aan, om voor het algemeene welzijn te strijden, zoo vordert de billijkheid, dat hunne achtergelatene betrekkingen, welke hulp noodig hebben, op eene onbekrompene wijze verzorgd worden door anderen, die in eigen persoon geen deel kunnen nemen aan de verdediging, maar toch grootelijks belang hebben bij het behoud des vaderlands. Die hiertoe het zijne bijdraagt, geeft mede blijken van vaderlandsliefde. Dit doet ook ieder, die zich gewillig toont, om, naar vermogen, de landskas te helpen stijven. Buitengewone omstandigheden vereischen buitengewone middelen ter bestrijding van noodzakelijke uitgaven. De rijke kan wel het meest, doch niet alles doen. Ook het penningsken van den minvermogenden helpt, en getuigt evenzeer van warme vaderlandsliefde, al wordt er niet openlijk lof aan toegezwaaid.
Meer nog is er, dat hiertoe behoort. Daar komen soms omstandigheden, waarin het moeijelijk wordt, onrust en misnoegen onder het volk geheel te weren. Vaderlandsliefde vordert, dat men aan partijzucht geen voedsel geve, het nutteloos twisten vermijde, de leugens der kwaadsprekendheid te keer ga, en voorts rustig voor de waarheid uitkome. Men neme dan niet terstond allerlei ongunstig gerucht op. Gispt iemand met onbeschei-
{==220==} {>>pagina-aanduiding<<}
denheid de regering, of maatregelen der regering, men trachte hem te doen opmerken, dat hij misschien overdrijft, of te voorbarig oordeelt, dewijl hij, op zijn standpunt, het groote geheel niet overziet en de zaak te eenzijdig beschouwt. Het vertrouwen en den moed der weldenkenden versterkende, houde men een waakzaam oog op kwalijkgezinden, zonder hun reden tot ergernis te geven. Geldt nog de oude spreuk, dat Eendragt magt maakt, zoo kan ieder, al draagt hij geene wapenen, aan vaderland en Koning diensten van onberekenbare waarde bewijzen. In tijden van nood en gevaar is bijkans geen woord of daad onverschillig. Met gesprekken, die dagelijks in eigen huis of daar buiten gehouden worden, werkt men dikwerf ten voordeele of ten nadeele. Door het voortvertellen of tegenspreken van kwaad gerucht brengt men toe tot gunstige of ongunstige stemming der gemoederen. Veel is er aan gelegen, wie de toon geeft in zekere gezelschappen. Weinigen hebben soms grooten invloed op den geest der geheele bevolking van dorp of stad. Ook zij, die door mond of pen de openbare meening ten goede weten te leiden, doen belangrijke diensten in dagen van onrust en gevaar. Met hunne geestvermogens werken zij tot welzijn des vaderlands, gelijk anderen het doen door geldelijke bijdragen, of door het voeren van wapenen ter verdediging.
Doch niet enkel de onderdaan - ook de overheid heeft pligten te vervullen. Het gedrag van hoogere en lagere ambtenaren is vooral in staat, om bij het volk, met name bij lieden van geringeren stand, vaderlandsliefde op te wekken of te onderdrukken. Daar is veel aan gelegen, dat alle posten, zoo veel mogelijk, toevertrouwd worden aan brave lieden, die bij de noodige kunde edele beginselen hebben, en geenszins door overdreven ambtsijver de menigte verbitteren. Aanleiding tot billijk misnoegen wordt weleens gegeven door knevelarij, harde behandeling en willekeurige toepassing der wet. Zij, die dit doen, zijn geenszins waardige dienaren van Vorst en vaderland. Dezulken bedoelen zich-
{==221==} {>>pagina-aanduiding<<}
zelven, niet het algemeene welzijn. Gelukkig het land, dat onbaatzuchtige, menschlievende, vaderlandlievende mannen tot ambtenaren en bestuurders heeft! Hunne goede gezindheid, hun voorbeeld wekt vertrouwen, en kweekt vaderlandsliefde onder het volk, dat dan vooral medewerkt en gaarne zich opofferingen voor de goede zaak getroost, wanneer het zijne regering kan hoogachten.
En in dit geluk mogen wij, Noord-Nederlanders, ons verblijden. Uit het kwaad zelve zien wij goed geboren worden. De treurige omstandigheden, die sedert den laatsten verjaardag des Konings plaats hebben, veroorzaakten ons veel leed en bekommering. Nog kunnen wij niet gissen, hoedanig de eindelijke uitkomst zijn zal; maar in ons midden zien wij vele verschijnselen, waarover wij ons moeten verheugen. Het schandelijk gedrag van oproerige Belgen verwekte algemeene verontwaardiging, en deed ons het veelvuldige goede, dat wij onder het bestuur van een' welwillend' Koning genieten, te hooger waarderen. Wat ware vaderlandsliefde is en vermag, ziet men hier. Noord-Nederland, miskend en belasterd, geeft aan andere volken een voorbeeld, dat geroemd en bewonderd zal worden, wanneer de driften eenmaal tot bedaren zijn gekomen. Klein, doch belangrijk, is de plek gronds, die wij bewonen. Laat vreemden smalend van onze moerassen spreken, wij beminnen een vaderland, dat zoo vele grootsche herinneringen van vroegeren tijd oplevert, en ook thans nog allezins gunstig zich onderscheidt te midden van algemeene verwarring. Zucht voor ware vrijheid is den echten Nederlander als aangeboren; maar uit beginsel paart hij hiermede zucht voor orde. Hij spreekt door daden, en behoeft niet door leuzen zijne gezindheid aan den dag te leggen. Gematigdheid kenmerkt zijn karakter. Hij stelt belang in verlichting en beschaving, welke met zedelijkheid in naauw verband staan. Geheel Europa bijkans woelt en is in gevaarlijke gisting; hier hebben wij rust - niet de lijdelijke rust der onderdrukking of on-
{==222==} {>>pagina-aanduiding<<}
verschilligheid, maar de kalme en liefelijke rust, die het uitwerksel is van gewillige onderwerping aan wet en overheid.
Wat onderscheidt zich Noord-Nederland voordeelig van België, waarmede het vijftien jaren was vereenigd! Ziet, hoedanig de gevolgen zijn van opvoeding en onderwijs, van verstandelijke en zedelijke ontwikkeling! Mogt iemand de volksverlichting nog vreezen, de geschiedenis onzer dagen bewijst derzelver nuttigheid. De Belgen leefden met ons onder hetzelfde bestuur, en morden en sloegen tot oproer over, en verguisden eene regering, die, om menschen te sparen en misnoegden door zachtheid te winnen, misschien te veel heeft toegegeven. Hadden zij reden tot klagen over harde en onbillijke behandeling? Volgens voorgewende grieven, zouden hunne belangen aan die van Noord-Nederland opgeofferd zijn geworden. Het tegendeel ware veeleer te bewijzen. De Noord-Nederlander had ook wel bezwaren; doch begreep, dat menschelijk werk onvolkomen blijft, en men zich moet schikken naar omstandigheden. Al worden er dan ook fouten begaan, eene regering, die het goede wil, boezemt hem achting en vertrouwen in. De woelingen der kwalijkgezinden vuren zijne vaderlandsliefde te sterker aan. Niet alleen onderwerpt hij zich gewillig aan een bestuur, dat als een ondragelijk juk gevloekt is geworden door ondankbare en woelzieke menschen; maar hij werkt ook, ofschoon niet blind voor gebreken, gaarne met de overheid mede, om het gezag der wet te handhaven, de rust te bewaren, en den dierbaren geboortegrond tegen geweld van buiten te beveiligen. Geen zweem van vroegere verdeeldheid of partijschap is meer te bemerken in ons midden. Willem van oranje behoeft slechts Te wapen! te roepen; terstond staan er duizenden bereid, om den wankelenden troon te helpen schragen - om roof en plundering buiten onze grenzen te weren. De bloem der jongelingschap, aan de zachtere bedrijven des vredes gewoon, verlaat huiselijke betrekkin-
{==223==} {>>pagina-aanduiding<<}
gen, en getroost zich ontberingen en moeiten en gevaren, ten dienste van het vaderland. De studerende jeugd, die elders door
eenen geest van oproerigheid zich kenmerkt en bij volksbewegingen eene voorname rol speelt, toont hier ware vaderlandsliefde, en wedijvert met anderen in zucht voor orde, in ondergeschiktheid en opofferingen ten algemeenen beste. Voorts bezielt een zelfde geest menschen van zeer verschillende standen. Gelijke belangstelling doet hun geduldig eene zware krijgsdienst volhouden. En dit alles geschiedt met eene bezadigdheid, die ons volkskarakter eere aandoet. Het is geene wilde geestdrift, die onze vreedzame medeburgers naar het veld der eere jaagt, om blinkende lauweren op de bloedige baan des krijgs te plukken, en verwoesting in het land des vijands te brengen; neen, aangenamer is hun de palm des vredes en het stille leven in huiselijken kring; maar uit besef van pligt komen zij, op de roepstem des Konings, zich scharen naast geoefende krijgslieden, ten einde met dezen het vaderland te helpen verdedigen. Om te behouden, geenszins om te verdelgen, hebben zij de wapenen opgevat. En ook de jeugd, welke door het lot was opgeroepen tot gewone krijgsdienst, betoont dezelfde volharding, gelijke belangstelling en getrouwheid. - Zoodanige vaderlandsliefde, door godsdienstige beginselen veredeld, betaamt den Christen, en geeft hoop op blijdere dagen.
De algemeene nood wordt diep gevoeld door verre het grootste gedeelte der bevolking van Noord-Nederland. Wat al opofferingen doet men, om het vaderland uit dreigend gevaar te redden! In één jaar werd ten tweeden male belasting uitgeschreven, en men heeft met bereidwilligheid het verschuldigde opgebragt; ofschoon bij groote schaarschheid, het gevolg van twee, ja drie mislukte oogsten, deze gedwongene geldleening den gemeenen man, maar vooral de landlieden in eenige oorden, ongemeen zwaar moest vallen. In welk ander land zou de regering zoodanigen maatregel, zonder mid-
{==224==} {>>pagina-aanduiding<<}
delen van geweld, en dat in dien korten tijd, hebben kunnen uitvoeren? Zoo werkt de liefde tot het vaderland bij een verlicht volk, dat zijnen Koning bemint en op diens goede bedoelingen vertrouwt. Hoe menigvuldig en groot zijn bovendien de vrijwillige giften! Het inzien dier opgaven verschaft telkens een aandoenlijk en dankbaar genoegen. Zelfs dienstbaren dragen het hunne bij van bespaard loon. Wat heerscht er toch veel goede gezindheid in ons vaderland! Welk eene veerkracht ontwikkelt er zich bij dit kleine volk! Heeft onze Geschiedenis wel schooner tijdperk aan te wijzen? Bedroeven moeten wij ons altijd over de omstandigheden, die aanleiding tot het betoonen van deze vaderlandsliefde gaven; maar wij hebben reden, om ons te verheugen over de eendragt, die ons sterk maakt tegen onze vijanden, wier dwaasheid hen zeker in het verderf zal storten. En blijft deze geest van gematigdheid, van orde, van ernst en liefde, deze zucht voor vrijheid, deze belangstelling in waarheid en godsdienst ons bezielen, zoo mogen wij met vertrouwen op Hem, die de plannen der boosheid meermalen door hare eigene dwaze overleggingen doet mislukken, de toekomst afwachten. Noord-Nederland, aan zijne beginselen getrouw, zij alzoo en blijve een voorbeeld voor de volken, die, als door koortshitte gedreven, onrustig woelen, of aan gevaarlijke bespiegelingen der staatkunde ter prooije zijn! Heil den
Koning, die over zoodanig volk regeert! Heil Hem, die de goede gezindheid zijner getrouwen weet te waardeeren, en vast gelooft, dat niet hij, die overmand onregt lijdt, maar hij, die met overmagt en onder bedreiging van dadelijk geweld onregt aandoet, bij de uitkomst moet verliezen!

Januarij, 1831.







{==225==} {>>pagina-aanduiding<<}

Proeve van toelichting over een hoogstbelangrijk punt van den Belgischen opstand.

‘Aan den Redacteur der Vaderlandsche Letteroefeningen.

Vindt gij goed, het navolgende fragment uit eenen brief, door middel van uw geacht Tijdschrift, onder de oogen van het Publiek te brengen, ik geef u daartoe volkomene vrijheid. Ligt diene het tot waarschuwing en leering tevens, om zich, bij voorkomende gelegenheid, voor schade en listig overlegd bedrog te wachten.’
Gij verwondert u, en zulks teregt, over den toestand en gang van het Finantiewezen bij de Belgen. Tonnen gouds, ja millioenen schats zijn, binnen een tijdsverloop van slechts zes maanden, door onze brave Landgenooten, op het altaar des Vaderlands geofferd; de gecreeerde Schatkistbilletten hielpen de geledigde schatkist in den hoogklimmenden nood; en de buitengewone Oorlogsbelasting, met even zoo veel spoed als welwillendheid opgebragt, voorzag in de eerste en dringende behoeften. Van dit alles vernamen wij bij de Belgen niets. Het is zoo, door het voorloopig Bestuur der Oproerlingen werden Bons uitgegeven; maar, wel verre dat dit papier eene mindere waarde, b.v. van 25 à 30 pc. (gelijk onze obligatiën Oorlogslasten) zou hebben - wij spreken hier op getuigenis van reizigers - werd het, onder anderen door de Kasteleins in de Logementen, tot de volle waarde aangenomen. Wel gewaagde een de brouckere, onlangs, bij de voordragt eener finantiéle wet, van een nationaal bankeroet; maar het Congres nam op deze voordragt geen besluit, en intusschen schijnen de Belgen, op eene voor ons onverklaarbare wijze, de kunst te verstaan, hun Budget van uitgaven, zonder een Budget van bekende ontvangsten, te bestrijden. Met regt, mijn Vriend! moogt gij vragen: Zouden zij ook den Steen der Wijzen hebben gevonden?

{==226==} {>>pagina-aanduiding<<}

De zaak is ook mij duister en raadselachtig; evenwel wil ik eene proeve wagen, om het onverklaarbare in dezen eenigermate toe te lichten. Gij weet het, ik bragt, met mijne familie, gedurende den voorzomer van 1830, eenige weken in Braband door, en vond overvloedige gelegenheid, om op te merken, dat er iets gewigtigs op til moest zijn. Den publieken Authoriteiten kon dit geenszins verborgen blijven; dan, het lag in hun verderfelijk plan, den besten der Vorsten eerst door valsche berigten te misleiden, en vervolgens schandelijk te verraden. Overal toch zag men een onophoudelijk heen en weder reizen en trekken van de leden der Belgische Geestelijkheid, als gingen deze het land door, om een' nieuwen kruistogt aan te kondigen. Spoedig bespeurde men dan ook, op vele plaatsen, de uitwerkselen van deze bewegingen onder Priesters en Prelaten, in onderscheidene bekendmakingen aan de geloovigen, waarbij deze, tegen het verleenen van aflaat, tot het brengen van geldelijke offers werden aangespoord. Hier moest het beeld der heilige Maagd van een nieuw staatsiekleed worden voorzien; en weinige dagen waren genoegzaam, om eene som van meer dan dertigduizend gulden bijeen te brengen. Dáár had men behoefte aan een vaandel voor den Aartsengel Michaël. Elders was de vernieuwing der kruisvaan van den H. Joannes noodzakelijk. Op eene andere plaats gaf de kleeding der Priesters, of eenig altaarversiersel, gereede aanleiding, om de milddadigheid der geloovigen uit te lokken; en hoe kon deze, door den beloofden aflaat bijzonder opgewekt, een enkel oogenblik achterblijven? Dit was in Braband onmogelijk! Duizenden en tienduizenden snelden naar de offerkist, om der Kerke te offeren, en tevens eene gereede absolutie te bekomen.
Hoe is het u, Vriend! - gaat er ook eenig licht voor uwe oogen op? Een à twee pc. is er welligt ten behoeve van kleed en vaandel, koor en altaar, besteed; maar het overige - de 98 à 99 pc., zouden deze ook, met en nevens het reservefonds der Jezuiten, in dezen met den Belgischen Adel vereenigd, in de centrale kas

{==227==} {>>pagina-aanduiding<<}
van den opstand zijn gestort geworden? Mij dunkt dit is zoo klaar als de dag. De onwetende en daarom ligt verleidbare Belgen, wanende der Kerke eene dienst te doen, hebben, in hunne onnoozelheid, eene duchtige Oorlogsbelasting betaald, lang bevorens die van ons verlicht oud Nederland is executoir verklaard geworden. - Denk hier aan de bekende spreuk: De wereld wil bedrogen zijn; wel, dat zij bedrogen worde!
Ik ben, enz.
T.T.
H......,
N.S.
3 Maart, 1831.


Het geheim der geleerde honden ontdekt.

(Annales des Sciences nat. XXI. Sept. 1830. p. 65.)

Ieder heeft zeker gehoord van honden, die woorden kunnen spellen, door de letters daartoe uit te zoeken, cijferen, domino-spelen, enz. Elk, die munito gezien heeft, moest op het vermoeden komen, dat de meester den hond een teeken gaf, waardoor hij onderrigt werd, wat hij doen moest. Onlangs las ik in een te Parijs uitkomend Tijdschrift eene hoogst eenvoudige verklaring van deze kunsten, waarvan de mededeeling misschien niet onbelangrijk is. Hier volge dezelve in haar geheel:
‘Bianco en fido, die onlangs hunne kunsten in de hoofdstad verrigt hebben, verdienen gewis niet onder de beroemde honden gerangschikt te worden, wanneer men namelijk deze benaming geven wil aan zoodanigen, die zich van de overigen door grootere ontwikkeling hunner verstandelijke vermogens onderscheiden. Wij hebben ons inderdaad verzekerd, dat deze vermogens bij die twee honden zeer beperkt waren, en dat al hunne kennis op zeer weinig neêrkwam. Bij de eerste vertooning, die wij bijwoonden, verlieten wij de schouwplaats met de overtuiging, dat er bij alwat zij verrigtten geene rede-
{==228==} {>>pagina-aanduiding<<}
nering plaats had; die verrigtingen bestonden in het spellen van woorden in verschillende talen, in het aanduiden van een' vorst, die in een opgegeven tijdvak regeerde, of in het raden van eene kaart, die men gedacht had, enz. Wij gisten reeds, dat de meester een teeken gaf, hetwelk voor den hond verstaanbaar was; maar wij konden niet waarnemen, waarin zulks bestond. Om ons hieromtrent echter nader te onderrigten, kwamen wij, in gezelschap van onderscheidene natuurkenners, op eenen anderen tijd weder, en ontdekten weldra de eenvoudige wijze, waarop dit zonderling spel gespeeld wordt. Zij, die deze kunsten gezien hebben, weten, dat eerst al de letters van het a b c, of al de kaarten van een spel, in een' kring geschikt worden, en op eenigen afstand van elkander; daarna loopt de hond in dezen cirkel onophoudelijk rond. Als hij een antwoord moet geven, brengt hij aan zijnen meester een voor een de letters, die het woord of de zinsnede zamenstellen; even zoo doet hij met de kaarten. De kunstgreep ligt dus voor den hond alleen in het bestendig apportéren van afzonderlijke voorwerpen. Vooronderstel nu, dat het dier, achtereenvolgens en in een' zeer langzamen voortgang met zijn' snoet elk stuk aanrakende, oogenblikkelijk door een teeken, hetgeen voor hem apporte beteekent, verwittigd wordt, dan zal hij
het stuk opvatten, dat hij scheen te beruiken, en het aan zijnen meester brengen. Men begrijpt nu, hoe woorden en geheele zinsneden kunnen gevormd worden, wier zin echter de hond in het geheel niet verstaat. Zoo nu geschiedt het inderdaad, en dit teeken bestaat voor den hond in een knippen met den nagel, hetwelk zijn meester doet hooren. Dit knippen hoorden wij telkens, als de hond voorbij de letter ging, die tot zamenstelling van het woord vereischt werd; terstond hield het dier stil, en bragt die letter aan zijnen meester, die, om deze beweging te verbergen, gemeenlijk de eene hand met de andere bedekt, of wel zijne handen op den rug houdt of in zijn' zak steekt. De Heer feuillet, Biblio-
{==229==} {>>pagina-aanduiding<<}
thecaris van het Instituut, en eenige Leden van de Akademie der Wetenschappen, aan wie wij deze waarneming mededeelden vóór zij deze kunstvertooningen bijwoonden, hebben zich overtuigd, dat dit werkelijk de toedragt der zaak was, en mede het ligte knippen gehoord, telkens als de hond iets moest aanvatten.





Tafereelen van Rusland.

(Door eenen Duitscher, die lang in Rusland verkeerd heeft.)

Felie Koude, en Behoedmiddelen tegen dezelve.

Sedert in Ruslands velden een verbazend groot leger door koude is omgekomen, heeft de Russische winter nog veel slechteren naam, dan te voren; en de lezer zal in de volgende schets, die ik mededeel op eenen tijd, wanneer op 55 graden noorderbreedte reeds de voorboden van de vorst zich vertoonen, terwijl bij ons de natuur haar groen gewaad tegen een geel-bruin eerst begint te verwisselen, geene verdediging van dezen winter vinden.
De guurheid van het luchtgestel is in het noordelijk gedeelte van Rusland inderdaad zoodanig, dat men naauwelijks begrijpen kan, hoe de anders zoo teedere bewerktuiging des menschelijken ligchaams dezelve vermag te wederstaan. Daar ik de noordelijkste streken van dit groote rijk niet ken, laat ik de nadere beschrijving van eenen winter in Kola, Archangel of Kamtschatka gaarne aan hen over, die het waarlijk niet te benijden geluk hebben, bij eigene ondervinding daarvan te kunnen spreken. Ik kwam slechts tot Tobolsk, en verliet deze stad nog vóór den winter. Maar ik heb verscheidene winters in Simbirsk, Permië en Nischegorod doorgebragt, op eene breedte van 55 graden, - en dus ten naastenbij op de breedte van Gothenburg in Zweden, en van Edinburg in Schotland, - en reeds door dit

{==230==} {>>pagina-aanduiding<<}
verblijf in het zoogenaamde gematigde Rusland verloor ik allen lust, om ook nog het noordelijker gedeelte te leeren kennen.
Zoo verre mijne waarnemingen gaan, is het in deze oorden een algemeen verschijnsel, waarvan ik echter de reden niet weet, dat, zoodra de strengste koude begint, er tevens ook volkomene windstilte heerscht; eene zeer gelukkige omstandigheid, daar, bij eene zoo hevige koude, de geringste togt der lucht ten uiterste onaangenaam is, en zeer smartelijk, als met messen, in het aangezigt snijdt. Kwam bij die felle vorst nog sterke wind, zoo zoude waarschijnlijk geen mensch het onder den blooten hemel kunnen uithouden. Eigenlijke arbeid wordt trouwens hier in de open lucht, zelfs door de armste lieden, bijna geheel niet verrigt. Wanneer de wintermaand nadert, haalt ieder boer het reeds vroeger in zijnen hof in gereedheid gebragte brandhout binnen, en stapelt het naast zijn woonvertrek op, ten einde hij gedurende de eerste zes weken daarvan gebruiken kan, zonder zich in de open lucht te begeven. Dan worden deuren en vensters met groote zorgvuldigheid onderzocht; men stopt elke reet, bezet de deuren aan alle kanten met togtlatten, en zorgt voor alles, wat het indringen der koude kan beletten. Daar in de acht winters, welke ik in Permië doorbragt, het kwik van den thermometer, in vijf of zes dagen, drie malen geheel in den bol zakte, en daar omstreeks nieuwjaar eene koude van 27o tot 30o Reaumur drie of vier weken lang tot de zeer gewone verschijnselen behoort, zoo neemt men niet ligt te veel voorzorg tegen den winter.
Wanneer deze strengere koude invalt, schijnt de gansche natuur te veranderen, en alle voorwerpen, die den mensch omgeven, schijnen eene andere gedaante aan te nemen. Zelfs het verblijf in het woonvertrek is anders geworden. De dubbele glasramen, van welke, even als bij ons, in het eerst slechts de binnenzijde met digte ijsbloemen bezet was, worden thans, aan alle vier zijden, met eene ijskorst, ter dikte van een' duim, over-
{==231==} {>>pagina-aanduiding<<}
trokken, waarop men geene bloemen meer ziet; en het door dezen ijsklomp slechts spaarzaam doordringende licht geeft aan alles eene geheel eigene kleur. Het schijnt, alsof datgene, wat vroeger eene doorzigtige opening was, nu met een groot blad van mat en niet gepolijst zilver bedekt is, en door onzigtbare lampen van binnen op eene bijzondere wijze verlicht wordt. Wanneer de deur van de kamer, die onmiddellijk met het niet verwarmde voorhuis gemeenschap heeft, voor een oogenblik opengaat, dringt eene dikke witte wolk, die den binnentredenden omgeeft en verbergt, het vertrek in, maar slaat terstond, door de warmte der kamer, als een vochtige nevel op den grond neder; waardoor het dan ook in den omtrek van deze deur steeds vochtig blijft, terwijl de buitenkant van de deur met harde sneeuw of ijs, en zelfs de binnenzijde soms met kleine stukjes ijs bezet is.
Nog meer veranderd het tooneel, als men de warme kamer verlaat en op de straat komt. De menschen, welke men daar ziet, schijnen niet dezelfden te zijn, die men vóór weinige dagen nog aldaar aanschouwd heeft. Alles is diep ingewikkeld, en, behalve mond, neus en ooren, ziet men niets, dan dikke wollen kleederen en pelswerk. Geene tragen, geene luijaards, geene oude lieden, geene kleine kinders komen meer voor den dag. De laatsten moeten in huis blijven, dewijl zij daar buiten niet kunnen voortkomen; en de eerstgenoemden, zoo zij zich al eens vertoonen, hoe langzaam en op hun gemak zij voorheen over de straat gingen, zijn eensklaps vlug en snel te voet geworden. De kooplieden, de vleeschhouwers, de vischverkoopers en andere lieden, die anders gewooniijk als pilaren nevens hunne waar stonden, schijnen thans telkens te dansen, dewijl zij nu eens op hunne hielen gelijk een tol ronddraaijen, en dan weder met hunne voeten op den grond stampen, en hunne armen gedurig in alle rigtingen slaan. De baarden der Russische boeren zijn tot vaste ijsklompen geworden, en ook bij hen, die geene baarden dragen, zijn nogtans de bakkebaarden en de

{==232==} {>>pagina-aanduiding<<}
kleedingstukken in de nabijheid van den mond geheel met ijs en dikken rijm bedekt. Wanneer de mond van iemand naast u zich tot spreken opent, ziet gij elken toon vergezeld door een' digten nevel, die, gelijk rook, uit zijnen mond stroomt, en de slechts voor het gehoor bestemde woorden nu ook als voor het oog aanschouwelijk maakt. Bij elken voetstap kraakt de sneeuw op een' hoogen piependen toon, en boven den wandelaar dampen de schoorsteenen dikke rookwolken uit, die, zoo door witte kleur, als ook bijzonder door eene schijnbaar vaste zelfstandigheid, zich van gewonen rook onderscheiden. Deze wolken hebben niet die veelvuldige kronkelingen, als gewoonlijk, maar vormen regtopgaande rookzuilen. De voorwerpen op den grond, huizen en boomen, dieren en menschen, verschijnen niet als in eene ledige, slechts met lucht vervulde ruimte, maar als door een niet volkomen doorschijnend ligchaam van ons gescheiden; en het allengs naderen van twee menschen op de straat heeft welligt eenige gelijkheid met de ontmoeting der visschen in het water, daar de naderende gedaante op eenen afstand van twintig schreden zich nog in een' dikken nevel gehuld vertoont, die echter steeds dunner en doorzigtiger wordt, hoe nader de persoon komt; en evenwel is er geen eigenlijke nevel, daar deze bij sterke koude even zoo zelden, als hevige wind, plaats heeft. Hierbij komt nog, dat de zon, die zelfs op den middag zeer laag aan den hemel staat, en steeds eene hoog purperroode kleur heeft, een geheel bijzonder schijnsel werpt op alle voorwerpen.
In Permië valt de eerste sneeuw gewoonlijk in het midden, dikwijls reeds in het begin van October; en, daar het weder, zoo wel des zomers, als des winters, zeer bestendig is, blijft dezelve meestal tot in het midden van Mei liggen. Tegen het einde van November heeft de sneeuw zich reeds zoo zeer opgehoopt, dat de onderste vensters, die anders eene manshoogte boven den grond waren, nu met dezelve gelijk of er onder begraven zijn. Daar het een te moeijelijke arbeid ware, de

{==233==} {>>pagina-aanduiding<<}
steeds hooger wordende sneeuw voor de huizen weg te ruimen, vergenoegt men zich gewoonlijk hiermede, dat slechts de ingang van de straat naar de deur, zoo veel volstrekt noodig is, vrij gehouden worde. Deswege gaat men des winters van de straat in elk huis diep benedenwaarts, alsof men in eenen kelder moest afdalen. Misschien zal men het voor onwaarschijnlijk houden; maar ik meen te mogen verzekeren, dat de sneeuw in Rusland, zoodra de strenge koude begint, veel witter is, dan bij ons; ofschoon wij van de verblindende witheid der laatste reeds een spreekwoord ontleend hebben. Niet alleen voor mij, maar ook voor allen, die ik daarnaar vroeg, is het volstrekt onmogelijk, op eene sneeuwvlakte van eenige uitgebreidheid, wanneer dezelve door de zon beschenen wordt, slechts eenige oogenblikken te zien, zonder hevige prikkelende pijnen in de oogen te gevoelen. Eveneens zou een even zoo groote, door de zon beschenen spiegel van gepolijst metaal op het gezigt werken.
De nachten zijn des winters, zelfs ten tijde van de nieuwe maan, door het schijnsel van de sneeuw, hetwelk veel gelijkheid met dat van den Bononischen steen heeft, zoo helder en verlicht, dat men bijkans zoo goed ziet als op donkere dagen, en even zoo goed als bij dag reizen kan. Wegens deze verblindende witheid van de sneeuw zijn ook, vooral in de noordelijker oorden, de boeren van sneeuwbrillen met gekleurde glazen voorzien, die men overal, zelfs in kleine dorpen, voor weinige kopeken koopen kan. Zeer arme lieden vervaardigen zelve eene soort van brillen uit ronde, dunne schijfjes hout, in het midden waarvan zij eene kleine opening maken, die juist voor den oogappel wordt vastgemaakt. In weerwil van deze voorzorg is het nogtans een zeer gewoon verschijnsel, dat oude lieden van den geringeren stand geheel blind worden, hetgeen men aldaar voor even zoo natuurlijk schijnt te houden, als wij het niet vreemd vinden, dat oude lieden de tanden verliezen. Wanneer ik, op mijne menigvuldige reizen,

{==234==} {>>pagina-aanduiding<<}
tegen den middag eene boerenwoning binnentrad, zag ik dikwijls het gansche gezin vrolijk om den disch verzameld; terwijl, in eenen hoek der kamer, een oud paar, aan een klein, laag tafeltje geplaatst, afzonderlijk spijsde. Vraagt men, wie die arme lieden zijn, zoo krijgt men dit schijnbaar onverschillig antwoord: Het vadertje en moedertje des huizes, die reeds blind zijn. Dit vroeg blind worden is echter waarschijnlijk niet enkel aan de witheid der sneeuw, maar ook in het algemeen aan de strenge koude toe te schrijven. Bijkans dagelijks gebeurt het aldaar, dat iemand de oogen digtvriezen - niet het eigenlijke oog, dat, zoo het schijnt, de felste koude wederstaan kan, maar wel die vloeistof, welke hetzelve, bij sterke prikkeling door de koude, afzondert. Wanneer iemand uit de heete kagchelkamer in de koude gaat, of een sterke togt op het oog valt, zoo watert hetzelve, en zoodra een traan opwelt, bevriest deze, en sluit daardoor de opening van het oog. Als dit plaats heeft, treedt de persoon het naaste huis binnen, en gaat, met het woord iswinite, (met verlof) bij de deur in het warme vertrek staan, waar het oog terstond zich weder opent, zoodat de reis voortgezet kan worden. Zoodanige bezoeken krijgt men soms verscheidene in één uur, en niemand stoort er zich aan. Nog menigvuldiger is het bevriezen van die ligchaamsdeelen, welke men ook bij de strengste koude niet wel bedekken kan, zoo als de neus. Het eerste gevoel daarbij schijnt niet smartelijk te zijn; en, als men er niet bijzonder opmerkzaam op is en er geene ondervinding reeds van heeft, bemerkt men het misschien geheel niet. Doch een ander ziet het zoo veel te beter, daar het bevrozen deel terstond aan eene blaauwachtige kleur kenbaar wordt; en in dit oogenblik kan men dan ook zeker rekenen, van ieder, die ons ontmoet en in het gezigt ziet, eene liefderijke herinnering te ontvangen. Baituschka,
wasche nos! (vadertje, uw neus!) roepen de voorbijgaanden, en spoeden ijlings voort. Ook heeft men geene andere hulp, dan deze vriendelijke waar-
{==235==} {>>pagina-aanduiding<<}
schuwing, noodig, waarvan het onmiddellijk gevolg is, dat de bevrozene terstond eene handvol versche sneeuw van den grond neemt, en daarmede het einde van den neus sterk wrijft; waarop hij terstond ook zijnen weg vervolgt, en welligt een oogenblik daarna eenen anderen wasche nos! toeroept. Zoo weinig dit toevriezen der oogen of bevriezen van den neus te beduiden heeft, wanneer terstond de noodige hulp aangewend wordt, zoo erge gevolgen hebben deze toevallen, indien ze verwaarloosd worden. Daarom ziet men in Rusland vele lieden, wier gelaat geheel misvormd en daardoor ongemeen leelijk is.
Gelijk de sneeuw dier koude streken van de onze verschilt, zoo is ook het ijs geheel anders. In het zuidelijk gedeelte van Duitschland heeft men dikwijls in den winter slechts morsig geel en brokkelig grondijs, ter dikte van een' halven voet ten hoogste, voor den ijskelder; maar in de meren en zelfs in de grootere wateren van Rusland wordt het vier en dikwijls over de zes voeten dik; en deze stukken zijn zoo hard, dat men er met een' vuurslag vonken uit slaan kan, en daarbij zoo doorsnijdend, dat men een' stroohalm, die in het midden van zoodanigen ijsklomp zit, even zoo duidelijk ziet, alsof dezelve geheel vrij voor het gezigt lag.
In weerwil van deze strenge en voor het verblijf in de open lucht zoo hinderlijke koude, worden in Rusland de meeste reizen des winters gedaan, en dat onafgebroken, zoo wel bij nacht, als bij dag. De reden hiervan moet men zeker voornamelijk in de wegen zoeken, welke des zomers, bijzonder bij het begin en tegen het einde van denzelven, daar men ze geheel aan de natuur overlaat, dikwijls grondeloos en dus geheel onbruikbaar zijn; maar gedurende den winter vindt men die zelfde wegen door de natuur beter gemaakt, dan ergens door menschenhanden zou kunnen gedaan worden. De hooge, vaste sneeuw, welke niet smelt door invallenden dooi, maakt het gansche land tot eene spiegelgladde oppervlakte, waarover de sleden, als over een'

{==236==} {>>pagina-aanduiding<<}
marmeren bodem, met verwonderlijke snelheid heenglijden, zonder eenige hindernis te ontmoeten, daar de sneeuw alles effen gemaakt heeft. Door dikke, warme pelzen wordt het ligchaam der reizenden genoeg tegen de koude beschut, en door goed bewerkte bastmatten Muscovische matten) weet ook de boer zijnen wagen tot eene kleine tent in te rigten, waarin hij, zelfs bij de strengste koude, regt op zijn gemak zit of ligt. De meer gegoede lieden uit den middelstand hebben gewoonlijk grootere sleden, waarin plaats is voor zes of acht personen, en welke door even zoo vele paarden getrokken worden. De bewoners van zoodanig rijdend huis zijn allen goed ingepakt, meestal op en onder dikke pelzen liggende, en tegen de buitenlucht door bastmatten wèl beschut, zoodat zij van het gure weder slechts weinig te lijden hebben, en zich in de enge, door henzelven verwarmde, ruimte regt wèl bevinden.
Ook dit is nog een opmerkelijk verschijnsel, dat de koude in Rusland naar het oosten steeds toeneemt, en zelfs in grootere mate toeneemt, dan wanneer men even zoo ver van het zuiden naar het noorden zich begeeft. Moskou en Kasan b.v. liggen bijna op gelijke breedte; maar te Kasan, dat omtrent honderd Duitsche mijlen oostelijker is, heerscht veel strengere koude, dan te Moskou. Kasan ligt omtrent onder denzelfden graad, als Koppenhagen en Edinburg; maar het verschilt in luchtgestel grootelijks van deze steden. Petersburg is vijf graden noordelijker dan Kasan, doch heeft geenszins eene zoo felle koude. In Kasan begint de winter omstreeks het midden van October en duurt onafgebroken voort tot het einde van April, en eerst tegen het einde van Mei worden de landerijen bearbeid; terwijl men in Drontheim in Noorwegen nog groene weiden in November heeft en eene aangename wandeling in het veld doen kan, ofschoon Drontheim op 64 graden, en dus negen graden noordelijker, dan Kasan, ligt.
Dit onderscheid loopt nog meer in het oog, als men verder oostwaarts in Rusland reist. Ochotsk b.v. ligt

{==237==} {>>pagina-aanduiding<<}
bijna op gelijke breedte als Petersburg en Stokholm; maar zelfs de Rus beeft voor de alles verstijvende koude van Ochotsk, en alle ambtenaren dezer stad, die uit het westen derwaarts gezonden worden, krijgen dubbele bezoldiging, eenen hoogeren rang, en de vrijheid, om na verloop van drie jaren terug te keeren, dewijl er zonder deze voordeelen niemand gevonden zou worden, die lust had, om zich naar een zoo onherbergzaam en bijna onbewoonbaar oord te begeven. Alleen de naam Kamtschatka jaagt reeds huivering en schrik aan, en echter is de Peterpaulshaven in Kamtschatka slechts 51 graden van de evennachtslijn verwijderd, en dus op dezelfde breedte, als Dresden, Amsterdam en Londen. Eene der oorzaken van zoo groot verschil in het luchtgestel is buiten twijfel deze, dat de zuidelijke streken van Siberië meerendeels verre van alle zeeën verwijderd liggen. Middel-Azië is verder, dan eenig ander gedeelte der aarde, verwijderd van groote wateren. Hieruit laat zich evenwel het verschijnsel niet volkomen verklaren. De menigvuldige, vele honderden mijlen verspreide lagen zout, zullen misschien daartoe mede bijdragen, bijzonder uit hoofde van den schralen groei in dezen zouten grond, daar men, in eenige streken verscheidene dagen reizende, geene bosschen en slechts weinige kleine planten ziet. De voornaamste reden is zekerlijk deze, dat de grond van het westen naar het oosten zich allengs hooger boven de oppervlakte der zee verheft, en alzoo den grootsten bergrug der aarde vormt - eene verbazend uitgebreide bergvlakte, op welke sedert duizenden jaren de volken van het noordoosten elkander verdrongen, en van waar ze zich ook in gansche stroomen over zuidwestelijk gelegen landen uitstorteden. Van de ongemeen hooge ligging dier streken
getuigt ook de loop der groote, geweldige vloeden, die allen op het hoogste deel dezer bergvlakte ontspringen, en, zooals de Ob, de Jenisey, de Irtisch enz., in de noordzee zich ontlasten. Het is jammer, dat de vele reizen, die onder de regering van katharina II in deze oorden, meest door Duitsche natuuronderzoekers, gedaan zijn, geene bepaalde opgaven van de hoogte des lands behelzen. De Akademie der Wetenschappen te Petersburg zou dit kunnen ophelderen, zoo dezelve geschikte personen in die gewesten met goede barometers voorzag, waarvan men ook in andere opzigten voor de kennis van den dampkring en van eenige verschijnselen in denzelven groot nut mogt verwachten.

{==238==} {>>pagina-aanduiding<<}

Zoo veel van den winter in oorden, die ik zelf bij eigene ondervinding heb leeren kennen. Op mij, die aan zoodanige uitersten niet gewoon was, werkte de koude zeer onaangenaam, zoo dikwijls dezelve wederkwam. Welk een leven voor een wezen, dat vooral in het licht en in de warmte der zon zich verblijdt, verscheidene maanden het grootste gedeelte van zijnen tijd bij het ellendig kaarslicht te moeten doorbrengen, daar de zon, althans in Permië, op de dagen, wanneer men het meest daarnaar verlangt, eerst ten tien ure opkomt en om twee ure reeds weder verdwijnt, en ook gedurende de vier uren, dat dezelve zigtbaar is, in eene bloedroode kleur, zonder te verwarmen of zelfs goed te verlichten, zich slechts weinig boven den horizon verheft, en als beschroomd langs de naburige bergen in het zuiden heensluipt, achter welke zij zich, eer men haar regt gezien heeft, reeds weder verbergt. Welligt is het onmogelijk, voor iemand, die een beter land bewoont, den treurigen toestand der bewoners van deze oorden in allen opzigte geheel duidelijk te maken, daar het mijzelven, ik beken het, moeijelijk valt, alle die bijzonderheden weder levendig in mijn geheugen terug te roepen. Ik moet soms nog om mijzelven lagchen, als ik mij herinner, hoe ik eens in Wijätka, in het begin van October, toen reeds alles van koude verstijfd was, wegens eene ligte ongesteldheid te bed moest blijven, en tot tijdkorting het leesboek van mijne kinderen, den Kindervriend van weisse, begeerde. Ik sloeg het boek open, en trof juist de plaats, waar de Schrijver, op het einde van November, nog langs eene groene weide gaat wandelen. Tranen van weemoed kwamen mij in de oogen, bij de gedachte, dat ik een zoo heerlijk land - dat ik mijn dierbaar en schoon vaderland verlaten, en tegen deze onherbergzame en, zoo als ik toen dacht, akelige streken verwisseld had. Ik lach er nu somwijlen nog om, wanneer ik mij die kleinmoedigheid
herinner; maar de tranen, die ik toen niet kon bedwingen, waren zeer ernstige tranen, welke uit de diepte van mijn hart opwelden, en ik durf er geenszins voor instaan, dat hetzelfde niet weder plaats hebben zoude, zoo ik daar nog eens op hetzelfde tooneel moest optreden.

(Het vervolg hierna.)








{==239==} {>>pagina-aanduiding<<}

Aan den Redacteur der Vaderlandsche Letteroefeningen.

Wel Edel Heer!

Te regt is, bij de aankondiging van mijnen Bardenzang, (No. III, bl. 137, uwer Letteroefeningen) door mijnen Resencent aangemerkt, dat ik aan zeker bekend vaderlandsch spreekwoord, naar 't schijnt, niet gedacht, of, zoo al, mij blijkbaar daaraan weinig bekreund hebbe. Het laatste is waarheid, en ik beken dit openhartig; er tevens bijvoegende, dat ik mij steeds om alwat slechts in schijn groot, maar in het wezen der zaak nietig is, weinig bekreune; te veel eerbieds hebbende voor de groote zaak van Waarheid, Regt en Deugd, dan dat de kleingeestigheid van vleijers en eigenbelangzoekers mij zou kunnen bewegen, mijne oud-Nederlandsche gevoelens in het keurslijf eener angstige beschroomdheid te wringen; iets, waartoe sommigen, blijkens de ervaring van den dag, zich niet ongeneigd betoonen.
Met dezelfde rondborstigheid, waarmede ik, in dezen tijd, nu en dan, voor het dierbaar Vaderland en deszelfs Helden heb gezongen, is het hier nevensgevoegde Gedicht aan onze heilige Godsdienst toegewijd; en het zal mij aangenaam wezen, voor hetzelve eene plaats in uw geacht Maandwerk te zien ingeruimd.
De goede Voorzienigheid vurig dankende, die mij, in den schoot der Protestantsche Kerk, het helder en onbeneveld licht van het Goddelijk Evangelie heeft doen aanschouwen, kon ik mij echter geenszins verheugen over een bedrijf, dat het hart mijner Roomschgezinde Medechristenen met innigen weedom moet hebben vervuld; ik bedoel het wegnemen der Kruisen in de Hoofdstad van eenen Vorst, die, gelijk zijne voorgangers, in onderscheiding van andere Monarchen, met den naam van den Allerchristelijksten wordt bestempeld.
Gewis een zoo schaamteloos bedrijf, door Roomschgezinden zelve gewild en ten uitvoer gebragt, kan door geen bezadigd en onpartijdig Protestant worden goedgekeurd; want het is gelijk te stellen met een' boosaardigen opstand tegen het Christendom en tegen Hem, naar wiens naam wij ons noemen. Voorzeker, de Muzelman zou, door het nederrukken der Halvemaan, zijne verachting van den Logenprofeet niet krachtiger kunnen uitdrukken! - Dan, zoo is de geest des

{==240==} {>>pagina-aanduiding<<}
tegenwoordigen tijds. De navolgers der Fransche Encyclopedisten stellen er eene eere in, niets, dan het orakel van hunnen Afgod, te gelooven; en eene leer, die der bedorvene zinnelijkheid offers brengt, vindt grooten bijval bij ligtzinnigen.
De Protestant, geene bloot zinnelijke teekens behoevende, tot schraging of opwekking van zijn geloof in Hem, wiens dienst in geest en waarheid bestaat, en wars van de minste onderwerping aan menschelijke inzettingen, bij het allesóverwegend en alleen geldend gezag van den Koning des Lichts en der Waarheid, - de Protestant moge, met innig mededoogen, zwakke broeders beklagen, die, tot bevestiging van hunne overtuiging, beeld en teeken schijnen te behoeven; edoch, vervuld met den geest der Evangelische liefde, veroordeelt hij den zwakken en dwalenden niet; maar verontwaardiging grijpt hem aan, wanneer hij hoogmoedigen en nietswaardigen aan hulpbehoevenden den rietstaf ziet ontnemen, waarop zij steunden, zonder hun iets in de plaats te geven, waarmede zij hunne wankele schreden schragen kunnen; - dat is, zonder beeldspraak, wanneer Onchristenen, bij het afrukken van Christus' kruis, tevens de Godslasterlijke verklaring voegen: dat het Christendom voor de wereld heeft uitgediend.
Uit dit oogpunt beschouwe men de dichtregelen, die eerbied voor den verheven' Stichter des Christendoms en zijn Evangelie mij heeft doen ontboezemen. Mijne Protestantsche medebroeders zullen, immers ik durf dit vertrouwen, instemmen met de door mij uitgedrukte gevoelens; en den Roomschgezinden Medechristen zij, mits dezen, de verzekering geschonken, dat de echte Protestant, ofschoon aan het zinnelijk teeken des kruises alle godsdienstig eerbetoon moetende ontzeggen, hartelijk instemt met de Leer des Kruises, en het Evangelie van den Gekruisten hooger waardeert, dan al de schatten en genoegens der wereld! - Voor Ultraliberalen en Jezuiten verspil ik geen enkel woord. Aan hunne vruchten kan men hen kennen!
Nevens het verzoek, om deze letteren aan mijn stukje te doen voorafgaan, paar ik de verzekering mijner hoogachting.

Amsterdam, 7 Maart 1831.
w.h. warnsinck, bz.



{==241==} {>>pagina-aanduiding<<}

Op het wegnemen der kruisen in de hoofdstad van den allerchristelijksten koning.


O best geschenk des besten Vaders! 
O Godsdienst! blijf ons eeuwig bij! 
Wie u ons rooven, 't zijn verraders 
Der menschheid, wat hun taal ook zij! 
Komt, wreedaards! rooft ons goed en leven; 
Gij rooft, wat eens ons moet begeven; 
't Is menschlijk - o, 't herstelt zich weêr: 
Maar, ons den jongsten troost te ontrooven, 
Ons laatste vonkje hoops te dooven - 
Dit 's helsch - of kon een Duivel meer? 
 
rhijnvis feith. 



De zwijmelkelk is ingeschonken; 
't Ontzag voor God bestaat niet meer; 
De Tijdgeest werpt, van woede dronken, 
't Blazoen van Christus' Godsdienst neêr: 
Dat teeken, eens zoo hoog gedragen, 
Staat thans ter prooije aan mokerslagen; 
En tempeltin en muurtrans beeft. 
Hoor, trotsch Parijs! dat woest rinkinken! 
Hoe lager 't heiligste moog' zinken, 
Hoe hooger thans uw moedwil streeft. 
 
Rijst uit uw' nacht, vervlogen jaren! 
Dat de aarde uw schande en gruwlen zie! - 
De Medicis, met haar barbaren, 
Sint Bartelsnacht en - Coligny! - 
Wat schouwspel! - 't bloed der Hugenooten 
Moest toen den schijntriomf vergrooten 
Van 't kruis, met slaafsch ontzag vereerd; 
En thans .... Laat vrij de Seine siddren! 
Zij is 't, die vrome kruisaanbiddren 
Veel lager nog dan 't kruis verneêrt. 

{==242==} {>>pagina-aanduiding<<}

Verheft nu, wie dien lof moog' doemen, 
Marat's, Santerre's en le Bon's! 
Sier, Saint Antoine! thans met bloemen 
Uw Robespierre's en Couthon's! 
Wel heeft de vuist dier onverlaten, 
't Geweld ten dienst, langs markt en straten 
De bloedvaan van den moord ontplooid; 
Maar woest de klaauw naar 't kruis te steken 
En 't van Gods tempels af te breken, 
Vermogt dat vijftal monsters nooit! 
 
Spreek, Saint Simon! zijn dit de vruchten 
Der leer, die uw orakel spreekt? - 
Dat ooft is in verpeste luchten, 
Door kracht van helschen damp, gekweekt. 
Ontaarden! doet, bij duizendtallen, 
Uwe offers door de moordbijl vallen, 
Voor menschlijkheid en rede doof; 
Maar laat - wat, in een' nacht van rampen, 
Nog moed schenkt met den dood te kampen - 
Maar laat den zwakken mensch 't geloof! 
 
'k Heb nooit de knie voor kruis gebogen, 
Voor hout noch steen de kruin verneêrd, 
Maar vaak, met innig mededoogen, 
In dwalenden den mensch vereerd; 
Doch haat en afkeer moet hen treffen, 
Die trotsch zich boven 't kruis verheffen, 
Wier hoogmoed Christus' naam miskent; 
En vloek zij d'onverlaat beschoren, 
Die, lastrend, met der Duivlen koren, 
In Christus' kruis den christus schendt! 
 
Rukt, snoodaards! rukt dat kruis ter aarde! 
Wat schenkt ge aan de aard' voor dat gemis? 
Het bijgeloof rijst zelfs in waarde, 
Bij 't dwaallicht van uw duisternis. 
Voor 't beeld des heils gedwee te knielen, 
Verschaft nog troost aan zwakke zielen, 
In 's levens strijd en jongsten nood; 
Maar gij, wat rust geeft gij aan 't harte, 
Bij 't foltrend wee der laatste smarte? .... 
Niets dan vertwijfling, wanhoop, dood! 

{==243==} {>>pagina-aanduiding<<}

Vermeetlen! rukt dat kruis ter neder, 
't Sieraad van 't heilig tempelkoor! 
Wat schenkt gij voor dien roof toch weder? 
Wat voor den troost, dien 't hart verloor? 
De Jood, van Juda's stam verbasterd, 
Die David's Zoon en Koning lastert, 
Is hier min schuldig in Gods oog: 
Een nacht van twijfel doet hem dwalen; 
Maar gij miskent de heldre stralen 
Der middagzon aan 's hemels boog. 
 
Beef, Frankrijk! - God zal eenmaal spreken, 
En straffen 't snoodgepleegde kwaad, 
En de eer van zijn' Gezalfde wreken, 
Wiens Rijk van eeuw tot eeuw bestaat. 
De smaad, den Christus aangewreven, 
Zal op uw kroost en nakroost kleven; 
Uw Afgodstempel stort in gruis; 
In vlammen, die ten hemel rooken, 
Zal 't wis verderf den grond bestoken, 
Geschandvlekt door den val van 't kruis! 
 
Toch zal de Kruisleer zegepralen: 
De Christus hoedt zijn Algebied; 
Voor Hem weêrgalmen berg en dalen 
En aarde en hemel 't zegelied; 
Zijn woord zal volk bij volk verlichten; 
Het bijgeloof zal voor Hem zwichten; 
De dwaling wijken voor Zijn kracht; 
En wie Zijn' troon te laag durft zetten, 
Zal de adem van Zijn' mond verpletten 
En storten in des afgronds nacht! 
 
Oud-Neêrland! waard' verlicht te heeten, 
Bewaar den schat, dien gij bezit; 
De onkreukbre vrijheid van geweten, 
Waarmede elk mensch zijn' God aanbidt! 
Maar, Broeders! Christnen! laat ons waken, 
Als 't monster onzen grond mogt naken, 
Den muil vol laster, smaad en hoon! 
Ja, dan moet Roomsch en Onroomsch strijden, 
En aan den heilgen kamp zich wijden 
Voor de eer van Christus' kruis en kroon! 


 

{==244==} {>>pagina-aanduiding<<}

De kunstenaar en de uitdrager.

Tegen het einde der zeventiende eeuw was de straat della Carita te Napels reeds, gelijk de Ghetto te Rome, de bijzondere wijk der Joden, die meerendeels het bedrijf van woekeraar met dat van uitdrager verbonden. Ieder jongeling van goeden huize, dien zijne zeilpartijen naar de grot van Pausilippo met eene of andere Signorine te gronde gebragt hadden - ieder arme Madonnen-schilder, die voor de rivenditori (verkoopers), in afwachting van bestellingen voor Vorsten of Kardinalen, moest arbeiden, wist de straat della Carita zeer goed te vinden. Onder de winkels in de naauwe straat onderscheidde die van koopman abraham giudeo zich door eene overgroote menigte van oude dingen, die den ingang versierden, of veeleer versperden. Hier zag men in bonte verwarring onder elkander Milanezer harnassen, Bolognezer degens, Cremonezer violen en Napelsche luiten; doch giudeo deed voornamelijk in schilderijen van allerlei soort. Niemand wist beter, dan hij, onder eene laag van roet en stof, het penseel van eenig groot meester te onderkennen, of in de proeven van een jong, onbekend en hongerig kunstenaar de kiem van een toekomstig talent te ontdekken; - maar ook niemand verstond beter de kunst, om op den nood van den behoeftigen koopman te speculeren, en, met eene onverschilligheid, die iemand in vertwijfeling zou brengen, de waarde van een werk te verkleinen, welks verdienste hij, als door zeker natuurlijk kunstgevoel, zeer wel wist te onderscheiden.
Op zekeren avond trad een jong mensch van eene ellendige vliering, waar hij den geheelen dag had gewerkt, en rigtte zijne schreden naar de straat della Carita, terwijl hij onder zijn' afgesleten mantel iets zorgvuldig verborgen hield. Bij de toenemende donkerheid kon men naauwelijks zijn ten uiterste pover gewaad en zijne sterk uitkomende gelaatstrekken onderkennen, die onder een zwart en dik hoofdhaar zekere wilde fierheid aanduidden. Hadden de vrouwen uit den geringeren stand, die onder gezang voor hare deur zaten te spinnen, geweten, dat de voorbijgaande persoon de vervaardiger van de destijds zoo geliefde volksliederen: Dolce pace dei cor mio, en: Piu che penso à tuoi, was, zij zouden er niet aan getwijfeld hebben, of hij wilde, met zijne guitar on-
{==245==} {>>pagina-aanduiding<<}
der den mantel, zich ergens onder het venster eener onverbiddelijke iris begeven. Maar de jongeling bleef voor abraham's uitdragerij staan, stapte eindelijk, na eenig besluiteloos talmen, binnen, en geraakte, door eene verzameling van oude wapens en schilderstukken, weldra in eene soort van achterkamer. Hier zat de Israëliet in eenen breeden, ouderwetschen leuningstoel, en was juist bezig met het dien dag ingebeurde geld te tellen, toen hem de komst van den jongen man in zijn gewigtig werk stoorde. - ‘Wat is er van uwe dienst, jongeheer? Gij weet, de tijden zijn slecht; de Napelsche dukaten wandelen alle naar onze Spaansche heeren, die hunne pistolen liever aan bijzitten en bravo's, dan aan arme lieden, als mij, geven ..... maar dit onder ons en met allen eerbied, welken men aan de dienaren van zijne Katholieke Majesteit schuldig is.’ Dat zeggende, nam hij zijne groote muts af. ‘Hebt gij,’ dus voer hij voort, ‘bij uw bezoek het oogmerk, dat ik vermoede, zoo doet gij wèl, dat gij een
goed pand van eenige waarde, gelijk gij daar zeker onder den mantel hebt, medebrengt.’ - ‘Gij vergist u,’ sprak nu de onbekende, terwijl hij op eene aldaar staande tafel, die de hoogte van omtrent vier palmen had, wees; ‘ik kom niet om te leenen, maar om te verkoopen.’ - ‘Ach, dat is wat anders!’ riep de oude uitdrager, nam een' bril, en beschouwde opmerkzaam het schilderstuk, dat de jeugdige kunstenaar intusschen in het vereischte licht geplaatst had. Te vergeefs verwachtte de jongeling, welken indruk zijn werk op den bedreven beschouwer zou maken, wiens onbewegelijke gelaatstrekken enkel opmerkzaamheid aanduidden. Hij meende eindelijk het woord te moeten opvatten, om den Jood het onderwerp der schilderij te verklaren, en zeide dus: ‘Het is hagar met haren zoon in de woestijn.’ - ‘Een onderwerp, dat reeds door den goddelijken guercino is behandeld,’ sprak abraham. - ‘Wanneer gij zijne schilderij kent,’ hernam de schilder, ‘zult gij weten, dat niet hetzelfde tijdpunt is gekozen - en,’ voer hij met zekere fierheid voort, ‘wat is ook daaraan gelegen? Het komt er hier slechts op aan, wat het mijne waard zijn mag.’ - ‘Dat is stout gesproken, jonge raphael!’ antwoordde de oude, met een' spottenden glimlach; ‘Signor spagnoletto en Cavaliere
lanfranco konden zich niet beter uitdrukken; maar ik geloof geenszins, dat gij uwen arbeid zoo duur verkoopt.’

{==246==} {>>pagina-aanduiding<<}
Dit zeggende, sloeg hij een' veelbeteekenenden blik op de afgedragene kleederen des jongen schilders. - ‘Wat wilt gij dan voor deze schilderij geven?’ riep de jongeling ongeduldig. - ‘Wat ik geven wil?’ herhaalde de slimme Jood, op een' bedenkelijken toon; ‘hum .....! ik zou liever eene Hel, of Vagevuur, of Martelaar hebben; men wil tegenwoordig geene andere dingen meer.... En dan ziet men hier ook geen spoor van eene der scholen, die thans in de mode zijn, noch van die van caravaggio, noch van die van ribera..... Naar welke school hebt gij toch gearbeid?’ - ‘Naar geene,’ was kortaf het antwoord. - ‘Maar wie is dan uw meester, en waar hebt gij geleerd?’ - ‘Mijn meester is de natuur, en mijne school het ongeluk.’ Hiermede wilde de schilder het stuk terugnemen; maar de oude uitdrager, het nog steeds beschouwende, zeide: ‘Zacht wat! .... als men daarvoor .... zes dukaten bood?’ - ‘Dan is het het uwe,’ viel de jongeling hem schielijk in de rede, en de Jood vervolgde: ‘Dat zou meer zijn, dan het waard is; maar vier, bij voorbeeld, dat dunkt mij een redelijke prijs.’ Voor een oogenblik vertrokken zich de gelaatstrekken van den jongeling, als hij zag, dat de slimme handelaar met zijnen nood speelde, welken hij zelf maar al te zeer had laten bemerken; zijne zwarte wenkbraauwen fronsten zich, en zijne hand greep naar eenen dolk, dien hij in den gordel droeg. Maar hij bezon zich. Zijne kalmte kwam terug, en zijne trekken namen het gewone kenmerk van sombere terughouding weder aan. ‘Laat ons er een einde aan maken,’ sprak hij; ‘houd gij dit stuk, en geef mij de vier dukaten!’ De Jood telde hem die één voor één toe, alsof hij ongaarne van
dezelve scheidde; en de jonge schilder, zoodra hij zijne ellendige woning weder bereikte, riep verheugd: ‘God dank! nu kan ik linnen en brood koopen.’
Eenige dagen later hield een prachtig rijtuig voor de uitdragerij van koopman abraham stil. Het was de beroemde Cavaliere Lanfranco, die uit de kerk del Gesu kwam, alwaar hij aan de schilderstukken werkte, die men nog bewondert. Deze kunstenaar beval den ouden Jood, welke ijlings aan het portier gekomen was, hem eene schilderij, die bij de deur onder vele anderen hing, toe te reiken. Het was die van den onbekenden. Met eene zeer bedrijvige houding nam de uitdrager het stuk, veegde met zijne mouw

{==247==} {>>pagina-aanduiding<<}
zorgvuldig het stof af, en reikte het aan lanfranco toe, met deze woorden: ‘Een goed stuk, Signor Cavaliere! en Uwe Heerlijkheid wist dit zoo treffend te onderkennen. Bewonder het wilde koloriet van deze woestijn, deze door de zon verschroeide boomen, dezen gloeijenden hemel!’ - ‘Van wien is deze schilderij?’ - ‘Ik weet het niet; dezelve werd mij verkocht door een jong mensch, die het voor zijn werk uitgaf.’ De schilder zocht onder het stuk, en vond in eenen hoek den onbekenden naam salvatoriello. Het werd gekocht voor den prijs, welken de Jood vroeg; doch er verliep nog menig jaar, eer de onbekende salvatoriello, die om een klein loon voor de rivenditori te Napels werkte, de beroemde salvator rosa werd, dien gansch Europa bewonderde, en eer de Vorsten van Italië wedijverden om de eer, dat zij diens voortreffelijke meesterstukken als tegen goud mogten opwegen.







De grootmoedige zelfopoffering van den zeeheld Van Speyk, bevel voerende over de kanonneerboot, no. 2, te Antwerpen, den 5 februarij 1831.


Zij zijn voorbij, die glorievolle dagen, 
Toen wij het lot beslisten van Euroop. 
Door overmagt ziet Holland zich belagen, 
En houdt alleen zijn fierheid en zijn hoop. 
Der Vorsten wil belet wel onze dappren, 
In 's vijands bloed te doopen 't heldenzwaard; 
Maar - onze vlag zal onbezoedeld wappren: 
Wij zijn nog niet van de oude deugd ontaard! 
 
Neen! Hollands vlag laat strafloos zich niet scheuren: 
Een heldendrom bewaakt haar vroeg en spâ. 
Geen smet onteert die vlekkelooze kleuren, 
En wie haar hoont, dat hij met schand' verga! 
Wat snelt gij zaam, ontzinde vredebrekers! 
Of ziet gij niet, wat held die kiel bewaart? 
Heeft Holland niet tienduizenden van wrekers? 
Wij zijn nog niet van de oude deugd ontaard! 

{==248==} {>>pagina-aanduiding<<}

Zij snellen aan, die benden van verraders; 
Zij springen toe op de afgedwaalde boot: 
Maar Hollandsch bloed vloeit nog van Speyk in de aders; 
Hij is een held, in d'onspoed waarlijk groot. 
Een kleine stoet van dappre medestanders 
Toont zich den naam van Hollands zeeliên waard. 
Zij strijden trouw, als echte vaderlanders: 
Geen hunner is van de oude deugd ontaard! 
 
Maar de overmagt zal 't klein getal verpletten. 
Zie Hollands vlag reeds smaadlijk weggescheurd! ... 
Hoe! Kon van Speyk die schande niet beletten? 
Hij zwoer het ééns. Heeft hij zijne eer verbeurd? - 
Neen! hoor dien knal! De lont, in 't kruid gestoken, 
Vernielt de boot, ontrukt van Speyk aan de aard'; 
Maar - heeft met hem ook de eer der vlag gewroken: 
Wij zijn nog niet van de oude deugd ontaard! 
 
O Loevestein! zóó strafte in vroeger dagen 
Een Herman ééns de Spanjaards in uw' muur. 
Zóó wreekte ons ééns een Claessens op de baren, 
En sneefde als held door eigen buskruidvuur. 
Een echte zoon van Holland kan niet dralen: 
Meer is hem eer dan 't nietig leven waard. 
Wenkt hem de strijd, de zege kan niet falen: 
Wij zijn nog niet van de oude deugd ontaard! 
 
Ontvang, van Speyk! ons aller stille hulde! 
Uw kloeke daad zal ons ten voorbeeld zijn. 
Gelukkig hij, die zóó zijn' pligt vervulde ... 
Doch dat een drom van wrekers nu verschijn'! ... 
Ja! vroeg of laat, wij zullen ééns u wreken; 
Wij zweren dit, om Hollands vlag geschaard! 
Gewijde schim! al zijt gij ons ontweken, 
Wij zijn nog niet van de oude deugd ontaard! 


Middelburg, Februarij, 1831.


a.f. sifflé.






{==249==} {>>pagina-aanduiding<<}

Aan het oude Nederland.


Dit heilig land der wonderdaân 
Gaat niet als stuivend kaf verloren; 
Wordt nooit, dit is haar toegezworen, 
Verzwolgen door den staatsorkaan! 
 
helmers. 



U zing ik, rijke stranden 
Der zeven vrije landen 
Van 't oude Nederland! 
Die in de veegste stonden 
U plegtig hebt verbonden 
Door eendragts rozeband; 
 
Wier fiere vrijheidszonen 
Een plekje gronds bewonen, 
Ontwoekerd aan de zee, 
Wel klein voor 't oog der aarde, 
Maar van onschatbre waarde, 
En eens des werelds reê; 
 
Die, in vervlogene eeuwen, 
Uw stoute waterleeuwen 
Rondom den aardbol zond, 
Op schaars betreden wegen 
Alom den roem en zegen 
Aan uwe vlag verbond. 
 
O! waarom, mag ik vragen, 
Werd in de laatste dagen 
Uw kroost aan hen gehecht, 
Die, van u vreemd in zeden, 
Steeds orde en wet vertreden 
En schenden 't heiligst regt? 
 
Om aan Euroop te toonen, 
Dat de oude moed bleef wonen 
In elke vrije borst, 
Die, vreemd van 't rot, dat morde, 
Zich straks ten strijde gordde, 
Tot heil van land en Vorst. 

{==250==} {>>pagina-aanduiding<<}

Maar, mogt uw lot nadezen 
Weêr afgescheiden wezen 
Van Belgie's muitend kroost, 
Dat, vol van ijdle droomen, 
Een vrijheid heeft genomen, 
Waarover 't menschdom bloost! 
 
Dan wordt de rijkste zegen 
Op nieuw door u verkregen, 
En 'k zie weêr schat bij schat, 
Met zwaargeladen schepen, 
De havens binnenslepen 
Van elke handelstad. 
 
Dan dragen alle zeeën, 
Tot aan de verste reeën, 
Uw vrije vlaggen weêr, 
En de aard' ziet, opgetogen, 
Uw' luister, uw vermogen 
En grootheid, als weleer. 
 
O tijd! die, vol van weelde, 
Des zangers boezem streelde, 
O gouden eeuw! breek aan, 
Wier komst wij tegenijlen, 
Wanneer de bondel pijlen 
Weêr bij den leeuw zal staan! 
 
h. knijff, az. 


Woerden, 3 Jan. 1831.





De Hollandsche moeder.


Hoor mijn bede, God daar boven! 
Die met hem ik plag te loven, 
(Ach, alleen vermag ik 't niet!) 
Hoor mij, grijze moeder, smeeken 
Voor den zoon, mijn' arm ontweken, 
't Eenigst, wat Uw gunst mij liet! 

{==251==} {>>pagina-aanduiding<<}

Toen 't verraad ons erf belaagde, 
En het heir der muiters daagde, 
Even als een wervelwind, 
Was het, of zijn blikken spraken: 
‘Mag ik vaders naam verzaken?’ 
En hij ging, mijn eenig kind! 
 
Stijf van hand en graauw van haren, 
Had ik hem mij kunnen sparen; 
'k Heb hem willig afgestaan, 
En, hoe zwaar het ook mogt wegen, 
Bij den laatsten afscheidszegen 
Wederhield ik zucht en traan. 
 
Moederteêrheid, moedersmarte 
Overstelpten wel mijn harte; 
Maar Gij sterktet me in den pligt, 
En Gij zult de vrouw verhooren, 
In wier dierbaar' eengeboren 
Al haar aardsche rijkdom ligt. 
 
O, bescherm hem in die uren, 
Die hij op de vestingmuren, 
Die hij op den voorpost slijt! 
En, als honderden gevaren 
Telkens nog den pligt verzwaren, 
Voel' hij, dat Gij met hem zijt! 
 
Laat geen vijand dan zich heffen, 
Om verraderlijk te treffen 
Hem, in wien alleen ik leef! - 
Heer! mogt U zijn dood behagen, 
Dat de wellust mijner dagen 
Dan voor 't minst niet roemloos sneev'! 
 
Neen! dat was geen moederbede..... 
Zend, o Hemel! zend den vrede! 
Blusch het vreeslijk oorlogsvuur! 
Laat mij dra van vreugde schreijen; 
Of, moet ik hem nog verbeiên, 
Dat dan 't wapenschorsen duur'! 
 
Moog' mij, als de regenvlagen 
Langs de baan des hemels jagen 
In den sombren najaarsnacht, 
Dan het hart van weedom bloeden, - 
God! Gij zult mijn kind behoeden, 
Dat een' duren pligt betracht. 

{==252==} {>>pagina-aanduiding<<}

Maar, wanneer de dag moet komen, 
Dat het wapen wordt hernomen, 
En een stroom van menschenbloed 
't Stille veld zal overdekken, 
Dat zich nu ter rust ging strekken 
En die offers niet vermoedt; 
 
Laat hem dan in 's vijands scharen 
Ongeschonden de eer bewaren 
Van den vaderlijken naam! 
Laat hem voor zijn' Koning strijên, 
En ons dierbaar land bevrijên 
Van eene aangewreven blaam! 
 
Eigen, heilig erf verweren, 
Orde, wet en eed vereeren, 
En die steunen met het staal! 
Daartoe is hij uitgetogen, 
En wie deze houdt voor oogen, 
God! hem schenkt Gij zegepraal. 
 
Want, wie spreek' van lot of kansen, 
Gij geleidt de spits der lansen, 
Gij de kogels, Gij het zwaard! 
Laat hem Uw genâ verwerven, 
Wie mij, sinds mijns ega's sterven, 
Nog verwijlen doet op aard'! 
 
Doch, wanneer zijn bloed moet vloeijen, 
En de lauwer slechts zal groeijen 
Op het graf van wat ik min, 
Neem mij dan, eer ik het wete 
En van smart mijzelv' vergete, 
Tot Uw' zaalgen hemel in! 
 
Maar ik wil mijn' moed behouên, 
En den zoeten droom vertrouwen, 
Die nog korts mijn smart verving. 
God! Uw schild zal hem bedekken, 
En hij keert, zoo vrij van vlekken, 
Als hij vrij van vreeze ging. 
 
Keeren! keeren!... Albehoeder! 
Al de wenschen van een moeder 
Uiten zich in 't ééne woord! 
Laat mij dra aan 't hart hem drukken, 
En de kreet van 't zoet verrukken 
Zij de dank, die U behoort! 


Amsterdam, 1830.
e.j. potgieter.
No. IV. Meng. bl. 198. reg. 10. staat De, lees Die.






{==253==} {>>pagina-aanduiding<<}

Mengelwerk.

Verhandeling, over het verband tusschen den smaak en het zedelijk gevoel.


Door N.G. van Kampen. (*)

Niets is, mijns bedunkens, in de beschouwing van den mensch, wiens voortreffelijkste deel zich in de twee hoofdwerkingen van verstand en wil vertoont, meer onze aandacht waardig, dan de onderlinge invloed dier twee werkingen op elkander; met andere woorden: de betrekking van den verstandelijken op den zedelijken mensch, en omgekeerd.
Raadpleegden wij alleen eene bespiegelende wijsbegeerte, wij zouden vermoeden, dat de man, wiens verstand het meest geoefend, wiens oordeel het vlugst, scherpst en welwikkendst, en wiens geest het rijkst is aan kundigheden van allerlei aard, vooral aan kennis zijner pligten, - dat die man ook het braafste, het naauwgezetste leven moest leiden, en alle zijne pligten op de volledigste wijze vervullen. Dan, gaan wij met de veiligste gids, de Ondervinding, te rade, zij zal ons spoedig, zoo niet het tegendeel leeren, immers zoo verbazend vele uitzonderingen op dit gestelde aanwijzen, dat wij hetzelve onmogelijk tot eene regelmaat stellen kunnen. Vanwaar dit komt, is mijne bedoeling niet, op te sporen; dit veld is te ruim voor eene verhandeling, gelijk gij die hier verwacht, te onafmetelijk voor mijne kennis.
Ik wilde thans slechts over een gedeelte dier veelomvattende stoffe spreken; hoeverre, namelijk, de smaak, dien men als eene tusschensoort tusschen onze verstandelijke en zedelijke vermogens mag aanmerken, door het zedelijk gevoel gewijzigd worde. Eene bepaling, wat

{==254==} {>>pagina-aanduiding<<}
smaak, wat gevoel in het zedelijke zij, zal hiertoe dienen vooraf te gaan.
De smaak is ook een gevoel, dat echter in de daden of voorwerpen niet zoo zeer hunne zedelijke waarde opmerkt, als wel dezelve enkel beoordeelt, in hoe verre zij al of niet verheven, schoon of bevallig zijn. Hij is ten naauwste verwant met het kunstgevoel, waardoor wij het fraaije in de schoone kunsten weten te beoordeelen; ja, hij is daarvan de eenige bron. De smaak is dáárin van het Genie onderscheiden, dat het tweede schept, de eerste beoordeelt. Een groot Genie moet geboren worden; een man van smaak kan zich vormen. Echter behoort er een gelukkige aanleg toe, om die fijne schakeringen op te merken, welke somtijds alleen tusschen het wezenlijk schoone en het poppige, tusschen het verhevene en het winderige plaats hebben. Niet altijd is de man van smaak zelf dichter of kunstenaar; een fijn gevoel van het gepaste kan soms bij hem de kracht van daarstelling vervangen; doch meestal vereenigt hij de beschouwing van dat heerlijke Ideaal, 't welk hij aanbidt, met deszelfs gelukkige navolging.
Het zedelijk gevoel is eene inwendige stem, die ons, niet door redenering, maar door innerlijk welbehagen of afkeer, toeroept: Dit is goed, dat kwaad! Dat dit zoo zij, dat niet de Rede alleen ons langs koele bespiegelingen tot die Goddelijke kennis opleide, ziet gij in den onbeschaafden mensch, die verscheidene deugden, zoo als gastvrijheid, trouw, somtijds onbaatzuchtigheid en dienstvaardigheid, oefent, zonder dat zijne geheel braak liggende Rede hem het nut en de gepastheid daarvan kan aantoonen. Wat zeg ik? gij ziet het in de stelsels der grootste Wijsgeeren, van welke tot nog toe niemand een algemeen voldoend, onwraakbaar grondbeginsel voor de deugd heeft aangewezen, waaruit wij, zonder moeite, geleidelijk en ongedwongen, alle onze pligten kunnen leeren kennen. En nogtans zal de zinnelijke smart, het zinnelijk vermaak (volgens epikurus het

{==255==} {>>pagina-aanduiding<<}
hoogste, waarnaar de mensch kan en behoort te streven) dien Wijsgeer zelv' niet beletten, om matig en ingetogen te leven, en al zijn genot tot een tuintje te bepalen. De meeste andere Wijsgeeren eerbiedigen en huldigen ook die deugden, welke zij bij geene mogelijkheid uit hun stelsel kunnen afleiden, en hun innerlijk gevoel brengt hen (schoon langs zeer verschillende wegen) op één middelpunt bijeen, waar zij verwonderd zijn elkander aan te treffen. Ééne deugd zonder ik nogtans uit, welke het zedelijk gevoel gebiedend voorschrijft, terwijl eene kwalijkbegrepene redenering haar juist bij de strengste en gemoedelijkste Wijzen deed verbannen. Het was, namelijk, onder de Stoïcijnen algemeen, het medelijden, als eene onzer natuur en grootheid onwaardige zwakheid, af te keuren, en wèl te doen, niet uit liefde tot, of meêwarigheid omtrent een' lijdenden, maar uit besef van pligt, waarin ons eenige geluk bestond, terwijl medelijden den geest uit zijne benijdenswaardige drifteloosheid rukte. Hier is het, dat, mijns achtens, het zedelijk gevoel zijne noodzakelijkheid ter deugdbetrachting op de duidelijkste en kenbaarste wijze staaft. Immers, wat zou de hulp, aan eenen ongelukkigen toegebragt, zijn, zonder die Goddelijke aandoening, welke, gelijk eene met goud bezwangerde rivier, de zachtste gevoelens van ons hart met zich voert, om daarmede een' rijkelijken tol aan de zee des menschelijken geluks te betalen, - zonder de menschenliefde? Hoe wordt de gave van hem, die, met een gelaat, waarop de hartelijke deelneming geprent staat, zijn penningsken geeft, niet door den ongelukkigen, die een hart in zijnen boezem draagt, gewaardeerd boven de trotsche, schoon tienmaal grootere gift van hem, die, met een afgekeerd gelaat, even als eene afgepaste rekening, zonder gevoel besteedt, hetgeen hij meent te moeten gebruiken tot weldaden!
Doch de goede Voorzienigheid, die begreep, hoe weinig de redekaveling tot dadelijke hulp van den ongelukkigen zou aansporen, stortte dat onuitsprekelijke gevoel in onzen boezem uit, hetwelk ons zoo gelukkig maakt, wanneer

{==256==} {>>pagina-aanduiding<<}
wij helpen kunnen, ons zoo prangt, wanneer wij daartoe te kort schieten. Doet men ook uit redenering wèl aan zijne kinderen, aan zijne vrienden? Inniglijk is voorts deze gewaarwording vereenigd met die heilige vierschaar, de plaatsvervangster des Opperregters in ons binnenste, - met het geweten; en, volgens eenen beroemden hedendaagschen Wijsgeer, zijn Rede, zedelijk gevoel en geweten drie vereenigde bronnen, waaruit het kenvermogen van goed en kwaad in onze zielen opwelt.
Uit al het gestelde mogen wij, dunkt mij, vrijelijk opmaken, dat het gevoel van zedelijk goed en kwaad, schoon in vele gevallen duister, en daartoe de hulp der Rede behoevende, nogtans ook menigwerf toeschiet, waar de laatste minder geschikt zou zijn, om onzen aanleg tot zedelijkheid en ware gezelligheid te bevorderen.
Na dus eene bepaling van het zedelijk gevoel en den smaak gegeven te hebben, moeten wij nu voortgaan, om den onderlingen invloed van beide op elkander wat van naderbij te bezien. Dat de smaak den geest veredelt, zal, denk ik, niet ligt iemand ontkennen. Ik kan daarom met den beroemden blair niet instemmen, wanneer hij den smaak voor een vermogen verklaart, hetwelk eenigermate alle menschen gemeen hebben, ten minste niet in den meer beperkten zin van een verstandelijk, zichzelf bewust gevoel, als in welken zin de ondervinding deze groote algemeenheid van den smaak, zoo 't mij voorkomt, duidelijk tegenspreekt. Om nu niet eens van de wilde volken te gewagen, in de meest beschaafde maatschappijen zal ten minste drievierde der bevolking ongevoelig zijn zelfs voor dat voorwerp van den smaak, hetwelk onmiddellijk onder hun bereik ligt, - voor de schoonheid der zigtbare Natuur. Een warme zonneschijn moge hun ligchamelijk gestel aangenaam aandoen; dat dit echter geen smaak voor de schoone Natuur zij, zal mij wel ieder toestemmen, en hooger gaat waarlijk bij zeer velen het aangename niet, hetwelk hun een schoone Meidag oplevert.

{==257==} {>>pagina-aanduiding<<}

Zoo wij dan, volgens onze boven aangenomene bepaling, den smaak voor het schoone en verhevene niet zonder oordeel en zelfbewustheid denken, zoo volgt daaruit al aanstonds, hoe hoogst voordeelig dezelve voor onzen geest zijn moet. De eerste bron van schoonheid, die grondslag, waarop alle ligchamelijke voortreffelijkheid rust, die moeder, waaruit zij ontstaat, de Natuur, zal hem een onuitputtelijk veld ter bewondering aanbieden. Hij staart niet bloot op hetgene de grofste zintuigen hem vergunnen; de genoegens van gezigt en gehoor streelen hem bij voorkeur. De overeenstemming tot een geheel der voorwerpen, die hij ontwaart, op te merken, is slechts ééne schrede voor hem, die de harmonie der kleuren in eene verhevene schilderij, of die der toonen in de Schepping van eenen haydn, gevoelt en weet te waarderen. Dan, wanneer hij nu, dronken van de reinste vreugde, opklimt tot de zon, tot de gestarnten, dáár de heerlijke eenstemmigheid van alles vervolgt tot voor den troon van god, en van daar, duizelende door die oneindigheid van ongeschapen schoon, weder neêrzinkt op aarde, dan onderzoekt hij de afschriften dier oneindige schoonheid en verhevenheid; hij siddert van vreugde bij de Idealen van phidias, van raphaël, van rubbens; bij de levende letteren van homerus, virgilius, milton, vondel en schiller roept hij luid van innige verrukking. Nu gaat zijn geest, verzadigd van edel zinnelijk en van verstandelijk genot, nog eene schrede verder, en beschouwt zich als zedelijk wezen. De betrekkingen, die hij als mensch tot zijne medemenschen, als onderdaan van het rijk van god tot den algemeenen Vader, heeft, streelen en verheffen zijn hart. Niet zoo zeer echter het rein zedelijke, het stille, zachte en ongemerkt goede zal in het
eerst zijnen vurigen blik treffen; het schitterende, groote, uitmuntende zal rasscher zijnen smaak voor het verhevene bevredigen. Dan, wanneer zijn smaak, die in het natuurlijke ook eerst de glansrijkste voorwerpen opzocht, om daarna door de zachtere schoonheid

{==258==} {>>pagina-aanduiding<<}
der min schitterende verrukt te worden, meer verfijnd is en meer juistheid verkregen heeft, dan zal hij in het zedelijke die zelfde Goddelijke overeenstemming zoeken en beminnen, die de Schepper in de Natuur zoo heerlijk ten toon spreidde; dan zal hij met wellust uit de bronnen de reinste genietingen, huwelijks-, ouder- en kinderliefde, vriendschap, menschenmin en weldadigheid, drinken. Zijne zucht voor het verhevene zal meer voldoening vinden in de stille grootheid, in de zelfopofferingen van den held der deugd, dan in de stoutste tooneelen of werkingen der onbezielde Natuur, die alleen uitgezonderd, waarin ook het zedelijk gevoel, door derzelver betrekking op onze waarde en bestemming als menschen, gestreeld en verrukt wordt. Vandaar, dat de goede smaak in Dichters en Prozaschrijvers van alle eeuwen en volken juist dat het meeste goedkeurt en bewondert, waarin ook het onbedorven zedelijk gevoel de zuiverste vreugde geniet. Welke plaatsen b.v. slepen ons in homerus het meeste weg? Is het niet die, waar hij ons den ruwen, maar toch gevoeligen mensch vertoont; in achilles, die weent en kermt en zich slapeloos omwendt op zijn leger, bij de gedachte aan zijnen gestorvenen vriend; in achilles, die zich verbidden laat door den voetval des grijsaards, welke tot dat toppunt van ellende gekomen is, dat hij de handen moet kussen, die zijne zonen hebben geslagt, vooral door de herinnering zijns grijzen vaders, die deze grijsaard hem biedt? Waarom keurt de smaak aller tijden en volken het karakter van hektor, vooral deszelfs afscheid van zijne weenende gade en verschrikten zuigeling, zoo schoon boven alle beschrijving? Is het niet om de reine, zuivere menschelijkheid, daarin ten toon gespreid? - Doch het zou een opzettelijk betoog van eene meer kundige hand waardig zijn, de rijke bron van schoon te vermelden, die
homerus aan het zedelijk gevoel te danken heeft, dat nog als eene klare beek zijne natuurpoëzij besproeit. Zal ik spreken van de Grieksche Treurspeldichters? Doch zulks is door zoo vele be-
{==259==} {>>pagina-aanduiding<<}
roemde vaderlandsche mannen met nadruk en bevalligheid gedaan, dat ik door mijne zwakke stem niets bij hunnen lof dier gevoelige zoo wel als wijsgeerige puikvernuften zou kunnen voegen. Dit ééne slechts: nimmer is de waarheid, dat, schoon de vrouw minder door ligchaamssterkte, door uiterlijken moed moge schitteren, zij toch den man overtreft, wanneer tot redding van eenen geliefde kracht van ziel wordt vereischt; nimmer is deze waarheid zóó in het licht gesteld, als in de maagd en de vrouw, die sophokles en die euripides ons schetsen, waarvan de eerste de bedreigingen eens dwingelands veracht, en voor de eerlijke begrafenis eens dierbaren broeders het licht des levens derft; de tweede, om haren man te redden, vrijwillig in den dood gaat, waarvoor zijne ouders terugdeinsden, waarvan zij de bitterheid, als moeder van een veelbelovend kroost, toch zoo diep gevoelt. Neen! nimmer behaalde het zedelijk gevoel over de natuurlijkste aandoeningen schoonere zegepraal, dan in deze den mensch verheffende tafereelen. Ook virgilius is immers niet minder beroemd om de kuischheid zijner zangster, dan om de kieschheid van haren smaak. Welke aandoenlijke tooneelen van ouderliefde, van vriendschap, van huwelijkstrouw tot, ja over den dood heeft ook niet deze gevoelige Dichter! Wat heeft petrarca zoo beroemd gemaakt? Wat anders, dan de schildering eener liefde, rein als de schoone hemel van Italië, waaronder hij die bezong? Ware hij, ware later tasso niet zulke edele menschen geweest, van een onvervalscht gevoel doordrongen, te midden van een
reeds minder rein of geheel verbasterd volk, zij zouden de eerste Dichters hunner natie niet geworden zijn, bewonderd in alle volgende eeuwen. Overal doet tasso de ondeugd verfoeijen; en, om zijnen held reinoud, verdronken in weelde en wellust, tot zichzelven terug te brengen, behoeft hij zich enkel in den spiegel te aanschouwen, die zijne wapenbroeders hem voorhouden. Deze spiegel is het geweten. Hij ontwaakt uit den droom der zinnelijkheid; van schaamte zou hij

{==260==} {>>pagina-aanduiding<<}
zich in den schoot der zee, in het vuur, in het harte der aarde hebben willen verschuilen! Hij verlaat op het oogenblik de verleidelijkste vrouw, een paradijs, en zoekt, in het kruisleger, gevaren, wapenen, en den haat zijner beminde. - Ziedaar het slot van het in tasso meest bewonderde verhaal.
Ook bij de Fransche Treurspeldichters draagt het zedelijk gevoel ten krachtigste bij, om verhooging aan hunne, door eigendunkelijke regelen zoo naauw beperkte, stukken te geven. Een ieder uwer staan hier de schoone regelen voor den geest van den ouden horatius, op de tijding der schijnbare vlugt van zijnen zoon; alsmede van augustus tot zijnen moordenaar cinna, uit de vertaling van bilderdijk:

Treed, treed vrij moedig toe, en, cinna! zijn wij vrinden, enz. 


Ik moet op deze plaats een bijzonder gewigt leggen: zij is het overtuigend bewijs mijner stelling. De groote condé weende tranen van bewondering bij dezelve. Geheel Frankrijk kent ze van buiten, en bewondert die, als een meesterstuk van genie en smaak. Doch wat vindt gij daarin en in de vorige? Hooge beelden, scheppend vernuft, oorspronkelijke vindingen, of iets van dien aard? O neen! niets dan de eenvoudige uitdrukking van de zegepraal der zedelijkheid, hetzij als vaderlandsliefde of als grootmoedigheid beschouwd, over de natuurlijke opwellingen van vrees of van wraakzucht.
In vele stukken van racine zou ik u hetzelfde kunnen doen opmerken; ik bepaal mij tot zijn erkende meesterstuk, de Athalia. Wie bewondert niet de grootheid, waartoe de mensch zich verheffen kan, wanneer hij den Hoogepriester jojada, door eene grimmige, alvermogende Koningin bedreigd en belaagd, hoort zeggen:

Hij, die aan 't woeden van de golven palen stelt, 
Stuit-ook, als 't Hem behaagt, en boosheid en geweld. 
Met eerbied buigend voor den wil van 't Hoogste Wezen, 
Vrees ik slechts god, mijn vriend! en ken geen ander vreezen. 



{==261==} {>>pagina-aanduiding<<}

Hoe schittert ook het kinderlijke gevoel van onschuld en reinheid tegenover het afzigtelijkste van alle afzigtelijke voorwerpen, - eene vrouw, die moordt en de onschuld onderdrukt, - in de boven alle beschrijving treffende zamenspraak van joas en athalia! - Ook voltaire is zeer rijk, niet enkel in koude zedespreuken, maar ook in plaatsen, die het gemoed krachtig opwekken en verheffen, alleen omdat de snaar des zedelijken gevoels daarin getokkeld wordt. Men kent de heerlijke taal van Don guzman, in Alzire, tot zamore, over de voortreffelijkheid van het Christendom, als moeder der vijandsliefde. In de Meropé is ook kinderliefde de spil, om welke alles draait, - de knoop, die eindelijk dit meesterstuk op de voortreffelijkste wijze ontbindt. Doch genoeg. Voor het verwijl bij de stukken van een vreemd volk zal ik geene verschooning vragen, uit hoofde dat het juist eenige der meest bewonderde plaatsen uit de beste treurspelen zijn van dat volk, dat om zijnen kieschen, misschien zelfs al te kieschen smaak door geheel Europa bekend is. Doch de bewondering rust, zoo als gezegd is, hier enkel op de uitboezeming van het zedelijk gevoel. En is ditzelfde niet bij ons het geval? Waarom behagen ons de algemeen bekende en nooit genoeg geroemde Reijen van vondel's Gijsbrecht zoo bijzonder? Zekerlijk ook wel om de voortreffelijke poëzij; maar vondel is op verscheidene mingeroemde plaatsen even zoo dichterlijk. Het is inzonderheid, omdat hij hier onmiddellijk tot ons hart, tot ons onbedorven hart spreekt, en de edelste aandoeningen der menschelijkheid, kinder- en huwelijksliefde, daarin opwekt.
Vergunt mij, u nog eene, niet zoo bekende plaats, doch uit een van vondel's beste stukken, te herinneren, waarin het zeer reine zedelijk gevoel des Dichters, op de natuurlijkste en tevens dichterlijkste wijze, de gruweldaad van jephta, door zoo vele onvoorzigtige verdedigers van den Bijbel bewimpeld of geplooid, in den eigen mond des vaders vervloekt, en te gelijk de eere der Godheid handhaaft.

{==262==} {>>pagina-aanduiding<<}

Hoe weet helmers, in den akeligen nacht der Fransche dwingelandij, tevens onze vaderlandsliefde en ons vertrouwen op god te verlevendigen, in zijn heerlijk dichtstuk, Bemoediging! Gunt mij het genoegen, eenige coupletten hier in te lasschen:

Gij wanhoopt - hoe? zijt gij vergeten 
De dagen van uw voorgeslacht, 
Dien onbeschrijfbren jammernacht, 
Toen alva, op zijn' troon gezeten, 
Zijn horden losbraakte op uw' grond? 
Rees toen niet uit dat tastbaar duister 
's Lands leeuw, die Spanjes ijzren kluister, 
De hel, en zieledwang verslond? 
 
Schouwt rond! dringt met mij in 't verleden; 
Ziet Leydens niet meer hoûbren muur 
Door muitzucht, list, verraad en vuur 
En hongersnood en pest bestreden. 
Des morgens vreest elk Haarlems lot; 
De middag ziet geraamten waren, 
Of hongrend smeeken voor de altaren; 
God wenkt! de zee verheft haar baren, 
En 's avonds dankt elk Leydens God. 
 
Een Fransche Sultan zendt zijn benden 
Met ketenen naar Holland neêr; 
Één polsslag nog, wij zijn niet meer! 
Wie zal dien hartslag van ons wenden? 
Hoe! wanhoopt gij? God kent uw wee. 
De Sultan, die, in d'arm der weelde, 
Reeds Neêrlands grond als buit verdeelde, 
Smeekt haast bij Nederland om vreê. 
 
Neen! wanhoopt niet - het hoofd naar boven! 
't Is God, die uitkomst geeft en redt. 
Laat nooit, hoe ook door druk verplet, 
U 't vast geloof aan God ontrooven. 
Ja! in den smeltkroes van den druk 
Wil Hij u loutren, landgenooten! 
En 't wee, waarin gij ligt verstooten, 
Is ligt het zaad van uw gelukt. 

{==263==} {>>pagina-aanduiding<<}

Den moed hervat! den strijd gestreden! 
Schoon de afgrond aan uw zijde brult, 
't Verderf zich in den bliksem hult, 
Bestrijdt, verwint uw tegenheden. 
Geen wanhoop meer! dit is het lot 
Alleen van slaafsche, oneedle zielen; 
't Verderf, de dood volgt op haar hielen; 
Zij strijdt met de aard', zichzelve, en God. 


Ja, mijne Vrienden! het zaad van ons geluk ligt misschien thans ook in het wee, dat ons dierbare vaderland treft, en welligt zullen wij in lateren tijd de gebeurtenissen toejuichen, die, hoe treurig en moeijelijk ook, ons, aan eene onnatuurlijke vereeniging ontrukt, een zelfstandig bestaan in ons oude, roemrijke vaderland zullen hergeven!
Zelfs kan de gloed van het zedelijk gevoel vele gebreken in den Dichter doen voorbijzien. De Hollandsche Natie van helmers heeft, in het oog des kunstregters, zeer vele leemten; en toch zal het altijd een gedenkstuk blijven der hulde, uit een warm en diep getroffen hart aan de heerlijke deugden van ons voorgeslacht toegebragt. Behoef ik u wel de Episode van claessens te herinneren, dien held, die, liever dan zich over te geven, of de Nederlandsche vlag te strijken, met éénen slag zijn schip, den vijand, de zijnen en zichzelf aan den dood overgaf? Van claessens ..... welke herinneringen wekt deze naam! Ook onze tijden zijn niet arm aan helden. Waar de gelegenheid dringt, waar de nood roept, waar de eer onzer vlag in gevaar is, daar vindt de negentiende Eeuw hare van speyks op de Schelde, gelijk de zeventiende hare claessens op den Oceaan; en wij mogen ook den edelen jongeling, die zich thans voor het vaderland tegen muiters opofferde, even als den ouden held, die tirannenknechten met zich naar den afgrond der golven sleepte, toeroepen:

Rust, ongelukkigen, rust zacht in 't hart der baren! 
Vol weemoed blijven we op uw heldengrootheid staren. 

{==264==} {>>pagina-aanduiding<<}

Schoon gij uw vaderland, uw erf niet weêr mogt zien, 
Geen teedre maagdenhand den lauwer u zal bién, 
De zee uw lijken dekt, een spel der wilde golven, 
Uw namen sterven niet; uw roem blijft onbedolven, 
Ja vlamt en schittert hel, en weêrkaatst in 't verschiet, 
De vlam van 't schip gelijk, waarop gij 't leven liet. 
Wij blijven op uw' moed met dankbre aanbidding staren. 
Rust, ongelukkigen, rust zacht in 't hart der baren! 


Hoeveel zou ik hier nog uit onze vroegere en vooral ook latere hedendaagsche Dichters kunnen bijvoegen! Doch gij, M.H., herinnert u gemakkelijk hunne verhevene toonen, aan het vaderland, het huiselijk geluk, de Godsdienst en aan alle de edelste deugden gewijd. In alle deze stukken hebt gij, zoo ik mij niet bedriege, geen spoor van valsch vernuft of wansmaak ontdekt. En dit is juist het groote voorregt, ook hier, van den adel der menschheid, het zedelijk gevoel, dat het zijnen lieveling, ook zonder kunst, de onvervalschte, eenvoudige taal des harten en van den zuiveren smaak in den mond legt. Dit is zóó waar, dat, naarmate zich een jeugdig gemoed, van bruisende aandrift zwanger, maar waarin nog verkeerde begrippen van zedelijkheid het moréle gevoel aan het dwalen helpen, van die verkeerde denkbeelden zuivert, naar die mate zijne voortbrengselen ook meer aan de vereischten van eenen reinen, gekuischten smaak zullen voldoen. Toen schiller, in de beruchte koorts der Duitsche schrijfziekte, de storm- en drangperiode genoemd, zijne Roovers dichtte, was zijn Ideaal van een waarachtig groot en edel man zeer zeker verre beneden dat, waarin ons in lateren tijd zijn posa en shrewsbury verschijnen; en hoe laag stonden toen zijne begrippen van heldenmoed beneden die, welke hij in de Maagd van Orleans ten toon spreidt! En hoe hoog staan, ook als kunstvoortbrengselen, Don Carlos, Maria Stuart en het reeds genoemde stuk boven de Roovers!
Het staat dus vast: een gezuiverde smaak kan niet bestaan zonder eene verhevenheid van denkbeelden en

{==265==} {>>pagina-aanduiding<<}
beminnelijke eenvoudigheid, wars van ijdele vertooning, klatergoud en verkeerdheid van hoofd en hart, die ons alleen het onbedorven zedelijk gevoel kan schenken. Hoe menig uitstekend voorbeeld leveren daarvan ook de Gewijde Schriften niet op, die ik echter, als aan u allen bekend, met stilzwijgen voorbijga.
Maar, zal men vragen, is er dan nu geen scheidsmuur, die de grenzen van den goeden smaak en van het zedelijk gevoel juist aanwijze? Ik geloof ja. De eerste bewondert slechts hetgeen bevallig, schoon en verheven is, dewijl het zulks is; het tweede zal alles aangrijpen, zich met alles vereenigen, wat goed, menschlievend, regtvaardig en billijk is, zonder opzigt op uitstekende partijen, die het schilderstuk eene bijzonder fraaije gedaante geven. Schoon dus beide dikwerf dezelfde zaak goedkeuren en bewonderen, zijn evenwel de bedoeling, waarmede, en het oogpunt, waaruit zij die beschouwen, niet dezelfden. Doch hoeveel moet echter, juist door hunne herhaalde vereeniging bij één voorwerp, de man van smaak niet overnemen van den man van gevoel! Het zedelijk schoone, hoe innig verbonden is het ook met het zedelijk goede? Kan het bijna wel anders, of hij, die een' fijnen smaak voor het eerste koestert, moet liefde gevoelen voor het laatste; moet zijnen zedelijken zin, (zoo die uitdrukking geoorloofd is) door het herhaalde turen op hetgeen in de ligchamelijke, verstandelijke en zedelijke wereld uitmuntend is, scherpen en veredelen? Wanneer dan de geest een voorwerp, 't welk hij eerst, omdat het schoon en verheven was, met verrukking aanstaarde, daarna met een reiner welgevallen als goed ziet en verrigt, zoo mag men die verhooging van den smaak veiliglijk aan het zedelijk gevoel toeschrijven.
Dan, niet minder kan zulks het geval zijn met de tegenovergestelde eigenschappen van afzigtelijk en laag, van zedelijk ondeugend en verachtelijk. De haat, dien het zedelijk gevoel tegen de laatstgenoemden verwekt, moet ook den afkeer stijven, dien de goede smaak voor de beide eersten koestert. Daar toch eigenlijk in de zigt-
{==266==} {>>pagina-aanduiding<<}
bare Natuur niets in een' volstrekten zin verachtelijk is, zoo moet zich de afkeer, dien zedelijke misvorming veroorzaakt, aan den waren, echten smaak nog duidelijker vertoonen, dan die, welke ontspringt uit natuurlijke afzigtigheid of de gebreken des verstands. Dan, hier doet eene tegenwerping zich aan ons op. Houdt niet het genie zich soms, ja zeer dikwerf, bezig met voorstellingen van het schrikbarende, ijselijke, ja zelfs gruwelijke, mits het verheven en grootsch zij? Bewondert zelfs de reinste smaak niet die voorstellingen? Wie ijlt niet naar den Schouwburg, wanneer hij er den ganschen hartstogt van den minnenijd in deszelfs woede, van deszelfs naauw merkbaren oorsprong tot deszelfs afgrijselijk einde toe, door eenen bekwamen Tooneelspeler in den persoon van othello vertoond ziet? - wanneer hij ziet, hoe een Duivel in menschengedaante, als jago, door een weefsel van afgrijselijkheden, eenen Engel, als desdemona, door de handen haars minnenden echtgenoots kan doen verworgen? - wanneer hij doorgaans in de stukken van shakespeare de misdaad ziet zegevieren en de deugd ziet bezwijken? De gruweldaad van dochters, die hunnen ouden vader, van wien zij alles ontvingen, in den schrikkelijksten nacht, te midden van een onweder, op de heide doen rondzwerven (*); den rampvollen toestand eens zoons, die eindelijk door zijnen vader aan den arm der Inquisitie wordt overgeleverd (†); de schendige drift eener op den zoon verhitte stiefmoeder (‡) zijn zoo vele levendige schilderijen van het menschelijk hart, die de smaak gedeeltelijk ten volle toejuicht. Doch kunnen dezelve wel nalaten, bij het zedelijk gevoel, afkeer, ja afgrijzen te verwekken? Doch men bedenke, dat hier geene tegenstrijdigheid tusschen smaak en gevoel plaats heeft, daar de eerste verre af is van zich in moord, wreedheid

{==267==} {>>pagina-aanduiding<<}
en onzedelijkheid te verlustigen. Geen echt kunstregter zal immer in shakespeare de ruwheid zijner helden, of hunne woeste bedrijven, als zoodanig, toejuichen, maar als stoute, doch ware schilderijen van het menschelijk hart, en als goede afschriften der Natuur. En is menschkunde niet zelfs noodzakelijk voor een wijs en voorzigtig gedrag? Nog meer: juist dat afgrijzen, die diepe verfoeijing, welke de boven aangestipte onnatuurlijke daden ons inboezemen, en die de Dichter zoo magtig in onze ziel weet te ontvonken; dat hartelijke medelijden met cordelia, Koning lear's verworpene dochter, maar die toch voor hem strijdt, voor hem sterft; dat medelijden, 't welk ons, bijna verstoord op den Dichter, doet uitroepen: ‘O, waarom liet hij haar niet zegevieren!’ - dat welgevallen bij den ondergang van gedrogten als macbeth en richard III; dat diepe, hart en ziel doordringende gevoel, wanneer de vrouw van macbeth, als nachtwandelaarster, de bloedvlek niet kan wasschen uit de hand, die het moordstaal haars echtgenoots bestuurd had: dit alles moet ons met genoegen doen zien, dat ons zedelijk gevoel nog niet verstompt is; en ziedaar misschien de hoofdbron van ons vermaak, zelfs bij de akeligste Treurspelen. Als de dwingeland richard, in den nacht vóór zijnen ondergang, de schimmen van het lange, lange heir zijner slagtoffers, Koningen, Prinsen, zijne vrienden, zijne vrouw, tusschen zijne tent en die van zijnen vijand richmond ziet voorbijgaan, en dan tot hem, den verdoemeling, hoort zeggen: ‘Dat ik morgen zwaar op uwe ziel drukke! Wanhoop en sterf!’ en tot richmond: ‘Wees blijde: want de beleedigde zielen der vermoorde Prinsen vechten voor u!’ dan juichen wij dit oordeel van den Dichter toe, als het oordeel van
god, en ons geweten en onze smaak rangschikken gelijkelijk dit tooneel onder de oorspronkelijkste en verhevenste dezes grooten Dichters.
Met milton is het eenigermate anders. Dit voortreffelijk Genie stelt ons den geest des kwaads, den held

{==268==} {>>pagina-aanduiding<<}
van zijn gedicht, niet in deszelfs geheele afzigtigheid voor. Gelijk hij de eerste menschen in hunne oorspronkelijke zuiverheid en Paradijs-onschuld onnavolgbaar schildert, en dan als 't ware een Ideaal der onzondige menschheid beschrijft, dus verzacht hij het beeld van den Satan door trekken van deszelfs oorspronkelijke grootheid, van heldenmoed en trouw jegens zijne jammergenooten. Immers, zoodra men de boosheid naakt en bloot, voorspoedig, en zelfs wel met ligchamelijke afzigtigheden gepaard voorstelt, zonder haar door eenige grootheid te temperen, of haar te straffen zoo als het betaamt, walgt de zuivere smaak van die gedrogtelijke misgeboorten, en wendt ontevreden het hoofd af. Daarom is ook het voorbeeld van groote Dichters, die, hunner verbeeldinge ruim botvierende, soms de regelen van het kunstgevoel te buiten gaan, zoo schadelijk en gevaarlijk voor die icarussen, welke, met een ledig hoofd verwaandheid en zelfvertrouwen parende, ons met veel eigene voldoening hunne winderige hersenvruchten opdisschen, wier gedrogtelijke wanstaltigheid alleen dáárdoor vergoed wordt, dat men vergeefsche moeite doet, om ze te verstaan. En daarom heeft ook juist de echte smaak, in vereeniging met het kunstgevoel, den geest palen gesteld, welke hij, al ware hij zelfs een Genie van den eersten rang, niet straffeloos durft overschrijden.
Maar een ander uiterste is er, waarin men meent te kunnen voldingen, dat goede smaak lijnregt tegenover zedelijkheid gekant zij. Hoort de wulpsche toonen, de dartele zangen van zoo vele Dichters, die onbewimpeld den lof der ondeugd vermelden, terwijl de goede smaak de maat en den zwier hunner liederen verheft. Of zullen wij misschien met catullus zeggen: ‘Een braaf Dichter moet zelf kuisch zijn; voor zijne verzen behoeft zulks volstrekt niet’? Het is waar, de Ouden, vooral de Latijnen, achtten de zedigheid in de taal niet zoo noodzakelijk als wij; en het zoude een overijld besluit zijn, om van mindere kieschheid in uitdrukkingen tot meerdere losheid in zeden te willen besluiten. In onze

{==269==} {>>pagina-aanduiding<<}
oude Dichters komen vele gezegden voor, die niemand thans zou durven gebruiken, schoon de zeden sedert dien tijd althans niet verbeterd zijn. Doch anders was het geval met catullus, met sommige plaatsen uit horatius en ovidius, vooral van eerstgemelden, die de schaamteloosheid ten top heeft gedreven. Maar de goede smaak werpt, even zoo wel als het zedelijk gevoel, een' sluijer over die naaktheden, welke niet eens de armhartige verdienste der dubbelzinnigheid hebben, om in catullus enkel den bekoorlijken Dichter van den bruiloftszang en van eenige bevallige en zinrijke sneldichten, in ovidius den vernuftigen zanger der Gedaanteverwisselingen, (schoon ook dáár niet vrij van vele en grove zonden tegen den smaak) en vooral in horatius den onsterfelijken dichterlijken Wijsgeer te zien, die en smaak en zedelijk gevoel door de heerlijkste zangen ter eere der deugd heeft verzoend.
Tot hiertoe spraken wij uitsluitend van de Dichtkunst. Omtrent de Welsprekendheid zou ons het gestelde van cicero en quinctilianus, ‘dat de Redenaar een braaf man moet zijn,’ het gezegde van dezen, ‘dat het hart alleen den welsprekenden man maakt,’ van alle betoog ontheffen, al ware het niet, dat zij zelv' ons de schitterendste voorbeelden dezer waarheid hadden gegeven. Verplaatsen wij ons in verbeelding naar de marktplaats van Athene. Het volk is vergaderd. Deszelfs vijand philippus heeft, onder valsche betuigingen van vriendschap, het beleg om Olynthus, eene bondgenootschappelijke stad, geslagen. Demosthenes, geen bezoldigd Redenaar, maar alleen door eigene aandrift gepord, beklimt het spreekgestoelte, en laat zich onder anderen dus hooren, nadat hij alle de listen van philippus had aan het daglicht gebragt: ‘Indien iemand uwer oordeelt, dat dit de waarheid zij, maar dat hij toch de zaken zal staande houden, door de landen en havens en wat dies meer zij te bezetten, zoo bedriegt hij zich. Wanneer toch iemand zijne magt op goedwilligheid vestigt, en alle zijne medehelpers in den oorlog

{==270==} {>>pagina-aanduiding<<}
hun belang bij het zijne vinden, dan zullen de menschen gaarne moeijelijkheden en gevaren met hem dragen en hem bijblijven. Maar wanneer men, gelijk hij, door hebzucht en misdaad zoo magtig wordt, dan verkeert en ontbindt het minste voorwendsel en de kleinste tegenspoed alles. Want, Atheners! het is, ja, het is gewis onmogelijk, door onregtvaardigheid, meineed en leugen eene vaste magt te verkrijgen. Dit alles toch duurt slechts voor ééne keer en voor een' korten tijd; en schoon het hem, wien zulks te beurt valt, geweldige verwachtingen inboezeme, het wordt door den tijd op valschheid betrapt en loopt van zelve te niet. Want gelijk, naar mijn oordeel, een huis, een schip en andere gestichten in den grond het stevigst moeten staan, dus behooren ook de beginselen en grondslagen van staatsondernemingen waarachtig en regtvaardig te wezen.’ O, hartverheffende, bemoedigende taal bij elke schijnbaar gelukkige poging van tirannij en geweld! Neen, het zal hun niet gelukken, dien booswichten in onze nabuurschap, die, oneindig erger dan een philippus, of de redenaars van zijnen aanhang, door leugentaal en bedrog hunne misdaden, hunne geheime zamenzweringen en openlijke verraderijen en moorden zoeken te bewimpelen; het zal hun niet eeuwig gelukken, de wereld te misleiden! Het zal instorten, het gebouw hunner snoodheid, want het is op den zandgrond der leugen gebouwd; en de magt, die niet op goedheid, maar op geweld rust, die niet het belang harer onderhoorigen ten doel, maar derzelver ondergang ten gevolge heeft, die magt moet en zal zichzelve verteren!
Doch keeren wij ons tot een aangenamer onderwerp. Wanneer cicero den man, den grooten Veldheer en mensch, die na hem in Rome den zuiversten smaak, het fijnste gevoel voor het schoone, en tevens op dit tijdstip alle magt in handen, en vast besloten had, zich door geene redenaarskunsten van zijn besluit, de straf van ligarius, te laten afbrengen; wanneer hij cesar aldus in het gemoed grijpt: ‘Niets is bij het volk

{==271==} {>>pagina-aanduiding<<}
zoo geliefd des goedheid; geen uwer deugden is bewonderenswaardiger of bekoorlijker, dan uw medelijden: want menschen naderen den Goden door niets méér, dan door aan menschen hulp te verschaffen; uwe fortuin heeft niets verhevener, dan dat gij zoo velen mogelijk behouden kunt, uwe inborst niets edeler, dan dat gij het wilt’ - dan zwicht het voornemen des Heerschers voor de tooverkracht des Redenaars, die zich van het gevoel voor het schoone en edele heeft weten te bedienen, om den geheelen mensch voor het goede te stemmen.
Het is er verre van af, dat de Ouden alleen deze Goddelijke kunst zouden verstaan hebben, om de harten der menschen door de magt van het zedelijk gevoel te smelten en als 't ware te kneden. Neen! de grondkrachten der menschheid zijn niet onder het puin van Athene of Rome begraven; ook de latere tijden hebben nog Redenaars gehad, die de gemoederen wisten te bespelen, nog gemoederen, vatbaar voor die muzijk. Van de Kanselredenaars wil ik niet spreken, wier instelling eene der grootste gapingen tusschen smaak en zedelijk gevoel, die bij de Ouden nog bestond, zoo voortreffelijk aanvult; ik zou alsdan te veel moeten uitweiden: maar ik zal mij enkel, gelijk bij de Ouden, tot de welsprekendheid in Raadsvergaderingen bepalen. En waar zou ik hier voortreffelijker Modellen vinden, dan in het land der Parlementswelsprekendheid, aan de overzijde der zee? Toen in 1777 Lord suffolk de wreede handelwijze der woeste en moorddadige Indianen, Bondgenooten der Britsche Regering, in het voeren van oorlog, daarmede verdedigde, dat het volkomen billijk was, van alle middelen gebruik te maken, die god en de Natuur ons in handen gegeven hadden, antwoordde de groote Lord chatham, vader van william pitt, het volgende' ‘Ik ben verwonderd en verontwaardigd, zulke beginselen te hooren; in deze kamer, in dit land beginselen te hooren, even strijdig tegen de Grondwet, de menschelijkheid en het Christendom. Ik wilde uwe aandacht niet

{==272==} {>>pagina-aanduiding<<}
langer ophouden; maar ik kan mijne verontwaardiging niet bedwingen: de aandrift mijner pligten sleept mij weg. Zijn wij in deze Kamer niet, als menschen, als Christenen, geroepen, om dergelijke beginselen te bestrijden, die men bij den troon, bij het oor des Konings voortbrengt? - De middelen, die god en de Natuur ons hebben in handen gegeven! ..... Ik weet niet, welke begrippen deze Lord zich van god en de Natuur vormt; maar dit weet ik, dat zulke heillooze grondstellingen even zoo zeer door Godsdienst als menschelijkheid worden verfoeid. Hoe! zal men god en de Natuur in het spel brengen bij de moorden, door den Indiaan, door den wilden kannibaal gepleegd, die de verminkte slagtoffers dezer barbaarsche gevechten pijnigt, vermoordt, braadt, opeet, - ja, opeet! .... Zulke afgrijselijke beginselen en hunne nog afgrijselijker belijdenis eischen van u eene onbeperkte verfoeijing. - Ik beroep mij,’ vervolgde de Redenaar, tot de Bisschoppen gekeerd; ‘ik beroep mij op de gewijde bedienaars van het Evangelie; ik bezweer hen, zich in deze heilige taak met mij te vereenigen, en de dienst van hunnen god te wreken. Ik beroep mij op de wijsheid der Overheden, om het regt van hun land te verdedigen en te staven. Ik beroep mij op uwe eer, Mylords! op uwen eerbied voor de waardigheid uwer voorvaderen. Om het nationale karakter te wreken, roep ik den geest der Constitutie in. Ziet op de tafereelen, die deze wanden versieren, op den onsterfelijken voorzaat van den Edelen Lord, dien gij zoo even gehoord hebt; ziet hem sidderen van verontwaardiging bij de schande zijns vaderlands! Vergeefs voerde hij zijne zegepralende vloten tegen de beruchte Spaansche Armada in zee; te vergeefs verdedigde hij de eer, de vrijheid, de Godsdienst van dit land tegen den Paus en de Inquisitie,
indien grootere wreedheden, dan die ons toen bedreigden, beschermers onder ons vinden. Hoe! wij zouden in onze oude volkplantingen, te midden onzer vrienden en magen, den onverbiddelijken kannibaal loslaten, vol hijgenden dorst naar menschen, naar

{==273==} {>>pagina-aanduiding<<}
vrouwen-, naar kinderbloed! Den trouweloozen kannibaal loslaten! Tegen wien? Tegen onze broederen, om hun land te verwoesten, hunne woningen te vernielen, hun geslacht, hunnen naam door deze woeste menschen, door de hel uitgebraakt, te verdelgen! Met jagthonden wilden de Spanjaarden de arme Amerikanen vernielen: en wij, wij volmaken dat onmenschelijk voorbeeld! Wij gaan nog verder; wij laten nog wreeder dieren los tegen onze broeders, die dezelfde taal, dezelfde wetten en dezelfde Godsdienst hebben als wij, en die ons door alle banden der menschelijkheid dierbaar geworden zijn! Ik ben oud en zwak, Mylords! en buiten staat, thans meer te zeggen; maar de opwelling mijner verontwaardiging was te sterk, om minder te zeggen. Ik zou dezen nacht niet geslapen, noch mijn hoofd op het kussen hebben neêrgevlijd, zoo ik niet mijn eeuwig afgrijzen voor zulke ongerijmde, zulke hatelijke grondstellingen had te kennen gegeven.’ - Dus sprak, vóór ruim vijftig jaren, in Brittanniës Raad een man, wiens hooge achtbaarheid, wiens talrijke diensten aan zijn land het oog van gansch Europa op hem deden vestigen. En thans! - thans is die Raadzaal de plaats, waar beroemde sprekers, waar mannen, waarop ook Europa het oog heeft, de zaak dier kannibalen bepleiten, die onze brave krijgslieden door beloften van bijstand in hunne muren lokken, om hen daar met gesmolten lood, met sterkwater en verraderlijk wapentuig te vermoorden; waar Furiën, in de gedaante van vrouwen, zieltogende soldaten martelen, of anderen van achteren doorschieten; kannibalen, die slechts door omkooping, verraad en meineed weten te zegepralen! Hen prijzen, hunne daden vergoelijken die Britsche Redenaars, onzen edelen, menschlievenden Koning verguizen zij, omdat Hij regeren en niet aan het
graauw wil gehoorzamen! Ziedaar de schoone vorderingen, die de menschelijke Rede in eene halve Eeuw door het Liberalismus en de Fransche Omwenteling heeft gemaakt!
Doch, keeren wij terug tot ons onderwerp. - Chatham deed deze meesterlijke aanspraak geheel voor de

{==274==} {>>pagina-aanduiding<<}
vuist, terwijl de jicht reeds in zijn gebeente woelde, die hem eerlang deed bezwijken. En nogtans, welke verhevene kracht! Heeft de zuiverste smaak hierin iets te berispen? Is hier wel eenig valsch beeld, wel eenige speling des vernufts? Hier, hier vindt de taal van quinctiliaan hare toepassing: ‘Het hart alleen maakt welsprekend.’
Wij mogen dus dit betoog over de onmisbaarheid des zedelijken gevoels voor den goeden smaak besluiten met de woorden van den voortreffelijken kunstregter blair, die zelf het voorbeeld gaf der vereeniging van het zuiverste hart met den fijnstgevoelenden smaak: ‘In elk geval,’ zegt hij, ‘waar het op menschelijke aandoeningen, karakters en bedrijven aankomt, laat zich noch eene ware en treffende schilderij derzelve, noch een levendig gevoel der schoonheid van zulk eene schilderij zonder eene deugdzame gemoedsgesteldheid begrijpen. Hij, wiens hart gevoelloos is, kan bij de hoogste schoonheden der Welsprekendheid en Dichtkunst niet dan een gering genoegen ondervinden.’
Heeft dus de smaak aan het zedelijk gevoel kweeking en voedsel en bijna zijn aanzijn te danken, hij betaalt die giften met woeker weêrom, door aan het zedelijk gevoel aanminnigheid, bevalligheid en beschaafdheid bij te zetten; hetzelve de ruwheid en onaangenaamheid te ontnemen, die maar al te vaak de zuiverste deugd zelve ontsieren. Hoe menig volk zou bij den raad van plato aan xenokrates, om aan de Gratiën te offeren, niet even zeer in gevoel voor het goede als in gevoel voor het schoone hebben gewonnen!
Ik kan van dit onderwerp niet afstappen, vóór ik deszelfs ongemeenen rijkdom in treffende gevolgen met een woord heb aangetoond. Is toch de goede smaak met het zedelijk gevoel zoo naauw verwant, dat men zich een teeder gevoel van goed en kwaad zelden zonder eene zekere mate van juistheid in de beoordeeling van hetgeen schoon en leelijk is denken kan, zoo opent ons dit eene onuitputtelijke bron van geneugten, die den

{==275==} {>>pagina-aanduiding<<}
anders soms zoo moeijelijken weg der deugd steeds besproijen, verlevendigen, en op het levenspad zelve gedurig nieuwe rozen doen ontluiken. Immers dan denkt men zich het goede nimmer, zonder hetzelve als het hoogste Ideaal van schoonheid te beschouwen, waarbij al het andere in het niet verdwijnt; en wat is toch bij alle menschen het streven van den geest anders, dan het zoeken van ware of gewaande schoonheid? Dit hooge Ideaal vereenigt dan verheven schoon en zedelijk goed te gader; men vormt en volmaakt zijn hart, terwijl men zijnen geest en zijn kunstgevoel beschaaft, en in al hetgeen men leest, ziet, hoort, bewondert zal de zedelijke indruk, dien hetzelve op ons hart maakt, ook de doorgaande maatstaf zijn van het gevoel voor hetgeen edel, schoon en verheven is. Alle verleidende Sirenenzangen van den wellust, hoe kunstig en in welk een' bevalligen mond ook geplaatst, zullen wanklanken in ons oor, gelijk in onze ziele zijn. De Dichters, de Schilders, de Beeldhouwers, de Redenaars, die de deugd, het hoogste Wezen en deszelfs dienst in een bekoorlijk licht vertoonen, (en hoe groot is niet derzelver aantal! hoe hoog rijst ook hunne kunstwaarde boven die der anderen!) zullen onze zinnen tevens met onze ziel boeijen; hunne taal, zangen of beelden zullen ons op den weg naar het betere leven troosten, bemoedigen en opbeuren.





Aanmerkingen en waarnemingen, betreffende de heilzame uitwerkselen van het decoctum zittmanni. Door A. van Erpecum, Heelmeester te Amsterdam.

In No. I der Vaderlandsche Letteroefeningen voor 1831 komt eene Recensie voor van het door mij vertaalde stukje van den beroemden Heidelbergschen Hoogleeraar chelius, over de aanwending van het Decoctum Zittmanni tegen de verouderde Syphilis en andere ongesteldheden. (Amst. bij s. de grebber, 1829.) Deze Recensie, die ik over het geheel met

{==276==} {>>pagina-aanduiding<<}
genoegen gelezen heb, stelt den hoofdzakelijken inhoud van het gemelde stukje, en de voordeelen, door chelius aan het genoemde Decoctum boven eenige andere geneeswijzen der Syphilis toegeschreven, op eene duidelijke, schoon korte wijze voor oogen; doch met eenig leedwezen zag ik, dat in dezelve evenwel beide den Schrijver en het aangeprezen middel eenigermate onregt is wedervaren. Daar eene bescheidene aanwijzing van deze, mijns inziens, niet geheel juiste wijze van beschouwing des Recensents niet van nut ontbloot zijn kan, tevens het vertrouwen, dat deze methode, mijns bedunkens, te regt verdient, kan bevestigen, en daardoor hare belangrijke diensten vermeerderen, vermeen ik, hierop de aandacht van den deskundigen Lezer voor eenige oogenblikken te mogen bepalen.
Wanneer dan de Recensent het Dec. Zittmanni reeds dadelijk onder de zoogenoemde arcana rangschikt, ‘die, gelijk andere proefnemingen, welke, bij de verouderde en door kwikkuren verergerde Syphilis gelukkig uitvallen, hoog en als onseilbaar zijn opgevijzeld geworden,’ wordt hier, mijns inziens, kennelijk een misgreep begaan, dewijl de zamenstelling van het Dec. Zittmanni reeds in de vorige eeuw door theden, en nu op nieuw in het door mij vertaalde stukje van chelius, is bekend gemaakt. Wijders is het mij uit den inhoud van dit stukje nergens gebleken, dat deze Schrijver dit middel als onfeilbaar tracht op te vijzelen. Immers, wanneer hij zegt, dat het Dec. Zittmanni, zoo door pröbisch en den beroemden theden, als later in de Hospitalen van het Groothertogdom Baden, met veel nut is gebruikt; ‘als hij de belangrijkste gevallen aanduidt, waarin deszelfs aanwending (het zijn de eigene woorden van den Recensent) heilzaam is bevonden; als hij deszelfs krachten scheikundig en practisch uitvorscht, de plaats, die het onder de antivenerische geneesmiddelen inneemt, aanwijst, en eindelijk deszelfs voordeelen met die van de overige geneesmethoden vergelijkt,’ dan kan men eigenlijk niet zeggen, dat de Schrijver zijn middel als een onfeilbaar arcanum opvijzelt, en deze woorden zouden, mijns inziens, beter passen op de uitventing van de vreemde kramerijen eens onbekenden kwakzalvers, dan op de rationale en op ervaring gegronde aanbeveling van eenen chelius, wiens verdiensten toch ook den Recensent niet onbekend zullen zijn. Evenmin heb ik, in de Voorrede, voor mijne vertaling geplaatst,

{==277==} {>>pagina-aanduiding<<}
het middel op zoodanige wijze opgevijzeld; en wanneer ik zeg, dat ik de werkingswijze daarvan niet volstrekt durve verklaren, stel ik het nog geenszins onder de arcana (*); integendeel leide ik de goede uitwerkselen daarvan vooral af van de revulsie, die het, ook volgens den Recensent, als een krachtig ontlast- en zweetmiddel, op het darmkanaal en vaak op de huid maakt, terwijl ik het tevens als vochtverbeterend middel wil doen gelden. Nergens zeggen wij, gelijk de Recensie ons te last legt, dat het een' lijder nimmer te sterk zoude kunnen aantasten of verzwakken; neen: wanneer chelius beweert, dat dit middel gelijke voordeelen bezit met den Rob van laffecteur, maar door mindere kostbaarheid meer voor alle beurzen en standen geschikt is; alsmede, dat het den lijder niet bijzonder verzwakt, dat er bijna geene tegenaanwijzingen tegen bestaan, en dat hij er nimmer eenige ongunstige gevolgen van gezien heeft, dan sluit dit geenszins in, dat een ongepast gebruik daarvan geene groote nadeelen zou kunnen te weeg brengen. Het abstine si methodum nescis van onzen grooten boerhaave passen wij, met den Recensent, van harte gaarne ook op dit middel toe, even als op ieder ander sterkwerkend, 't zij braak-, purgeer- of zweetmiddel, even als op den Sublimaat, het
Arsenicum, en vooral op den Calomel; doch wij herhalen hier tevens, hetgene wij in genoemde Voorrede gezegd hebben: ‘dat het Dec. Zittmanni, met den Rob antisyphilitique van laffecteur, op eene gepaste wijze aangewend, de middelen zijn, welke allerzeldzaamst of nimmer de verwachting te leur stellen.’ Latere waarnemingen hebben ons op het overtuigendst in dit gevoelen bevestigd.
De Recensent stelt vervolgens veel van de goede uitwerkselen van dit Decoctum op rekening van het strenge dieet, bij het gebruik daarvan aanbevolen (†). Hierop merken

{==278==} {>>pagina-aanduiding<<}
wij aan, dat men dit gezegde met hetzelfde regt kan toepassen op alle middelen (of liever geneeswijzen), welke met een streng dieet moeten gepaard gaan, gelijk b.v. de ontstekingwerende behandeling en inzonderheid alle kwikkuren (*). Doch er bestaan gevallen, waar het dieet niet zoo streng gehouden werd, en waar echter de uitwerking van het Decoctum Zittmanni allezins aan de verwachting voldeed. Ook den Recensent viel het in 't oog, ‘dat een krachtig ontlastmiddel, 't welk daarbij vaak ruim zweet verwekt, (uit den aard der zaak) een' grooten invloed op woekerende zweren, enz. moet hebben;’ hij laat althans deze laatste aanmerking dadelijk op de bovenstaande volgen.
Wanneer eindelijk de Recensent zegt, dat het Dec. Zittmanni altijd een proefmiddel blijft, en dat hij niet kan toegeven, dat er zoo zeldzaam wederinstortingen van zouden te vreezen zijn, antwoorde ik, dat ieder middel, of elke geneeswijze, waarvan men op redelijke gronden de aanwending kan aanbevelen en den vermoedelijk goeden uitslag voorspellen, niet meer tot de proefmiddelen behoort gebragt te worden, en dat het Dec. Zittmanni, hoezeer het zeldzaam zijne aanwending vindt, en dus altijd aan velen zeker zelfs geheel onbekend zal blijven, thans evenwel niet onder de proefmiddelen, maar door den zaakkundige wel degelijk onder de beproefde middelen geteld wordt. Vele waarnemingen zouden dit kunnen bewijzen, even zeer als het daardoor bewezen is, dat de

{==279==} {>>pagina-aanduiding<<}
kuur met het Dec. Zittmanni, wèl en met de gevorderde volharding gebruikt, voor wederinstortingen bewaart, ook daar, waar de lijder sedert geruimen tijd door de hardnekkigste ziekten geteisterd werd, en door andere middelen te vergeefs behandeld was. (*)
Het onbevooroordeeld getuigenis van Dr. hacker van Leipzig, die onlangs eenige waarnemingen van de gelukkige aanwending van het Dec. Zittmanni heeft medegedeeld, moge hier nog tot staving van mijn gevoelen omtrent dit middel dienen. (†)
Dr. hacker dan erkent, dat de kwik, hoezeer niet vermogend, om alle de onderscheidene, zelfs eenvoudige vormen der Syphilis te herstellen, nog het zekerste middel tegen dezelve is; en hij voegt hierbij, dat men, daarmede niet slagende, den lijder bijna aan het blinde noodlot moest overlaten. Hierom verblijdde hij zich, dat een zoo naauwgezette en achtbare Geneesheer, als de Hoogl. chelius, een man van rijpe ervaring, eenigen tijd geleden, het Dec. Zittmanni had aangeprezen als een middel, dat groot vertrouwen verdiende.
Het zal niet ongepast zijn, dit gunstige getuigenis door de mededeeling van een paar Waarnemingen van Dr. hacker nader te bevestigen. (Bij eene andere gelegenheid hope ik alle zijne Waarnemingen in haar geheel mede te deelen.) Uit de hier volgende gevallen moge tevens blijken, dat de zwakte des lijders altijd op verre na zulk eene stellige tegenaanwijzing tegen het gebruik van dit afkooksel niet is, als oppervlakkig wel zou schijnen het geval te zijn; te meer, daar Dr. hacker in alles de voorschriften, door chelius opgegeven, streng gevolgd heeft.


{==280==} {>>pagina-aanduiding<<}

Eerste Waarneming.

De Heer v. S...., 27 jaren oud, van eene scrofuleuze gesteldheid, en zeer verzwakt door vroegere ongeregelde leefwijze, kwam den 7 Julij 1827 te Leipzig. Hij leed reeds sedert meer dan drie weken aan drie groote syphilitische zweren, die, tusschen de glans en het praeputium geplaatst, wegens eene aanmerkelijke phymosis, niet dan met hevige pijn en veel moeite konden onderzocht worden, dewijl zij bijna eene corona Veneris vormden. Vooral was Dr. hacker bevreesd voor een zeer pijnlijk gevoel in de urethra zelve, en wel juist ter plaatse, boven welke de zweren zich van buiten uitbreidden. Hij vreesde namelijk voor eene spoedige voortknaging derzelven tot in de urethra. Er werd derhalve een streng dieet voorgeschreven; den lijder werd aanbevolen zijne kamer te houden, en de zweren te wasschen met laauw water. Hierbij werd inwendig ⅙ grein Hydrarg. oxydul. nigr. toegediend, welke dagelijks met eene dergelijke gift moest vermeerderd worden. Reeds den tweeden dag, tegen den avond, was de pijn volkomen geweken. Den 7den dag der behandeling werden er weder slechts drie poeders ingenomen, en de zweren hadden reeds een meer zuiver aanzien; ook was er, na eene behandeling van 14 dagen, niets meer dan eene ligte roodheid der huid overgebleven. De speekselvloed, die reeds op den 4den dag der behandeling was begonnen, doch die in den laatsten tijd intusschen niet aanmerkelijk was, zoo wel als de wensch van den lijder, om spoedig weder zijne kamer te kunnen verlaten, bewogen nu Dr. hacker, om den Sublimaat dagelijks tot ⅛ grein, in Naphta Vitrioli opgelost, voor te schrijven. Den 3den dag van het gebruik des Sublimaats was ook de roodheid vrij wat verminderd; doch des morgens van den 4den was zij weder veel aanmerkelijker, en de
lijder bevond zich veel minder wel. Na lang en herhaald vragen en dringend aanhouden, beleed de lijder eindelijk, dat hij daags te voren was uitgegaan, en wel meer dan een uur ver, eenige kruiken bier gedronken en bloedbeuling gegeten had, en eerst na 11 ure in den regen huiswaarts was gekeerd, alwaar hij vrij hevig gebraakt had. Op nieuw werd nu het strengste dieet bevolen, een ligt zweetmiddel voorgeschreven, en eerst den volgenden dag het geneesmiddel voortgezet, waarop ook, na verloop van 8 dagen, het aanzien van de likteekenen der zweren vrij gelijk-
{==281==} {>>pagina-aanduiding<<}
vormig was met de overige huid. Toen Dr. hacker den lijder den 4 Aug. bezocht, was hij buiten zijn weten vertrokken; en na zijne terugkomst, acht dagen later, waren de zweren ook weder open, waarover Dr. hacker zich niet verwonderde, dewijl de lijder op reis geen dieet had in acht genomen. Op gemelde wijze dan 1 grein Sublimaat en 2 greinen Merc. praecipit. rub. ingenomen zijnde, was evenwel de genezing niet gevolgd, maar het praeputium zwol op nieuw op, en zelfs namen de zweren weder toe in omvang; daarom meende Dr. hacker, dat hij met den kwik moest ophouden, en hij schreef het Decoct. Zittmanni voor. In 't geheel volgden er, als crises, slechts zes stoelgangen daags, met veel zweet en troebele urin, die evenwel slechts in geringe hoeveelheid werd afgescheiden; hierna verdwenen de zweren en de zwelling volkomen, maar er bleven nog eenigen tijd harde likteekens na. Ook ontstonden er, gedurende het wintersaizoen, ligte pijnen in de keel, waarbij de amandelen en de keellel levendig rood waren, maar zich overigens niets ziekelijks opdeed. Deze zinkingachtige aandoening verdween met de maand Februarij geheel en al zonder kunsthulp, en de lijder heeft sedert aan geene ongemakken geleden.

(Het vervolg en slot hierna.)






Tafereelen van Rusland.

(Vervolg van bl. 238.)

De Zomer.

Is de winter in Rusland streng, de zomer is niet veel aangenamer. Ik ben den Russen genegen, van harte genegen; maar, hoe goed en braaf zij zelve ook zijn mogen, ik vind hunne luchtstreek niet benijdenswaardig, en gaarne beken ik, mij hartelijk te verblijden, dat ik aldaar niet langer mij bevind. Men zoude zich die koude winters en heete zomers nog getroosten kunnen, zoo men, in den tusschentijd tusschen die beide uitersten, door lente en herfst eenigermate schadeloos wierd gesteld voor dat langdurig lijden; doch juist hieraan ontbreekt het. Rusland heeft geene lente - geene voorboden der nadering van het zachtere jaargetijde. Heden nog ligt de gansche landstreek, zoo verre het oog eens men-
{==282==} {>>pagina-aanduiding<<}
schen reikt, van felle winterkoude verstijfd, en onder een ondoordringbaar deksel van ijs en sneeuw begraven; heden nog vertoont het gansche oord slechts het beeld van den dood, van een uitgebreid, wit, zwijgend graf, - en morgen reeds wordt, als op een' tooverslag, het gansche tooneel veranderd. De wind is omgeloopen, de lucht heeft zich opgeklaard, en de zon, die men gisteren naauwelijks bemerkte, wordt heden reeds, door drukkende hitte, tot een' last. De sneeuw, die ter hoogte van eenen vadem het gansche land bedekte, smelt in weinige dagen geheel en al, en planten dringen met verwonderlijken spoed den grond uit. De boer, die in het begin van Mei nog naauwelijks tegen de koude zich kon verweren, zaait vóór het einde van deze maand zijn koren uit, en, eer twee maanden verloopen zijn, heeft hij het reeds ingeoogst, en de winter staat op nieuw voor de deur. De groei der gewassen gaat zoo schielijk, dat men naauwelijks over deszelfs daarzijn zich verheugen kan. Het land, dat vóór korten tijd nog onder de sneeuw bedolven lag, heeft de natuur van eene door kunst verwarmde broeikas aangenomen. Het landschap van Kasan, een der vruchtbaarste gedeelten van het
Russische rijk, bezit in zijne gansche uitgestrektheid overal den besten tuingrond. Ook groeit daar de schoonste tarwe , die dikwijls vijf of zes voeten hoog wordt; maar naauwelijks komt dezelve boven den grond, of zij schiet reeds in halmen, en weldra gaat het vrolijke groen in de vaalgele herfstkleur over, en het graan verdwijnt van het veld, niets dan stoppelen overlatende, welke spoedig daarop door eene dikke laag sneeuw aan het oog onttrokken worden. Even als in eene trekkas, waar alles door kunst en met geweld tot rijpheid wordt gebragt, komen hier in het vrije veld alle vruchten van het zuiden voort, die slechts korten tijd tot groeijen en rijpen noodig hebben. De kostelijkste aspersies b.v., die op vochtige plaatsen in het wild groeijen, en onze in de tuinen zorgvuldig gekweekte in keurigheid van smaak verre overtreffen, en de zeer uitmuntende meloenen, vooral de watermeloenen (cucurbita citrullus), die ik nergens schooner en beter gezien heb, ofschoon de boer dezelven, even als zijn koren, in het open veld zaait en dan aan de natuur overlaat. Doch, wat langeren tijd tot rijpen vereischt, komt daar niet voort, en wordt slechts in tuinen en broeikassen gehouden. Onze gemeene pruimen, die bij ons in elken boomgaard welig tieren,

{==283==} {>>pagina-aanduiding<<}
worden daar, even als hier de oranjeboomen, in tobben achter de glazen in de oranjerij getrokken, en alleen op de schoonste zomerdagen in de vrije lucht gebragt; en onze slee-pruimen, die in het wild langs wegen en akkers groeijen, moeten daar ook, als men er vruchten van hebben zal, in de trekkas staan. Evenwel stijgt de hitte in het midden des zomers, gedurende vijf of zes weken, niet zelden tot 30o. Reaumur in de schaduw, en de zon, die in dezen tijd naauwelijks ondergaat, maakt het verblijf in die oorden niet minder bezwaarlijk, dan de ongemeene koude des winters. Daar in het langste der dagen de avondschemering niet opgehouden heeft, eer de dageraad aanbreekt, kan men te middernacht, en zelfs zonder maneschijn, een boek met tamelijk groote letters lezen; en al gaat men eerst ten twaalf ure te bed, men moet zich toch bij daglicht nederleggen. Deze, ofschoon korte, echter geweldige hitte, schijnt eene anders zoo koude landstreek werkelijk, eenige weken lang, tot een tusschen de keerkringen gelegen gewest te maken. Na tien ure des morgens houdt alle arbeid, zelfs bij lieden van den geringen stand, op, en alle vensterluiken worden gesloten, of alleen die naar het noorden opengelaten. Van tien tot drie ure zijn de straten der steden en dorpen eenzaam en ledig, daar ieder zich in de schaduw van zijn huis of tuin voor de brandende hitte zoekt te verbergen, en men gewoonlijk dezen tijd met slapen doorbrengt. Lucht en grond zijn zoo heet, dat, als men uit de schaduw in eene door de zon beschenene plaats treedt, men zou meenen voor den gloeijenden oven eens bakkers te staan. Alle krachten van ligchaam en geest verslappen daardoor zoo zeer, dat niemand dan lust of geschiktheid tot eenig werk heeft. Wanneer men zelfs uit verveling een boek of nieuwspapier in handen neemt en begint te lezen, breekt u het zweet telkens uit; men legt dus alles weldra weder weg, en vergenoegt zich, werkeloos neder te zitten, en den beteren
tijd der alles doordringende, maar tevens verfrisschende en sterkende koude terug te wenschen.
De zomers in die streken onderscheiden zich ook nog hierdoor, dat van het einde van Mei tot het begin van September geen regen valt, gelijk ook de donder daar zeer zeldzaam is. Beide deze omstandigheden vermeerderen grootelijks de drukkende hitte der lange dagen. De oorzaak daarvan is buiten twijfel in de vlakheid van het land te zoeken. Op

{==284==} {>>pagina-aanduiding<<}
eenen afstand van meer dan honderd Duitsche mijlen in het rond vindt men om Permië en Kasan geenen berg van eenige beduidenis, en men kan de gansche uitgestrektheid van Kiew tot den Ural, ter breedte van honderd mijlen, eene vlakte noemen, die slechts hier en daar wordt afgebroken door lage rijen heuvels. Dat desniettegenstaande de vruchtbaarheid, bijzonder in het Kasansche gewest, gelijk boven werd vermeld, zoo groot is, komt van de overstrooming der Wolga, die jaarlijks regelmatig, gelijk de Nijl in Egypte, buiten hare oevers treedt, en de velden, tot op eenen afstand van meer dan twee Duitsche mijlen van hare bedding, vijf of zes weken tot een uitgestrekt meer maakt. Deze overstroomingen van de Wolga en andere groote rivieren, de Wijatka, Kama, Kinel, Irgis enz., die zich in de Wolga ontlasten, maken deze oorden zeer levendig en vruchtbaar tevens. Men vaart dan vermaakshalve, en ook om den handel, met vrij groote schepen, die twee masten en zes tot tien kanonnen voeren, en dikwerf honderd of meer personen aan boord heb ben, over weiden en akkers naar de naburige steden, die allen op hoogten liggen; en, wanneer de wateren weder binnen derzelver oevers terugkeeren, is de grond, soms ter hoogte van eene el, met eene vruchtbare slib bedekt, waarin alle gewassen, bij de nu invallende hitte, even als in eene trekkas, schielijk, maar te gelijk krachtig, groeijen. In de laagste plaatsen blijven echter moerassen over, welker wateren verscheidene maanden stilstaan, bederven, en deze anders zoo gezonde oorden in Julij en Augustus met kwaadaardige koortsen kwellen. Het Gouvernement Ufa bijzonder wordt te dien tijde door eene tusschenpoozende koorts
bezocht, welke den kranke slechts om den zevenden dag overvalt, maar zoo hevig is, dat er meestal de dood op volgt. Ook in en om Kasan zijn de tusschenpoozende koortsen, ofschoon niet doodelijk, toch zeer zwaar, en tasten den lijder hard aan. Deze koortsen in Kasan komen om den anderen of derden, zeer zelden om den vierden dag, en verschillen van de koude koortsen in ons land onder anderen ook hierin, dat de zieke bijna geene koude, maar slechts een pijnlijk trekken in de ruggegraat gewaar wordt, waarop dan spoedig eene sterke hitte volgt en eene ongemeen zware hoofdpijn, terwijl men elken polsslag als eenen hamer voelt kloppen. De Russische artsen genezen deze koorts enkel met kinabast.
Van de koorts sprekende, wil ik hier nog eene bijzonder-
{==285==} {>>pagina-aanduiding<<}
heid vermelden, die welligt bij buitenlanders niet bekend zal zijn. De Rus verbindt een wonderlijk bijgeloof met deze ziekte, welke ook elders wegens opmerkelijke verschijnselen, zoo als een regelmatig op denzelfden tijd wederkeerende aanval bij een anders gezond ligchaam enz., sterk op het volksgeloof pleegt te werken. De Russen, en niet enkel de zoogenaamde gemeene man, houden de tusschenpoozende koorts voor een' vrouwelijken persoon, die in nachtelijke stilte rondsluipt, om, naar hare dikwerf zeer zonderlinge luimen, hare offers op te zoeken. Deze persoon of vrouwelijke geest heet lichoratka, en zoo wordt in de Russische taal ook de koorts zelve genoemd. Om de denkbeelden der Russen aangaande dezen geest duidelijker voor de lezers te maken, wil ik een verhaal van den overleden Archimandriet (Bisschop) israël van Kasan - een man, die wegens verstand en braafheid algemeen geacht was - met zijne eigene woorden mededeelen: ‘Ik was,’ zeide hij tot mij, ‘twintig jaren oud, en Secretaris van het klooster te Simbirsk, welks Abt mij bijzonder lief had en mij tot den geestelijken stand wilde opleiden. Op vastenavond hoorde ik in het naaste huis eene luidruchtige dansmuzijk, en ofschoon het ons verboden was, bij nacht het klooster te verlaten, zoo wist ik toch middel te vinden, om ongemerkt daar buiten en tot voor de vensters van de danszaal te komen. Deze was beneden, maar wegens de hoogte der vensters kon ik door dezelven het lustige gezelschap niet begluren, om mijne nieuwsgierigheid te bevredigen. Voor ontdekking vreezende, klauterde ik toch met moeite hoog genoeg, om het vrolijke volkje te zien, waaronder ik zoo gaarne geweest zou zijn. Doch mijne vreugde was geenszins van langen duur;
want naauwelijks had ik onder het bonte gewemel nieuwsgierige blikken geworpen, als plotselijk midden uit hetzelve eene lange, magere, maar van aangezigt zeer schoone vrouwelijke gestalte voorwaarts trad, en, de oogen op mij gevestigd houdende, naar mijn venster toe kwam. Eene inwendige gewaarwording zeide mij terstond, dat het de lichoratka was, welke anderen mij zoo dikwerf hadden beschreven. Ik verschrikte, sprong naar beneden, en sloop ontroerd naar het klooster. Ik legde mij bevreesd te bed, en ontwaakte na middernacht - maar had de koorts. Ik sukkelde vijf weken daaraan, gedurende welken tijd mijn oude goede Abt mij dagelijks bezocht en op het liefderijkste behandelde. Toen

{==286==} {>>pagina-aanduiding<<}
kreeg ik den inval, om mijn' ouden wolvenpels, dien ik op mijne reizen des winters plagt te gebruiken, door mijnen knecht van den zolder te laten halen en, om de meerdere warmte, over het dek van mijn bed te doen spreiden. Den eerstvolgenden nacht verscheen mij in den droom (zoo het een droom, en niet eene werkelijke verschijning geweest is) lichoratka in denzelfden opschik, waarin ik haar vóór vijf weken gezien had. Zij trad in mijne kamer, en naderde langzaam tot mijn bed. Als zij nu zeer digt bij mij stond, dreigde zij mij met de hand, maar streek terstond daarop, vriendelijk lagchende, met de hand over haar gezigt, en zeide: Foei, wat stinkt de pels! hier mag ik niet meer zijn; ik ga naar jessipow. Dit was de schrijver van het klooster, een jong en sterk mensch, die gedurende mijne ziekte mijnen post bij den Abt had waargenomen. Wanneer ik den volgenden morgen aan den Abt, toen die mij bezocht, mijn wedervaren vertelde, kondigde deze mij mijne genezing aan. Als hij zag, dat ik meer of min ongeloovig glimlachte, werd hij bijna boos, en verzekerde mij ten stelligste, dat de koorts niet wederkomen zoude - hetgene hij mij door eene menigte voorbeelden poogde te bewijzen. Ik begon dan eindelijk te gelooven, en door mijn geloof ook geruster te worden; doch nu viel mij de arme jessipow in, die door mij en mijnen pels in het lijden zou komen. Maar de oude heer troostte mij, en zeide, geen voorbeeld te weten, dat lichoratka zoo boosaardig ware. Hij liet derhalve, om zijne woorden nog meer te bekrachtigen, door mijnen knecht den schrijver verzoeken, om in mijne kamer te komen; doch hoe zeer verschrikten wij beiden, toen de knecht terugkeerde met de boodschap, dat jessipow te bed lag, en eene hevige koorts had! De arme knaap sukkelde den ganschen herfst daaraan, en in het begin van den winter hebben wij hem
begraven.’ - Zulke vertelsels kan men onder de Russen in elk gezin bij honderden hooren; en ik raad elken vreemdeling, zijne twijfelzucht of zijn lagchen te onderdrukken, zoo hij niet voor eenen vrijgeest of dwaas gehouden wil worden.
Nog opmerkelijker is eene andere ziekte, die ik nergens elders heb aangetroffen. Dezelve wordt bjelu karatschki (witte heete koorts) genoemd. Het is mij niet gelukt, de reden van deze benaming te vernemen. Ik wil ook hier de geschiedenis van eenen kranke mededeelen, die van den over-
{==287==} {>>pagina-aanduiding<<}
leden Generaal serjeew in Kasan, welken ik gedurende zijne ziekte, gelijk ook verscheidene jaren vóór en na dezelve, bijna dagelijks gelegenheid had te zien. De krankheid begon, als gewoonlijk, met zekere loomheid - met eene ontspanning, die echter aanvankelijk meer op den geest, dan op het ligchaam scheen te werken. Bij goeden eetlust en althans schijnbaar gezonden slaap geraakt de mensch in eene sombere stemming. Weldra heeft hij eene ontstelde verbeelding, en geeft antwoorden, die eene, meestal schielijk voorbijgaande en dikwijls slechts weinige oogenblikken durende, verwarring in het denkvermogen aanduiden. De zintuigen schijnen dan op eene ongewone wijze door de voorwerpen van buiten aangedaan te worden. Vervolgens komen deze afwijkingen menigvuldiger en zijn sterker. Het gansche ligchaamsgestel wordt nu meer aangedaan. Slaap en eetlust verminderen en geraken in verwarring, ofschoon de kranke het bed nog niet behoeft te houden. Bovengenoemde lijder nam, als gewoonlijk, zijne huiselijke zaken waar, en, daar hij een zeer gezellig man was, bleef hij, als naar gewoonte, met zijne bekenden verkeeren. Eindelijk werd echter de ongesteldheid zoo hevig, dat zijne vrouw alle vreemden van hem verwijderd zocht te houden, en alleen aan de naaste vrienden, welke zijnen toestand kenden en de noodige verschooning gebruikten, den toegang verleende. Voor dezen verbergde hij dan ook geenszins zijnen toestand, maar verhaalde hun integendeel des avonds met veel openhartigheid, wat hem des daags wedervaren was. Dewijl gewoonlijk, wanneer de zieke behoorlijk wordt opgepast, de kwaal niet gevaarlijk is, en na verloop van
eenige maanden, bij menigeen zelfs na eenige weken, even langzaam verdwijnt, als dezelve gekomen is, zoo pleegt men er niet veel zwarigheid in te zien en met geduld het einde af te wachten. ‘Heden morgen,’ sprak eens op eenen avond de Generaal, terwijl hij mij bij de hand vatte, ‘heb ik met u veel te doen gehad.’ Ik gaf mijne verwondering te kennen, daar ik den ganschen morgen mijn huis niet verlaten had. ‘Dat doet er niet toe,’ zeide hij lagchende; ‘ik heb toch veel met u gesproken. Ik zat in mijne verste kamer, en hoorde u komen; ik herkende uwen tred - gij kloptet aan de deur, en ik moest driemaal binnen roepen, eer gij hoordet en eindelijk in de kamer kwaamt treden. Wij hebben het belang

{==288==} {>>pagina-aanduiding<<}
rijk gesprek van gisteren voortgezet, en gij moest, hoe hardnekkig gij gisteren uwe stelling ook verdedigdet, ten laatste evenwel toegeven. Ik was sterk vermoeid van dat langdurig praten.’ Ik zweeg, en mijn bedenkelijk gezigt deed hem lagchen. ‘Nu, nu,’ vervolgde hij, ‘ik weet zoo goed, als gij, dat gij niet daar waart; en wij hebben evenwel met elkander gesproken en regt levendig gekibbeld. Wanneer dat gemaal ophoudt, zal ik er niet rouwig om zijn; want, ik verzeker u, zoo geheel zonder vermoeijenis gaat het toch niet. Ik wenschte, dat gij ook eens in dezen toestand waart; gij zoudt mij dan geheel verstaan. Ik weet zeer wel te onderscheiden, of gij-zelf mijne deur binnentreedt, dan of het slechts uwe, of veeleer mijne verschijning is; ik ben mijzelven ten volle bewust, dat ik in het laatste geval bedrogen worde, maar ik moet aan deze verbijstering toegeven, en wel met zekeren onwederstaanbaren lust toegeven, en dan wordt de zaak weldra zoo erg, dat ik eindelijk niet meer weet, hoe ik het heb.’
Op een' anderen tijd zat ik met den Generaal op zijne canapé in gesprek. Alles scheen thans in de beste orde te zijn; maar plotseling vestigden zich zijne oogen op een, tegenover hem hangend, levensgroot portret, en weldra begon hij met deze beeldtenis een gesprek. Kort daarop streek hij met de hand over zijn voorhoofd, en verzocht mij om vergiffenis, zoo hij een' dommen zet gedaan mogt hebben. Wij bleven verder in gesprek, en ik kon, behalve dat oogenblik, geen spoor van wartaal of krankzinnigheid ontdekken. - Zoo sprong hij ook eens op eenen avond van tafel op, en begon met iemand, die zoo even binnengekomen zou zijn, hevig te twisten. ‘Hij had het hem gezegd, dat hij verder niet met hem te doen wilde hebben, en vroeg dus, waarom de man hem nu toch lastig viel,’ enz. Daarop volgde eene stilte, gedurende welke hij naar eene omstandige verdediging van zijne partij scheen te luisteren, die hij echter uitvoerig en, zoo het mij voorkwam, op eene zamenhangende wijze wederlegde. Hij hield niet op te grommen, vóór dat hij den ongenoodigden gast, zoo hij althans meende, naar de deur uitgeleide gedaan en zijn prostschai (vaarwel) toegeroepen had. Vervolgens zette hij zich bij ons neder, wreef zich de handen, en zeide eindelijk: ‘Daar was ik weder niet regt wel.’ Voorts sprak hij, gelijk het behoorde.

{==289==} {>>pagina-aanduiding<<}

Op zekeren morgen scheen hij, als ik in zijne kamer trad, in vollen ernst boos op mij te zijn. ‘Dat had hij,’ zeide hij, ‘aan mij toch niet verdiend; dat was te erg,’ enz. Ik verzocht hem, dat hij zich duidelijker zou verklaren; en hij gaf eindelijk te kennen, dat hij den vorigen avond voor zijn venster, hetwelk op een' schoonen, grooten vijver in het midden der stad het uitzigt had, eene schuit had zien varen, in welke ik, met verscheidene anderen van zijne bekenden, spotliederen op hem had gezongen. Nog geheel vertoornd, noemde hij mij de afschuwelijke Russische scheldnamen, met welke ik hem honend begroet zou hebben, toen wij nabij het venster kwamen - met één woord, het was zoo erg geworden, dat hij eindelijk was opgesprongen, het venster geopend en ons met den stok gedreigd had. Daar ik bij zijne zoo levendige vertelling niet wist, of hij zelfs op dit oogenblik niet misschien weder in verwarring sprak, zocht ik hem te bedaren en het gesprek op iets anders te leiden. Plotseling viel hij mij nu met zijne gewone hartelijkheid om den hals, en riep uit: ‘Het is niets, volstrekt niets; gij zijt en blijft mijn goede, oude vriend; maar ik wilde slechts hooren, hoe gij de vertelling zoudt opnemen. Verbeeld u eens,’ voer hij lagchende voort, ‘daar was zoo even Professor***, die arme, goede man! Ik verhaalde hem hetzelfde, en voegde er bij, dat hij, gelijk ook waar is, mij, toen ik met den stok dreigde, een' sukinsin (hondenkind) noemde. De arme man kwam zoo zeer in verlegenheid, dat hij mij om vergeving bad, en beloofde, het nooit weder te zullen doen. Hij was zoo aangedaan, dat hij haast geschreid zou hebben, en ik durf wel wedden, dat hij zelf de gansche geschiedenis bijna geloofde.’
Deze zonderlinge ongesteldheid duurde twee maanden. Hoe dezelve ophield, wil ik nu nog kortelijk vermelden, dewijl het misschien eenig licht over de zaak kan verspreiden. Hij lag na den maaltijd op zijn ledekant, en zijne kamer, zoo het hem toescheen, werd allengs vol menschen. Hij verbeeldde zich, op eene markt te zijn, waar de menschen sterk drongen, en de plaats, alwaar hij lag, die zij eerst vrij gelaten hadden, telkens nader kwamen. Ofschoon hij dikwijls zulke gezigten had gehad, werd het hem echter ditmaal te erg. Hij trok aan de schel, en zond zijnen knecht naar den arts. Deze deed hem eene aderlating op den arm ‘Nadat dit geschied was,’ verhaalde mij de Generaal naderhand,

{==290==} {>>pagina-aanduiding<<}
‘werd het gewoel van menschen in mijne kamer wel niet minder; maar de gedaanten, die daarin zich schenen te bewegen, werden steeds doorzigtiger, en, wat bijzonder opmerkelijk was, zij schenen van het hoofd en de voeten af naar de middel toe zamen te krimpen. Ten laatste was alleen het middellijf, en dit ook slechts als door eenen nevel te zien, tot dat eindelijk dit gedeelte insgelijks, en hiermede de ziekte, geheel verdwenen was.’ De brave man leefde nog vijf jaren in volkomene gezondheid, en stierf toen plotseling aan eene beroerte. Hij was bloedrijk en reeds wat al te zwaarlijvig, en daarbij veel gekweld met aanbeijen. - Alleen die kranken, welke eene zorgvuldige oppassing hebben, herstellen gewoonlijk; terwijl de behoeftige en gebreklijdende lieden deze kwaal als doodelijk beschouwen. In de acht jaren, welke ik in die streken doorbragt, heb ik dan ook vele arme menschen daaronder zien bezwijken.

(Het vervolg hierna.)



Sneeuwdiertjes.

(American Journal of Science and Arts, April 1830.)

Doctor j.e. muse, te Cambridge, in Maryland, nam het volgende verschijnsel waar. De winter was vrij ver gevorderd, zonder dat het nog zeer koud was geweest, toen er veel sneeuw viel. Vreezende dit jaar geene gelegenheid te zullen vinden, om zijnen ijskelder met ijs te vullen, deed hij daarin sneeuw brengen, ter halver hoogte van denzelven; maar, eene felle koude volgende, vulde hij dien verder aan met ijs. In de maand Augustus al het ijs verbruikt zijnde, begon men de sneeuw te bezigen. Maar, van dezelve in een glas water gedaan hebbende, om hetzelve te verkoelen, bemerkte hij, dat het water wemelde van kleine diertjes. Hij onderzocht met het microscoop een ander glas, gevuld met water uit denzelfden bak, en vond dat volmaakt helder en zuiver; men deed er sneeuw bij, en, zoodra dezelve gesmolten was, leverde het water weder hetzelfde verschijnsel. Hetzelve met groote oplettendheid beschouwende, ontdekte men, met het ongewapend oog, honderden kleine diertjes vol leven; met het microscoop onderscheidde men der-
{==291==} {>>pagina-aanduiding<<}
zelver gedaante, welke die was van kleine visschen, en in niets geleek op die der kleine alen, welke men waarneemt in azijnzuur. De waarnemer deed vervolgens gaten boren in verschillende gedeelten der sneeuw, en tot in derzelver middelpunt, overal met dezelfde uitkomst; zoodat men dezelve niet meer bezigde tot koelmiddel van dranken, en zich bepaalde tot derzelver uitwendig gebruik. Het dierrijk levert vele voorbeelden van diertjes, tot het leven herrijzende, na een lang tijdsverloop van verstijving of schijnbaren dood; maar het oorspronkelijk daarzijn of de vermenigvuldiging in de sneeuw van die, waarvan hier de rede is, schijnt moeijelijk te verklaren.





Ter eere van den edelen, manhaften Van Speyk.


Her muitend België valt Neêrland trouwloos aan. 
De Schelde wemelt straks van talrijke oorlogskielen, 
Door Nederland bemand met onverschrokken zielen. 
Van Speyk gebiedt op ééne: een bulderende orkaan 
Bestookt ze: 't anker slipt; zij strandt voor Antwerps wallen. 
Geen nood: er is bestand: men zal haar hulpe biên. 
Neen: 't woedende gespuis heeft nooit bestand ontzien, 
En weet ook nu alleen van eerloos overvallen. 
Het vliegt aan boord; het schreeuwt: geef over! strijk uw vlag! - 
Nooit! roept de held; de hulk, bestemd om 't land te dekken, 
Zal nimmer u ter prooi' tot zijn bestrijding strekken. 
Neen: eer verdelg ik haar, door één' gewissen slag. 
En zou uw schandboei ooit mijn vrije vuist beknellen; 
Ik uw mishandling, in uw' kerker, lijden? Neen: 
Ik red mijne eer en trouw, en wreek me aan u meteen. 
Hij roept zijn' manschap toe, den zekren dood te ontsnellen; 
Hij vliegt, ontsteekt zijn kruid, en schip, en Belg, en held, 
't Is, in één' oogwenk, all' verbrijzeld door den donder. 
Als ster van d'eersten rang ging hij met luister onder. 
Ach! waarom werd zijn lijk verzwolgen door de Scheld'? 
Geen nood! Eene eerzuil rijze, en Nederlands historie 
Verkondige aan 't heelal zijn' naam, zijn feit, zijn glorie! 
 
adr. stolker. 









{==292==} {>>pagina-aanduiding<<}

Hobeyn, beschermer van Hollands vlag.


Holland, Holland, vlecht laurieren 
Voor de telgen, die gij draagt! 
 
withuys. 



Nederlanders, voortgesproten, 
Uit een' onbevlekten stam, 
Die van 't bloed der Batavieren 
Eens zijn' heldenoorsprong nam; 
Nog, nog is die eigenste adel 
U een onvervreemdbaar goed, 
Nog bewijst gij zulk eene afkomst 
Door uw deugden, door uw' moed! 
 
't Krijgszwaard is der scheede onttogen, 
En, wijl 't in uw vuisten gloort, 
Toont gij, teelt van Hollands leeuwen, 
Dat het lemmer daar behoort; 
En omklemmen uwe vingren 
Fier en forsch den waterstaf, 
Dan betoont ge u 't kroost dier natie, 
Die, ter zee, de wet eens gaf. 
 
Waai dan, dundoek onzer vaadren, 
Wapper fier van Bato's strand! 
Tweemaal zaagt ge u weêr beschermen, 
Met den roem van 't vaderland; 
Tweemaal werd op 't ruim der waatren 
Uwe onschendbaarheid bekend; 
Tweemaal is de vuist eens schenners 
Moedig van u afgewend! 
 
Ziet het, Belgen; ziet, Barbaren, 
Zoo vereeren we onze vlag, 
Die, zoo lang zij heeft gewapperd, 
Nooit zich strafloos honen zag! 
O, wie uwer 't leven lief heeft, 
Late 't dundoek ongerept; 
Rand haar aan in uwe wanhoop, 
Gij, die lust tot sterven hebt! 

{==293==} {>>pagina-aanduiding<<}

Toen van speyk de vlag zag honen, 
Honen door een' onverlaat, 
Wreekte hij met sulfervlammen 
In zijn hemelvaart dien smaad; 
‘Toen hij, overmand door snooden, 
Haar zag zinken van den top, 
Toen, met vijand en met vrienden, 
Droeg hij haar ten hemel op!’ (*) 
 
't Eigen doel en de eigen eerbied 
Voor de vlag van 't vaderland, 
De eigen woede, als gij haar kleuren 
Weêr zaagt blootgesteld aan schand', 
De eigen moed, om fier het leven 
Prijs te geven voor hare eer, 
Heeft, hobeyn! u aangedreven, 
Blaakte uw' boezem evenzeer. 
 
Zie, daar sloeg zij trotsch heur banen 
In 't gezigt des vijands uit: 
Grijnzend zag de Belg haar wapp'ren: 
‘Weldra is zij onze buit; 
Niemand,’ juicht hij, ‘kan haar redden; 
Ze is verlaten en alleen; 
Zie, daar rijst ze in 't woên der golven; 
Lustig, makkers; derwaarts heen!’ 
 
Maar de vlag is niet verlaten, 
Als haar 't Hollandsch oog nog ziet; 
Schoon geen klingen haar bewaken, 
Onbewaakt is ze echter niet! 
O, zoo lang de Hollandsche aders 
Nog niet ledig zijn van bloed, 
Zal de vuist de vlag beschermen, 
Gloeit de boezem nog van moed! 
 
Schoon een stroom van woeste golven 
Haar van heur' beschermer scheidt; 
Schoon een kogelbui den dapp'ren, 
Die haar redden wil, verbeidt; 
Niets zal 't Hollandsch hart verwrikken, 
Dat in haar zijn alles ziet: 
Lijfsgevaar doe and'ren sidd'ren, 
Hollands leeuwen sidd'ren niet! 

{==294==} {>>pagina-aanduiding<<}

‘Zoudt gij onze vlag bezoed'len, 
Belgen, in uw' overmoed? 
Zoudt gij hare banen scheuren, 
Haar vertrappen met den voet? 
Neen, bij God! dat duldt geen zeeman, 
Dat geen broeder van van speyk; 
Liever sterven, dan haar laten, 
Woestaards, onder uw bereik!’ 
 
Zóó, in eedlen toorn ontstoken, 
Spraakt gij, moedige hobeyn! 
Gij gedacht haar hooge waarde, 
En gij woudt haar redder zijn; 
Spijt des vijands kogelregen, 
Stort ge u, tot den dood bereid, 
In den vloed, doorklieft het water, 
En brengt haar in veiligheid. 
 
Ja, gij redt haar kloek en moedig, 
En gij zwaait haar in de lucht; 
Woedend zag de Belg haar wapp'ren, 
Ongeschonden en geducht. 
Snorrend vlogen weêr de kogels; 
Maar gij rept u door den vloed, 
Keert, en legt de vlag, al juichend, 
Hollands Tuinmaagd voor den voet. 
 
Landgenooten! kroont den zeeman, 
Kroont hem met onsterflijke eer; 
Grift zijn' naam, op uwe zuilen, 
Naast dien van van speyk ter neêr. 
Ziet! zóó kunt gij veilig wezen, 
In de schaduw uwer vlag: 
Want voor hare onschendb're glorie 
Waakt de zeerob nacht en dag. 
 
Zwijgt gij, vaderlandsche Barden! 
Die voor ieder Hollandsch held 
Onverwijld de citersnaren 
Op het elpen speeltuig stelt? 
Zoudt, kunt gij den held vergeten, 
Die voor de eer van Hollands vlag 
't Leven was bereid te wagen, 
Als hij haar bedreigen zag? 

{==295==} {>>pagina-aanduiding<<}

O, zoo alwat Holland waardig, 
Alwat edel is en goed 
U ontvonkt in heil'gen ijver, 
En u 't speeltuig grijpen doet; 
Waarom dan geen toon gezongen 
Voor den kloeken varensgast, 
En hem de eerkroon niet gevlochten, 
Die zijn' heldenschedel past? 
 
Kan dan hij-alleen den lauwer 
Slechts verdienen door den dood? 
Moest hij, om ze te verwerven, 
Zijn geveld door 's vijands lood? 
Is 't behouden van zijn leven 
Zijner glorie dan tot schâ? 
Volgt de roem alleen de schimmen 
Van bezweken helden na? 
 
Neen, verheft uw forsche klanken, 
Barden, zingt hobeyn ter eer! 
Hebt gij voor van speyk gezongen, 
Hij verdient het evenzeer. 
Hij ook toonde de eigen geestdrift, 
D'eigen moed en heldenaard; 
Maar voor meerder dapp're daden 
Bleef die eedle nog gespaard. 
 
Streef, hobeyn! op 't pad der glorie 
Verder, even onversaagd, 
Schoon uw kruin geen dichtlaurieren, 
Schoon uw borst geen eerkruis draagt. 
Mogt ge ook roem en eere derven, 
Braafheid spreekt heur' eigen lof; 
Door haar held're flonkerglansen 
Schijnt ze all' and'ren luister dof. (*) 


Haarlem, April 1831.
n. beets.







{==296==} {>>pagina-aanduiding<<}

Het noorderlicht.


Wat held're glans, wat stroomen licht 
Verrijzen daar voor mijn gezigt! 
Wat vuurgloed straalt daar uit de kimmen! 
Wat purp'ren gloor! Wat rozegloed! 
Wat gouden lichtstroom zie ik glimmen, 
Die 't licht der sterren scheemren doet! 
 
O zie, wat straalt daar naar omhoog? 
Zie, zie dien luisterrijken boog, 
Wegsmeltend als in lichtgewemel! 
Lacht gij mij aan, o schoone Auroor? 
Of dringt een weerglans van dan Hemel 
Reeds tot mijn sterflijke oogen door? 
 
Zie, wat kolommen vuurs! hoe stout! 
Wat glansen, daar geen glans bij houdt. 
Als stroomde een zee van licht daarhenen! 
'k Zie golven louter vuur ontstaan; 
Zij rollen voort; zij zijn verdwenen, 
Daar nieuwe weêr haar plaats beslaan. 
 
O, ik verlies mij in uw pracht! 
Hoe heerlijk zijt gij mij, o nacht! 
Ik voel mij boven de aard' verheven; 
'k Zoek woorden, maar ik vind ze niet; 
Ik waan in reiner spheer te leven; 
'k Geloof naauw, wat mijn oog thans ziet. 
 
Zoo ziet, met eerbied voor Natuur, 
De wand'laar stroomen vloeijend vuur 
Den Etna uit zijn' vuurmond braken. 
Zoo zag ook de eerste mensch Auroor, 
Toen zij, met lachjes op de kaken, 
Uit de oosterkimme trad hervoor. 

{==297==} {>>pagina-aanduiding<<}

O heerlijk licht, dat door uw pracht 
Den droeven, maanden-langen nacht 
Der polen 't duister weet te ontrukken! 
Wees welkom mij; op uw gezigt 
Gevoelt mijn hart een blij verrukken 
En groet u, lieflijk stralend licht! 
 
Het bijgeloof zie u met schrik, 
Als straalde met vertoornden blik 
In u een wrekend God ons tegen: 
Wij zien slechts wijsheid, liefde en magt; 
Wij zien, hoe God in u zelfs zegen 
Aan 's aardbols uiterste einden bragt. 
 
Neen, neen! geen roede, zwaard of lans, 
Geen strijdgewoel zien we in uw' glans, 
Geen hongersnood, geen watervloeden. 
Hoe! zou, door d'eigen held'ren krans 
Van licht, de Algoede op ons slechts woeden, 
En and'ren zeegnen door dien glans? 
 
Neen, God! het is uw liefde alleen; 
Zij dringt zelfs tot de polen heen; 
Ook dáár wilt Gij uw goedheên toonen; 
Geen plek der aard' mist uw bestier, 
Geen mensch, waar hij op aard' moog wonen; 
Uw scheps'len zijn U allen dier. 
 
Dit, heerlijk licht! dit leert gij mij; 
En, wat uwe oorzaak dan ook zij, 
Wat etherstof men u moog noemen, 
Wat stof het groot heelal verbind', 
Wij mogen, God! uw liefde roemen; 
't Is liefde en wijsheid, wat ik vind. 


Groningen, Jan. 1831.
w. gleuns, jr.






{==298==} {>>pagina-aanduiding<<}

Lied van de schutters van den eersten ban mobiele Noordhollandsche schutterij.


Wat godlijk heldenvolk! Neen, 't roemrijk Griekenland 
Zag nooit een' eedler drom verzameld aan zijn strand! 
 
helmers. 



(Wijs: Wie Neêrlandsch bloed, enz.) 
Wie kent het volk van Nederland, 
Het kroost van Bato, niet? 
Dat volk, dat, wordt het aangerand, 
Manmoedig weêrstand biedt; 
Het oog vertrouwend opwaarts slaat, 
Gerust op hooger hand, 
En akker, erf en ploeg verlaat 
Voor 't lieve vaderland! 
 
Zoo doen ook wij, nu vuig verraad, 
Geweld en muiterij 
Den klaauw naar 's Konings zetel slaat 
En Nassau's heerschappij; 
Zoo doen ook wij, en treden toe, 
Verlaten ons bedrijf, 
En schieten, blijde en wel te moê, 
Den krijgsmansrok aan 't lijf. 
 
Wij staan onwrikbaar als een rots, 
Schoon min gewoon aan 't land, 
Dan aan het schuimend golfgeklots, 
Dat op onze oevers brandt; 
Wij, zonen van het noorderstrand, 
Verlaten d'oceaan, 
En zullen ook op 't vaste land 
Als wakk're mannen staan. 
 
De Koning, is ons heilig woord, 
Zoo dier, als 't vaderland! 
En wee hem, die hun rust verstoort, 
Of die hun strikken spant! 
Wij vreezen afval noch geweld, 
Noch wat de muitzucht kan; 
Maar toonen, ééns in dienst gesteld, 
De kracht van de eerste ban. 

{==299==} {>>pagina-aanduiding<<}

Wij sluiten ons eendragtig aan, 
En uit gevoel van pligt 
Wordt vrolijk onze dienst gedaan 
En even trouw verrigt; 
Wij weten, dat gehoorzaamheid, 
Wat uur de klok ook slaat, 
De kern is van de dienstbaarheid, 
En 't bolwerk van den staat. 
 
Wij staren op den heldenstoet, 
Die ons is voorgegaan, 
En volgen, 't hart vol fieren moed, 
Op de ingeslagen baan. 
De leeuw heeft niet vergeefs gebruld, 
Geschud den forschen kop! 
Komt, mannen, onzen pligt vervuld; 
De Koning roept ons op! 
 
Laat woelen dan het vuigst verraad, 
Vereend met muiterij, 
Wij houden Hollands ouden staat 
Van die gedrogten vrij; 
Wij zijn met lijf en ziel verpand 
Aan vader Willem's eer, 
En dragen voor het vaderland 
Het blinkend krijgsgeweer. 
 
j. daane. 








De Belgen en Van Speyk.


Daar leeft een volk, (zoo 't volk mag heeten) 
Deels onder en deels op den grond; 
Een volk, zoo snood en eervergeten, 
Als ooit een volk op aard' bestond. 
 
Het woont aan Maas- en Schelde-boorden, 
En schoeit zich gaarne op Fransche leest; 
't Maakt veel boha met bastaardwoorden, 
En speelt op zijne wijs den beest. 
 
Het heeft alvast geen sterke beenen; 
De weelde is hun te zware vracht; 
Geen mensch, die 't volk ook geld wil leenen, 
Schoon hen vooreerst geen weelde wacht. 

{==300==} {>>pagina-aanduiding<<}

Waar 't nu van leeft, is zwaar te gissen. 
‘Van handel soms en nijverheid?’ 
Die dingen kan men dáár best missen; 
Men kent er niets dan liberteit. 
 
Eens had dit volkje volop te eten; 
Maar 't was de vrucht der slavernij: 
Ligt hebben zij niet noodig te eten, 
Nadat zij liber zijn en vrij. 
 
Toch zet hun liberteit tot rooven, 
Tot plund'ren en tot moorden aan, 
En konden ze ons een kooltje stoven, 
Zij zouden 't wis niet laten staan. 
 
Te sluipen tot aan wal en grachten 
Van een gedeblokkeerde vest; 
Steeds naar eens anders goed te trachten, 
't Als roof te slepen in hun nest; 
 
Verbonden, van wat aard, te schenden 
En breken 't eens gegeven woord, 
Daarbij getrouwheid voor te wenden, 
Dat is dáár iets, dat zoo behoort. 
 
Van roof- en moordzucht schier te zieden 
Bij 't zien van and'rer bangen nood, 
En 't met den naam van hulpe bieden 
Te stemp'len: zegt, is dat niet groot? 
 
Men zag aan Antwerps vrije stranden 
Een onzer bodems in den nood: 
Straks weert de rappe Belg de handen, 
Snelt toe, en - overmant de boot. 
 
‘Dat is een hapje voor de Belgen; 
Zoo iets gebeurt niet alle dag,’ 
Dus dachten deze vrijheidstelgen, 
En schimpten luid op Hollands vlag. 
 
Die vlag werd onder woeste kreten 
Door 't schelmsch gepeupel aangerand; 
Men had haar gaarne op 't dek gesmeten, 
Gevloekt, verguisd, vertrapt, o schand'! 

{==301==} {>>pagina-aanduiding<<}

Maar altijd werd uwe eer gewroken, 
Uw vlag nooit strafloos aangerand; 
Ook hier bleef de eer niet ongewroken 
Van uwe vlag, mijn vaderland! 
 
Hij, die zoo roemrijk haar dorst wreken, 
Die held is op uw' grond geteeld; 
Die 't stoutste feit hier dorst besteken, 
Heeft, Amstel! aan uw boord gespeeld. 
 
Van Speyk is 't, die 's lands roem gewroken, 
Zich voor onteering heeft gehoed; 
Die zelf de vlammen heeft ontstoken, 
Waarin het misdrijf is geboet. 
 
o Held, zoo waard, bij Neêrlands helden, 
Te prijken met ondoofb'ren roem! 
De naneef zal dien roem vermelden, 
Wat laffe ziel uw feit ook doem'. 
 
Uw naam, van Speyk, zal naast de namen 
Van Claessens en de Ruiter staan! 
De Belg leer' zich zijn schenddaad schamen; 
Want heel de menschheid klaagt hem aan. 


Naaldwijk, 12 Maart 1831.


j.j. denier van der gon, Pred.






De blaauwe kiel.


(Wijs: o Groote koopman in tabak, enz.) 
Hoort nu een nieuw, een vrolijk lied 
Van 't geen in Braband is geschied, 
In zijne gloriedagen; 
Hoort, landgenoot en vreemdeling! 
Hoort, Brusselaren! hoort, ik zing 
Van 't blaauwe kielen dragen. 
 
Wat mode of zwier had uitgedacht, 
In wapendos, in kleederpracht, 
Festoenen, keur van kanten, 
Wat sneê ze ooit gaf aan rok of jas, 
't Bleek, dat het alles stukwerk was, 
Bij 't kieltje der briganten. 

{==302==} {>>pagina-aanduiding<<}

Een fijne coup van 't schaarvernuft 
Schonk aan een volk, van zeden wuft, 
Een staal van eigen vinding; 
Heel Braband juicht, - het stuk beviel, 
En de anders slechtweg: boerenkiel 
Aanbad men in verblinding. 
 
Zoo kreeg het blaauwe hemd den lof: 
De grootste bazen van het hof, 
Zij schoten er een over; 
't Volk, dat langs 's heeren straten ging, 
Jan Rap, zijn maat, elk droeg dat ding 
Van lappediefs getoover. 
 
Voor stof, voor regen, weêr en wind, 
Werd het, door grijsaard, man en kind, 
Als talisman gedragen; 
't Was ras gekleed, en - zeer goedkoop! 
Een sjerp, een paarlemoeren knoop 
Deed van den smaak gewagen. 
 
En 't ging zoo als het altijd gaat: 
Ook Holland kreeg die modeplaat, 
En 't aapje kwam er spelen; 
Men meende alwat uit Brussel kwam 
Was puik, en zoude aan Amsterdam 
Of 's Hage nooit vervelen. 
 
Ja wel! daar rees het ondier op, 
En stak den helschen drakenkop 
Uit Brussels oproerwallen. 
Een pluggenhoop, voor geld gehuurd, 
Het schuim der frikadellenbuurt, 
Zou nu den baars vergallen. 
 
In Holland, - kiel en kielsgelijk 
Lag in een oogenblik in 't slijk, 
Uit afschuw van de Belgen. 
Geen eerlijk lijf in 't muiterspak! 
Is 't braaf en onverwinbaar zwak 
Van Neêrlands echte telgen. 

{==303==} {>>pagina-aanduiding<<}

Voor hen, - geen wonder, dat het ding 
Bij 't oproer de uniform verving; 
Het kon zoo veel bedekken: 
Want scheur en sleuf en vod en lap 
Zou, dacht zijn Walvisch-ridderschap, 
Toch flaauw ontzag verwekken. 
 
Op eens, 't is kielen, wat men ziet; 
't Zijn kielen, die men overschiet 
Bij 't plund'ren, moorden, stroopen; 
Zelfs 't legioen van Mellinet 
Houdt in dat pak gelijken tred, 
Om Limburg plat te loopen. 
 
En overal en van rondom 
Braakt België zijn' rooversdrom, 
In zulke kiel-schavuiten. - 
Dat harnas, dapp'ren! keert geen lood; 
Uw bajonet- of degenstoot 
Schampt nooit en zal niet stuiten. 
 
Men zegt, dat, toen eens de eerste kiel 
Door 't schaaroog van zijn' schepper viel, 
De Potter op kwam dond'ren; 
Dat hem mama, voor 't bakerpak, 
In 't aardig blaauwe kieltje stak, 
En 't schaap zoo liet bewond'ren; 
 
Dat petemoei toen vast besloot, 
Hij eens een' kiel in Charon's boot 
Zou dragen voor scaphander. 
Is 't waar, men verw' dien dan eerst zwart, 
Als d' afgrond van een duiv'lenhart, - 
Zoo lijkt het een op 't ander. 


Winterswijk, Febr. 1831.


g.b. van de pavord smits.



{==304==} {>>pagina-aanduiding<<}

Anekdote, rakende Paganini.

Te Weenen verwierf paganini den grootsten bijval. Zijn verblijf aldaar maakte époque in het Rijk der Mode; kapsel en kleeding, alles was à la Paganini. Op zekeren dag trad de kunstenaar een' modewinkel binnen, en vroeg naar handschoenen. Men liet er hem zien à la Giraffe. ‘No, no, Signora, d'una altra bestia.’ En de koopvrouw bood hem handschoenen aan à la Paganini!





Op de gift des heeren J.F. de Goey van honderd bloedzuigers, ten dienste der Geldersche schutterij. (*)


Bloedzuigers ten geschenke aan Gelders Schutterij? - 
't Is alles welkom, wat en hoe de gift ook zij. 
Maar, heeft men daar geen' Belg, die dorst heeft, meer in band? 
Één hunner nam de taak dier honderd ligt ter hand! 
 
IJ. 




Puntdicht op de Belgen.

(Medegedeeld door w.h. warnsinck, bz.)

Mijn vriend n.h. julius, te Berlijn, een man, tot het Heilig Verbond der Menschheid behoorende, schrijft mij het volgende, dat ik der Redactie van dit Tijdschrift, als eene kleine bladvulling, vertaald aanbied:
‘Apropos, van de Belgen sprekende, moet ik u toch eens een, door eenen onzer beste Dichters, den Heer von staegemann, op hunne Koningjagt vervaardigd, puntdicht mededeelen, dat u zeker zal bevallen:

‘Saul, so saget das Buch Samuëlis, suchte die Esel; 
Wie die Zeitung uns sagt, suchen die Esel den Saul.’ 





{==305==} {>>pagina-aanduiding<<}

Mengelwerk.

De vorsten van den ouden en van den nieuwen tijd.

Zij zijn geweest, die tijden, wanneer de Vorsten als halve Goden aangezien, geëerd, gediend, gevreesd werden. Altaren voor hen oprigten en daarop offeranden ontsteken, kon men wel niet, maar hun den wierook der lippen toebrengen, hen prijzen en vleijen, dit kon men, en dit deed men dan ook zoo ruimschoots en zoo gedurig, dat het wel niet missen kon, of de voorwerpen van zulk eene hulde moesten zich inbeelden, dat zij van eene betere stoffe gevormd waren dan hunne slaafsche onderdanen, en van nature der Godheid naderbij stonden. Zulk eene inbeelding, gesterkt en onderhouden door de onderdanigheid der volken, bragt noodzakelijk te wege, dat de Vorsten al meer en meer die hulde als hun met regt toekomende, het land, waarover zij regeerden, als hun eigendom, en hunne onderzaten als de geoorloofde speelballen van hunne grillige magt leerden beschouwen. Als verachtelijke speelballen werden dan ook de volken vaak gebruikt, en de willekeurige, onredelijke, dikwijls geheel onbeschaamde handelwijze der Vorsten, ook omtrent enkele personen, ging alle maat te boven. Behalve hetgeen de Vorst zelf in eigen persoon beleedigends deed, of uit eigene beweging beval, was hij omringd door eenen hofstoet, die, hem telkens zijne verhevenheid en zijne magt te binnen brengende, zijnen smaak streelende, zijne zwakheden vergoelijkende, zijne averegtsche verlangens billijkende, en er op uit zijnde, hem allerlei soort van geneugten, het kostte wat het wilde, te bezorgen, dikwijls als de uitvinder en steeds als de gereede uitvoerder van nieuwe kwellingen voor de natie daar stond. Zelfs dit was nog niet genoeg: de personen, welke dien hofstoet uitmaak-
{==306==} {>>pagina-aanduiding<<}
ten, hadden het grootste belang bij de soort van aanbidding, welke de Vorst van zijn volk ontving, want de luister van zijnen troon kaatste op hen terug; hoe meer de Keizer of Koning als een halve God werd aangemerkt, hoe meer de hoflieden ook, als eene bijzondere soort van wezens, hulde ontvingen. ‘Zij toch genoten
eene eer, die aan andere menschen ontzegd was; zij zagen en spraken dagelijks met den Opperheer, die slechts somwijlen, en dan nog maar van verre, door de menigte kon worden aanschouwd; sommigen hunner althans woonden met hem onder hetzelfde dak, vergezelden hem naar de kerk en den schouwburg, als hij uitreed, of in zijne lusthoven wandelde - o! voor alle zulke genietingen waren slechts lieden, wien zulk edel bloed door de aderen stroomde, en geenszins die van mindere rangen geschikt!’ Zoo redeneerde de menigte, en getroostte zich allerlei willekeurige daden, afpersingen, onderdrukkingen, kwellingen en wat van dien aard meer zij, eeuwen achtereen; wel somtijds in drift opstuivende, en eene poging wagende, om meerdere vrijheid te erlangen, maar altijd teruggeschrikt, zooras de gedachte bij haar opkwam: ‘Wij zijn het volk van den Vorst; ons voegt onderwerping en gehoorzaamheid; het is bijna eene heiligschennis, tegen onzen gebieder ons te verzetten;’ en ook veelal spoedig bedwongen, wanneer de Vorst zijne magt liet gelden, met zijnen toorn dreigde, en met straffen eenen aanvang maakte.
Dan, hoe dieper de waan der Vorsten, dat zij halve Goden op aarde waren, wortelde, en hoe meer de onderdanigheid der volken scheen zich te moeten bevestigen, hoe meer het tijdstip eener groote verandering genaakte. Verschillende oorzaken, welke wij nu, als overbekend, niet zullen opsommen, deden de volken uit hunnen slaap ontwaken; de oude grondregel: dat de geregeerde menschen als 't ware om de weinige regerende personen zouden daar zijn, werd in twijfel getrokken, en al spoedig als ondeugend afgeschaft en verruild tegen dien, dat de regerende personen om den wil van de ge-
{==307==} {>>pagina-aanduiding<<}
regeerden hunne posten bekleeden. Met den ouden grondregel viel natuurlijkerwijze deszelfs geheele nasleep van dwalingen weg. Men ontzegde den Koningen hunnen rang van halve Goden, en zeide hun, ja deed hun zelve begrijpen, dat zij menschen waren, even als alle Gods redelijke schepselen op aarde; men verloor alle bijzonder ontzag voor de personen, die den Vorst omringden, en begreep, ja bragt onder het oog der hovelingen, dat zij, welverre van verhevener wezens, dan andere menschen, te zijn, eigenlijk minder vrije personen waren, dan menig landbouwer of arbeidsman, en dat het zulk eene benijdenswaardige eer niet is, in de nabijheid van een' Vorst te verkeeren, wanneer men daar den rang van bediende bekleedt; terwijl de gewone burger, die slechts den Vorst van verre kan aanschouwen, door geene lastige banden van persoonlijke dienstbetooning gekneld wordt. Al die veranderingen van denkbeelden werden niet in werking gebragt zonder geweldige schokken, zonder het plegen van groote onregtvaardigheden, ja van gruwelen, die de menschheid onteeren; en, terwijl de Vorsten en hovelingen nog hier en daar zoo veel van hunnen ouden luister, als mogelijk was, zochten te redden en te behouden, overdreven de volken de zucht naar vrijheid, en sloegen over tot eene verderfelijke losbandigheid. Nog op dit oogenblik is de gisting der gemoederen niet bedaard; maar toch zoo veel is reeds ten goede
bewerkt, dat er eene algemeene toenadering, wederzijds, van Vorsten en volken tot elkander, plaats heeft; dat de Vorst niet langer op eene overmatige hulde aanspraak maakt, geene onbepaalde magt over zijne onderdanen begeert te oefenen, maar integendeel zich wel door eenige grondwettige beperkingen wil laten verbinden; dat hij zelf begrijpt en erkent, dat de volken ook hunne regten hebben, die niet door de willekeur van weinige personen mogen met voeten getreden worden; dat hij eindelijk zichzelven beschouwt als den eersten Magistraatspersoon in zijn rijk, die niet alleen verpligt is, tot het meeste welzijn van al zijne landgenooten, zoo

{==308==} {>>pagina-aanduiding<<}
veel mogelijk, bij te dragen, maar daarin ook zijn hoogste belang vindt, dewijl het geluk en de liefde van zijne onderdanen de beste waarborgen zijn voor het behoud van zijne kroon. - Wij moeten hier den lezer herinneren, dat wij in dit geschrift niet anders voorhebben, dan de zaken in het groot te beschouwen, en ons niet gehouden rekenen aan bijzonderheden, welke onze meening zouden schijnen te logenstraffen, omdat wij van de waarheid des algemeenen grondregels ten volle overtuigd zijn, en geene bijzondere tegenstrijdigheden eene algemeene waarheid kunnen omverstooten. - De gesteldheid van zaken zoo zijnde, als hier boven aangewezen is, zoo volgt daaruit, dat de Vorst een tweeledig karakter bezit: 1. als mensch en medeburger in zijn land; 2. als hoofd der regering. Aan beide deze afdeelingen zijn pligten verknocht, op welke wij nu het oog willen vestigen; pligten, die, te voren weinig in aanmerking genomen, thans in volle klaarheid daarstaan.
1. De Koning, als mensch en burger beschouwd, heeft, gelijk alle andere menschen, zekere eigenliefde, zekere ijdelheid, zekere zucht naar uitbreiding van zijnen invloed op anderen, alsmede naar de vermeerdering van zijn geldelijk vermogen. Hieruit volgt natuurlijk, dat het hem aangenaam is, wanneer de daden, welke hij verrigt, de maatregelen, welke hij neemt, der groote massa zijner onderhoorigen welgevallen; dat hij gaarne geprezen, bij gelegenheid toegejuicht, als wijs, voorzigtig, godvreezend en deugdzaam geroemd wordt; dat het hem een behagelijk denkbeeld is, zijnen invloed op eene grootere uitgebreidheid gronds allengs uit te strekken, en dat het toenemen van zijne bezittingen en jaarlijksche inkomsten iets streelends heeft voor zijne verbeelding. Dat hij dus naar dat alles streve, is even natuurlijk als geoorloofd; maar ook alleen door geoorloofde middelen, en door dezulke, als met zijne verpligtingen als Koning bestaanbaar zijn, mag hij trachten zijn doelwit te treffen. Zijn wandel moet naar de voorschriften van Godsdienst en zedelijkheid ingerigt wezen; hij moet eerlijk

{==309==} {>>pagina-aanduiding<<}
en getrouw zijne verbindtenissen met andere Mogendheden nakomen, zijne beloften jegens zijne onderdanen volbrengen, in alles zijn eens gegeven woord gestand doen; zich niet veroorloven, naar mate zijn belang zulks voor het oogenblik zou schijnen te vereischen, zijne verbindtenissen te ontduiken, of aan zijne woorden eene andere uitlegging te geven, dan die, voor welke zij vroeger door elkeen waren aangenomen; hij moet geene kuiperijen gedoogen, aan geene kwaadstokers gehoor verleenen, geenen onderkruipers of lasterenden aanbrengers voet geven, aan allen zonder onderscheid regt laten wedervaren; zich door geene vooringenomenheid laten wegslepen; zich genoeg standvastigheid eigen maken, om een eens genomen welberaden besluit door te zetten, en genoeg nederigheid zoeken te verkrijgen, om naar goeden raad te willen luisteren; hij moet willen beloonen en durven straffen, waar het eene of het andere te pas komt; hij behoort, in één woord, naar mate zijn stand meer verheven is, alle burgerlijke deugden op eene meer verhevene wijze te bezitten en aan den dag te leggen, en dit in het bijzonder te bedenken, wanneer het aankomt op de vraag naar uitbreiding zijner magt en aanwinst van geldelijk vermogen; zoodat hij nimmer gedooge, dat het bloed zijner medeburgeren stroome, opdat hij van eenig stuk lands te meer meester worde, of dat de tranen zijner landgenooten vlieten, opdat zijne schatkist door eenige duizend gulden te meer gevuld worde.
2. Als Koning heeft de man, die aan het hoofd der regering geplaatst is, behoudens de pligten als mensch en burger, welke wij aanstipten, er nog andere te ver vullen, die aan zijnen rang verknocht zijn. Zonder hoovaardig te wezen, behoort hij zekere achtbaarheid in zijn gelaat, zekere fierheid in zijne houding ten toon te spreiden. Zonder ongenaakbaar te wezen voor, of norsch en onheusch tegen degenen zijner onderdanen, die het wagen hem persoonlijk te naderen, voegt het hem, zich niet al te gemeenzaam met iedereen te ma-
{==310==} {>>pagina-aanduiding<<}
ken; het voegt hem, altijd te doen gevoelen, dat hij Koning is. Zonder eene Aziatische pracht en weelde in zijn paleis, of wanneer hij uitrijdt, te doen schitteren, is het welvoegelijk, dat hij zich van meer dan burgerlijke staatsie omringe, en, met zekeren luister omgeven, zich aan de oogen zijner onderhoorigen vertoone. Wat in den burger als eene wijze spaarzaamheid zou geprezen worden, wordt in den Koning als eene overdrevene karigheid gelaakt; daarom moet deze ruimschoots verteringen maken, niet juist zijne behoeften in acht nemen, om aankoopen van meer- of minder belang te doen, er zich geenszins aan laten gelegen liggen, dat het onderhoud van zijn huis eene veel grootere som bedrage, dan daartoe, strikt genomen, zoude noodig zijn. De Koning moet wel geen moedwillige verkwister, maar een allezins onbekrompen en edelmoedig uitgever wezen. Trouwens, edelmoedig te zijn, is een der allervoornaamste vereischten in eenen Monarch, en een der pligten, die zich in de veelvuldigste takken verspreiden. Het mag edelmoedig geheeten worden, wanneer de Vorst aan gestichten van liefdadigheid eene onbekrompene ondersteuning uit eigene schatten schenkt; wanneer hij tot het uitvoeren van nuttige werken, het graven van kanalen, het aanleggen van wegen, het oprigten van gedenkteekenen voor groote mannen, en wat van dien aard meer zij, van het zijne met eene milde hand bijdraagt; men mag het edelmoedig noemen, wanneer hij (in gevallen, waarin dit
zonder zwakheid geschieden kan) aan schuldigen genade verleent, of hem persoonlijk aangedane beleedigingen vergeeft; men mag het te regt als eene edelmoedige daad beschouwen, wanneer de Vorst, zijn persoonlijk belang ter zijde stellende, ter liefde van zijn volk en ter bevordering van het welzijn zijner onderzaten, van eene (anders voor hem wenschelijke) vermeerdering van magt, of vergrooting van inkomsten, afstand doet. Er kunnen gevallen bestaan, waarin het hem meer eer zal geven, een klein land te beheerschen, een bepaald inkomen te genieten, ja met een' minderen titel,

{==311==} {>>pagina-aanduiding<<}
dan dien van Koning, zich te vergenoegen, dan te stijgen in magt, rijkdom en rang. Waar het gevoel als mensch zich in den Vorst in tegenstrijdigheid vertoont met het gevoel als Hoofd van den Staat, gelooven wij veiliglijk te kunnen zeggen, dat het gevoel als Koning de overhand behouden moet. Groot als mensch kan ieder burger, zelfs in den geringsten stand, schoon dit door anderen niet erkend, niet geweten worde, in het alziend oog der Godheid wezen; maar groot als Koning kan de mensch, in zulk eenen stand geplaatst, in het verborgen niet zijn. Zijn pligt als Koning moet hem de eer, om als zoodanig groot genoemd te kunnen worden, doen verkiezen boven het eigen gevoel van het genoegen, om als mensch groot te zijn. Trouwens, volgens de schets, welke wij van het vereischte in eenen Vorst als mensch en burger en als Koning gegeven hebben, vloeijen de twee karakters zoodanig ineen, dat het welligt niet mogelijk voor denzelfden persoon zoude wezen, groot als Koning en niet als mensch, of groot als mensch en niet als Koning te wezen; want men zal toch gemakkelijk begrijpen, dat wij het woord groot in den zin van edel, goed, voortreffelijk, en geenszins in dien van overwinnend, bij uitstek magtig, of eene despotieke wijze van regeren aanduidende, hebben willen bezigen.
Is het ons gelukt, naar waarheid te schetsen het onderscheid tusschen eenen Kroning van den ouden en eenen van den nieuwen tijd, en te doen zien, hoe veel meer overeenkomstig met het wezen der zaak het oogpunt is, waaruit de Vorsten thans beschouwd worden, dan het licht, waarin men hen in vroegere dagen stelde; zoo zal het wel van zelve spreken, dat de Koningen van onzen tijd, wanneer zij de opgenoemde pligten vervullen, althans even zoo veel, zoo niet ongelijk veel meer aanspraak op de achting en den eerbied hunner landgenooten hebben, dan de Monarchen van vorige eeuwen hadden. Of hun die achting en die eerbied, die den wederkeerigen pligt van het volk jegens den Vorst uitmaken, worden toegedragen, is eene andere vraag, op

{==312==} {>>pagina-aanduiding<<}
welke wij, om der waarheid getrouw te blijven, ontkennend moeten antwoorden; maar daarvan dunkt ons de oorzaak te wezen, 1. dat er eene gisting onder de volken heerscht, waardoor zij tot nog toe vrijheid in losbandigheid, het handhaven hunner regten in het verkrachten van alle regten, ongedwongenheid in het verwerpen van alle billijke ondergeschiktheid zoeken, en 2. dat de meeste Koningen nog te weinig het oude kunnen vergeten, en zich voegen naar den geest dezer eeuw, zoodat zij steeds gehecht blijven aan oude gewoonten, versletene gebruiken en gewaande voorregten, die niet meer met den stand der dingen in overeenstemming zijn. Dan allengs, dit gelooven wij, zal de volksgisting bedaren, en zullen de Vorsten hunne ware belangen inzien, en begrijpen, dat, schoon hun tijd, om als halve Goden gediend, en, door vleijers omgeven, eigenlijk bedrogen en door een' valschen schijn verblind te worden, voorbij is, een gulden tijd, waarin zij, geacht, geëerd, van opregte vrienden omringd, over volken, die hunne regten kennen, maar de noodige ondergeschiktheid eerbiedigen, als vaders regeren zullen, voor hen aanbreekt. Maar welligt zijn hiertoe voorbeelden noodig; welligt is er thans geen Vorst, die beter dan onze Koning, en geen volk, dat beter dan het volk van oud Nederland een dier gewenschte voorbeelden geven kan. Onze Koning, in de school der tegenspoeden onderwezen, beantwoordt in vele opzigten aan de schets, die wij boven van een' goeden Koning gaven; hij vereenigt in zich vele deugden van mensch, burger, en Vorst. Niettemin heeft een groot gedeelte van de onder zijn bewind levende onderdanen zich schandelijk tegen hem vergrepen, noch meineed, noch verraad, noch bedrog ontzien, om zich op de ondankbaarste wijze van hem los te rukken. Zijn belang, welligt zijn wensch, als mensch, zou in dit geval medebrengen, het eens bijeengevoegde grondgebied, en de aan deszelfs bezit verknochte rijkdommen, misschien ook titels, niet te verliezen, maar op alle
mogelijke wijze weder aan zich te trekken; maar zijn belang als

{==313==} {>>pagina-aanduiding<<}
Koning eischt het tegendeel, omdat hij in het oog der wereld, en in de bladen der geschiedenis, als een groot man zal prijken, indien hij, alle heersch- en gelden titelzucht verachtende, meer eer stelt in een beperkt gebied, in een bepaald inkomen, in den eenvoudigen titel van Souvereinen Vorst, van Hertog of van Graaf, gebied voerende over een land, waar eendragt en orde heerschen, en over een rustlievend en nijver volk, dat wel eene wettige vrijheid op prijs weet te schatten, maar tevens naar eisch onderworpen en gehoorzaam is, dan in het zwaaijen van den schepter, het bezit van overtollige schatten, en het voeren van den titel van Koning, in een verdeeld en muitziek land, over een onrustig, twistgierig en hem steeds lagen leggend volk. Hij geve dan het voorbeeld; hij kieze, om bij alle nageslachten een groot man te heeten; hij verwerpe de onwaardigen, hechte zich vast aan de getrouwen, en geniete zoo nog bij zijn leven de edele zelfvoldoening van, als mensch en als Vorst beide, al het mogelijke goede te hebben gesticht. - Het volk van het oude Nederland, dat alle billijke redenen van ontevredenheid ter zijde gesteld heeft, zoodra zijne bastaardbroederen opstonden tegen den wettigen Vorst; dat door een edel stilzwijgen lastertaal en beschimping beantwoord, zijne edelste loten afgestaan, en geene opofleringen van bloed of van geld ontzien heeft, om den troon te schragen; dat zich in massa gewapend en voor Vorst en vaderland in de bres gesteld heeft; dat trouw gebleven is te midden van verleiding en gevaren, ja waarvan sommigen die trouw met het storten van hun heldenbloed verzegeld hebben, iets dat alle anderen in dezelfde omstandigheden ook zouden hebben gedaan, of doen zouden; dat volk, hetwelk reeds blinkt als eene parel aan de kroon van Europa, en de vreemde volken hunnes ondanks tot bewondering dwingt, getrooste zich klein te wezen, en eene door de natuur misdeelde, geringe plek gronds te beslaan; het blijve eensgezind, ordelievend, trouw aan eed
en pligt, standvastig in moed tegen den vijand van

{==314==} {>>pagina-aanduiding<<}
buiten, weldoende en zorgende voor de medelandgenooten; en dit gedrag zal een voorbeeld wezen, waarvan de goede invloed op andere volken niet te berekenen is. Gelijk ééne graankorrel, in vette aarde gevallen, duizendvoudige vrucht voortbrengt, zoo zal dan welligt het voorbeeld van den Vorst over een klein rijk, en van de bewoners van een klein land, vele groote Vorsten en groote natiën aangaande derzelver ware belangen verlichten, en brengen tot rust, tot orde en tot geluk. God geve, dat het zoo wezen moge, en zegene daartoe den Koning en het volk van het oude Nederland!

M.J.


Aanmerkingen en waarnemingen, betreffende de heilzame uitwerkselen van het decoctum zittmanni.

(Vervolg en slot van bl. 281.)

Tweede Waarneming.

De Heer l......n, 20 jaren oud, insgelijks van eene klierachtige gesteldheid, klaagde den 4 September 1827 over eene gonorrhoea. Bij het onderzoek werden er nog twee zweren gevonden, ter wederzijde van het frenulum.
Nevens een streng diëet en vermijding der buitenlucht, schreef Dr. hacker, den 5 Sept., 1/6 grein daags van den Hydrarg. oxydul. nigr. in klimmende giften voor, ten einde een' ligten speekselvloed te verwekken. Deze ontstond op den vierden dag, wanneer er derhalve 4/6 grein ingenomen was. Na 10 dagen was de kwaal, tot op de overblijvende roodheid der likteekens na, genezen. Om deze te verdrijven, werd er 1/10 grein van den rooden Praecipitaat voorgeschreven.
Bij de eerstvolgende bezoeken was de lijder niet te huis; den 14 Oct. bezocht hij zelf zijnen Arts. Gedurende al dien tijd had de lijder noch geneesmiddelen ge-
{==315==} {>>pagina-aanduiding<<}
bruikt, noch zijn dieet gehouden, maar zich op het laatst tot het buitensporige toe te buiten gegaan, en zich dagelijks tot diep in den nacht aan het ruwste weder blootgesteld. De zweren waren weder opengebroken; er had zich een vlechtvormig uitslag over het gansche scrotum uitgebreid; de keelholte was levendig rood, en aan de amandelen vertoonden zich twee zeer pijnlijke zweren. Nu werd dan ook, met het allerstrengste dieet, het Decoct. Zittmanni voorgeschreven. Dr. hacker stelde daarbij den lijder de afgrijselijke gevolgen zijner ziekte bij herhaling met de sterkste kleuren voor oogen; en het is waarschijnlijk, dat hij zich gedurende de kuur, welker kortheid hem niet onbehagelijk voorkwam, vrij stipt aan den leefregel gebonden hebbe. Er volgden, gedurende dezelve, doorgaans dagelijks vijf of zes stoelgangen, met ongemeen veel zweet; doch in de pisontlasting was weinig of geene verandering waar te nemen.
Na den afloop der kuur waren al de ziekteverschijnselen verdwenen; doch kort daarna openbaarden zich op nieuw pijnen in de keel, die, wekelijks verdwijnende en terugkomende, naarmate de lijder zich meer of min aan het ruwe weder blootstelde, tot Februarij aanhielden. Gedurende dezen tijd werd er, hoezeer de lijder de kwik verlangde, niets voorgeschreven, dan eenige drachma's Sal Ammoniac in Aq. Ceras.; doch den lijder dringend aanbevolen, om zich aan geene nieuwe verkoudheden bloot te stellen. Hoezeer ook dit laatste voorschrift slecht werd opgevolgd, is de lijder evenwel sedert Februarij 1828 volkomen gezond gebleven.
Behalve het nut van den drank van zittmann in deze beide verouderde en verwaarloosde gevallen, wordt tevens duidelijk bewezen, hoe moeijelijk het is, om jonge en ligtzinnige personen duurzaam aan den strengen leefen eetregel te binden, die bij de behandeling van syphilitische ziekten steeds zoo zeer vereischt wordt, vooral wanneer die behandeling langdurig zijn moet, gelijk altijd het geval is bij het toedienen van kwikmiddelen. Daar nu de kuur met het Decoctum Zittmanni

{==316==} {>>pagina-aanduiding<<}
veel spoediger afloopt, en de lijders volstrekt verpligt tot het houden van een goed dieet en het verblijf in eene gelijkmatige en warme temperatuur, is dit een tweede voordeel, aan dit laatste middel verbonden.
De mededeeling van de overige waarnemingen van Dr. hacker zoude kunnen strekken, om het gestelde nog sterker te bevestigen; doch wij hebben ons dit, gelijk gezegd is, tot eene nadere gelegenheid voorbehouden. Wij mogen hier evenwel in 't algemeen bijvoegen, dat het middel dezen Geneesheer nimmer bedrogen heeft, en dat er geene recidiven gevolgd zijn, hoezeer de lijders de kuur slechts eene enkele maal hadden doorgestaan. Wanneer ook alle toevallen niet altijd onmiddellijk te eenemale na dezelve geweken waren (zij duurt 10 dagen), werd er evenwel slechts eene korte en ligte nakuur gevorderd, om de heilzame nawerking van het Decoctum te versterken, en alle sporen van het lijden te verdrijven. Deze nakuur bestond hier (gelijk ook chelius dit voorschrijft) doorgaans in het drinken van eene Salsaparillenthee, en in het aanhoudend verblijf in eene warme en gelijkmatige temperatuur, gedurende eenige dagen na de eigenlijke behandeling. Eene enkele maal slechts gebruikte Dr. hacker daartoe 2 greinen Aurum natro-muriaticum, als insmering in de tong in zeer gebrokene giften aangewend. Ook de proeven, door hem met dit Decoctum tegen de oorspronkelijke Syphilis genomen, leverden bewijzen op van de gunstige uitwerkselen, welke men evenzeer in deze gevallen door dit middel verkrijgen kan: ook hier werd slechts eene geringe nakuur gevorderd, om de genezing te voltooijen.
De beroemde theden, waarvan wij reeds melding maakten, prijst, in het boven aangehaalde werk, eene hem eigene manier van toediening des Sublimaats (*) zeer

{==317==} {>>pagina-aanduiding<<}
sterk aan: hij roemt dit middel, als het beste onder alle kwikmiddelen, om de Syphilis te herstellen; doch erkent evenwel, dat er, na eene schijnbaar volkomene genezing dezer ziekte door hetzelve, dikwijls instortingen plaats hadden, 't welk hem genoodzaakt had, zijne lijders steeds aan eene nakuur te onderwerpen, bestaande in de toediening van de Kwikoplossing van plenck, in eene hoeveelheid, welke met die van den gebruikten Sublimaat in bepaalde evenredigheid stond, waarna hij den lijder nog 2 of 3 weken bloedzuiverende dranken innemen, een strikt dieet houden, en in de zaal der genezenden verblijven deed (*). Deze methode, hoe proefhoudend zij hem ook door zeer menigvuldige en langdurige ondervinding gebleken was, heeft evenwel in enkele gevallen gefaald. Doch hij zelf erkent, dat de behandeling met het Decoctum Zittmanni van een' meer gewissen uitslag gevolgd wordt. Men hoore hem daaromtrent zelf. Na gezegd te hebben, dat de ware uitvinder van dit middel eigenlijk niet bekend is, maar dat hij daarmede door den achtingwaardigen Hofraad pröbisch, Regimentschirurgijn, die hetzelve Decoct. Zittmanni noemde, was bekend geworden, verhaalt hij, ‘dat pröbisch met een' persoon van aanzien, die toenmaals sedert 30 jaren aan menigvuldige syphilitische verschijnselen had geleden, en drie malen vergeefs een' speekselvloed had doorgestaan, naar Carlsbad gereisd was. Ook het dagelijksch gebruik van het bad aldaar baatte niets. Pröbisch sprak toen toevallig met Dr. zittmann over dezen lijder, die hem raadde, om hem 36 flesschen van het genoemde Decoctum te doen innemen. Dit geschiedde, en de bijna opgegeven lijder genas volkomen.
Pröbisch (dus vervolgt theden) wendde dit middel tegen vele andere zamengestelde of ingewikkelde syphilitische ziekten met veel nut aan, en ik heb evenzeer de bijzondere uitwerking daarvan in dergelijke gevallen, waar alle kwikmiddelen te ver-
{==318==} {>>pagina-aanduiding<<}
geefs waren aangewend, zeer dikwijls ondervonden.’ Hij zegt ten slotte, dat hij nimmer eenige nadeelige gevolgen van deze kuur gezien heeft; en dat dezelve, als men, bij een zeer verouderd en ingeworteld lijden, waar alle toevallen niet volkomen met de eerste kuur zijn geweken, de verdere herstelling niet op de bloote nawerking van het middel, door de Salsaparillenthee bevorderd, wil laten aankomen, gerustelijk na zes of acht dagen kan herhaald worden, wanneer zij niet nalaat den lijder geheel te herstellen (*). (Aangeh. werk, bl. 11-14.)
Dit laatste zoude ik door eigene ondervinding kunnen bevestigen. Meermalen ben ik getuige geweest van de schadeloosheid der herhaling van de kuur voor het gestel des lijders, terwijl alle ziekteverschijnselen daardoor volkomen uitgeroeid zijn geworden. Een zeer treffend voorbeeld is mij daarvan in mijne burgerpraktijk voorgekomen, waar eene duurzame herstelling is bewerkt door de dubbele aanwending dezer kuur, bij een verouderd lijden van klierachtig-rheumatischen aard, met syphilitische complicatie, (het waren hardnekkige kliergezwellen en verzweringen, met koperkleurig en schilferachtig huiduitslag en zwervende pijnen verbonden) waartegen vooraf alle gepaste middelen lang, doch volstrekt vruchteloos, beproefd waren. Van deze dubbele kuur, die binnen weinig meer dan eene maand was afgeloopen, zijn twee achtingwaardige Geneesheeren dezer stad oplettende en naauwkeurige getuigen geweest. Bij nadere gelegenheid hoop ik dit geval in 't breede mede te deelen.
Hopende mijnen Recensent en het geneeskundige publiek hierdoor nader van het nut eens middels overtuigd te hebben, dat, onder een goed bestuur, inderdaad vele hopelooze lijders hunne gezondheid en het verloren genot huns levens kan teruggeven, stem ik overigens van harte toe, dat het inderdaad schaden kan, wanneer het door iemand wordt aangewend, die noch den aard der kwaal, noch den staat der krachten, noch den toestand

{==319==} {>>pagina-aanduiding<<}
van de gevoeligheid der spijsverteringswerktuigen, in een gegeven geval, weet te waarderen. Zulk eenen, maar ook zulk eenen alleen, hij heete dan Arts of niet, roep ik, met den Recensent, ten ernstigste toe: Abstine, niet si methodum nescis, maar quia methodum nescis!






Staat der openbare meening in België.

Het is geene gemakkelijke zaak, met volle zekerheid te bepalen, hoedanig de openbare meening in een land is, waar verschillende partijen zijn, en elke partij zich gaarne als de meerderheid wil doen voorkomen, om niet als factie, maar als volksstem aangemerkt te worden. Men kan te dezen ook ligt bedrogen worden in verwachtingen op ondernemingen, die van algemeenen bijval afhangen; en aan den anderen kant eene gansche bevolking beoordeelen naar hetgene eenige raddraaijers doen of weten door te drijven. Moeijelijk daarenboven is het, wanneer, bij gebrek van nationalen geest, een land in partijen verdeeld is.
Intusschen heeft de zitting van het zoogenoemd Nationaal Congres te Brussel van den 12 April een' maatstaf aan de hand gegeven, waarnaar de toongevers zelven het getal van hunne aanhangers doen berekenen.
In de zitting van den 31 Maart was onder anderen, door een aantal leden, het voorstel gedaan, om het Congres tegen den 25 April te ontbinden, en de beide Kamers, volgens de nieuwe Constitutie, bijeen te roepen De centrale sectie stelt voor, om die ontbinding tot 1 Augustus te verschuiven; en nu wordt door den Onderpastor van de St. Jakobskerk te Brugge eene redevoering uitgesproken, die welligt het artikel uitmaakt, in het Journal de Flandres op dat voorstel beloofd, maar niet medegedeeld, en welke redevoering opmerkelijk is, zoo wegens meer dan ééne passage in dezelve voorkomende, als wegens den redenaar, die dezelve uitsprak, een Geestelijke - en orgaan van de Geestelijkheid dus, - en wegens de uitwerking, welke die redevoering gehad heeft.
In de eerste plaats toont hij aan, dat het Congres, hetwelk niet alleen de missie had, eene Constitutie te bezorgen, maar ook een' Chef, dien last nog niet vervuld heeft. Maar dit sluit de dissolutie of prorogatie, en de bijeenroe-
{==320==} {>>pagina-aanduiding<<}
ping der beide Kamers niet uit, die volgens de nieuwe Constitutie het wetgevend gezag moeten uitoefenen, daar het Congres daarenboven kan bijeengeroepen worden, om die constituérende daad te verrigten van een' Chef te verkiezen, als de Mogendheden er mede gereed zijn; en nu preekt de Onderpastor van Brugge te Brussel het volgende: ‘Il me reste encore à prouver, combien il serait dangereux de convoquer les Chambres, et de nous dessaisir du pouvoir legislatif, en leur faveur; tout en nous resservant le pouvoir constituant.
‘Il me parait impossible, Messieurs, qu'il y ait une parfaite conformité des vues entre deux corps, l'un constituant, l'autre législatif (Waarom niet? als het volk die waardige vertegenwoordigers ook voor de twee Kamers inkoos, daar, volgens de nieuwe Constitutie, ook de Senaat of eerste Kamer door de stemgeregtigden verkozen wordt.) Car en mettant (vervolgt de Onderpastor van haerne) à part tout esprit de corps, toute jalousie, qui serait peutêtre peu à redouter de la part des mandataires belges, il est de toute impossibilité, que deux corps soyent animés du même esprit et ayent en tout les mêmes vues et les mêmes intentions. (Maar, vraagt men zich, hebben zij dan geen wijdverschillende attributen: het Congres, slechts om een' Chef te benoemen, in plaats van den Hertog de nemours; en de Kamers, om de wetgevende magt uit te oefenen?) Dit schijnt zoo niet; wij lezen verder: ‘Delà (la différence de vues et des intentions) il doit resulter nécessairement une opposition plus ou moins prononcée, et des chocs plus ou moins rudes. Messieurs, vous comprenez tous, combien une telle opposition, un tel conflit, pourraient devenir dangereux dans les circonstances actuelles; vous sentirez, que la législature pourrait tellement entravez le Congrès dans sa marche, qu'il lui deviendrait impossible de clorre la révolution! (Maar de stemgeregtigden kennen immers reeds de mannen, daartoe geschikt; zouden zij dan die niet willen kiezen in de beide Kamers? en op welke différence de vues et des intentions verwacht zich de Onderpastor, Lid van het Congres? - Ook de volgende passage is opmerkelijk:) Et pour ne citer qu'un seul cas, supposons, que nous nous trouvions dans une telle position, que la guerre serait indispensable pour pouvoir nous constituer, supposition qui n'est
que trop fondée, et qui même, selon moi, n'en est plus une, puisque la nécessité

{==321==} {>>pagina-aanduiding<<}
de la guerre est un fait, que personne ne peut plus revoquer en doute’ (behalve de leden, die voor de beide Kamers, volgens de berekening van den Onderpastor, waarschijnlijk door het volk zouden benoemd worden; en die, wat den Senaat of eerste Kamer betreft, f 1000 's jaars directe belastingen moeten betalen, de patenten er onder begrepen, en die allen, zoo voor de eene als andere Kamer, directelijk gekozen worden door burgers, die zelve maar f 20 belastingen ten platten lande betalen, en waarvan het maximum op f 100 is bepaald; van deze dus verkozene Vertegenwoordigers vooronderstelt de Onderpastor, ‘qu'il serait possible, que ces Chambres ne partageassent pas cette opinion (de noodzakelijkheid des oorlogs, of) qu'il serait possible que la Chambre des Representans (die voor 4 jaren gekozen worden) la partageant, le Sénat, (welks leden voor 8 jaren gekozen worden) soit par crainte, soit par antipathie pour telle ou telle combinaison, fut d'une opinion contraire; alors, Messieurs, qu'arriverait-il? La législature refuserait les subsides pour la guerre, le territoire serait envahi, et la combinaison echouerait immanquablement. Le Congrès se trouverait dans l'impossibilité d'atteindre son but et de remplir son mandat.’ (Die mannen van f 1000 directe contributiën moeten het dan maar voor een bagatel aanzien, wie het land overmeestert!)
Mogelijk zou men bij de oppervlakkige lezing denken aan een gebrek aan logica in den redenaar, als hij uit de premisse, dat niemand in twijfel trekt, of de noodzakelijkheid van den oorlog is geene vooronderstelling meer, de voorzorge voorslaat, dat de Senaat niet in werking gebragt worde, wier leden, maar de helft van de Kamer der Vertegenwoordigers uitmakende, en f 1000 directe contributiën betalende, geen belang in hun land zouden stellen, en fondsen weigeren, om het tegen een' invallenden vijand te beveiligen. Doch in een' Geestelijke, vooral in een orgaan der Geestelijkheid, mag men dit gebrek aan logica niet vooronderstellen; en de slotsom van deze redevoering komt hierop neêr: Niettegenstaande den schrik, dien gelijktijdige plundering, welke in zoo vele steden plaats greep, verwekt en de tong boeit, - niettegenstaande de persen der oppositiebladen van Antwerpen, Brussel, Gent, Luik enz. vernield zijn, of die bladen, voor zoo veel ze uitkomen op nieuw, niet durven spreken, - niettegenstaande het aantal der stemge-
{==322==} {>>pagina-aanduiding<<}
regtigden ten platten lande, door f 20 voor minimum te stellen, grooter is, dan dat der steden, waar tot f 100 gevorderd wordt voor de stemgeregtigdheid, - niettegenstaande bij de verkiezing voor het Congres wij meester waren van de keuzen, en, behalve 12 Geestelijken, de helft van de leden tot de Catholieke afdeeling der Unie behoorde, - niettegenstaande onzen invloed op de landbewoners, is het thans reeds zoo geschapen, dat bij eene zamenstelling der Kamers wij geene meesters meer zijn zullen der keuzen, en zoodanigen gekozen zullen worden, die, omdat zij f 1000 in de directe belastingen bijdragen, liever het grondgebied door den koppigen willem, door den Noordschen
Tiran, die België 15 jaren onderdrukte, willen overmeesterd zien, dan de noodzakelijke fondsen te stemmen, om de tegenwoordige onafhankelijkheid te handhaven!
Om nog meer overtuigd te worden, dat deze redevoering geen bewijs van gebrek aan logica (ten ware slechts schijnbaar), maar een gedenkstuk is ter beoordeeling der openbare meening in België, komt, behalve dat de spreker een Geestelijke en orgaan der Geestelijkheid is, die het best, in de bijzonderheden, weten kan, hoe laat het is bij de massa's, op welke zij werken kunnen, of in wier familiegeheimen zij weten in te dringen, nog in aanmerking de uitslag der discussiën. Het voorstel was gedaan den 31 Maart, benevens nog 5 andere, door 15 leden der vergadering. Fallon, die niet mede tot de teekenaars van die 6 projectwetten behoort, spreekt voor de ontbinding; en toen de vraag wordt voorgesteld: Le Congrès fixera til dès à présent l'epoque de sa dissolution? staan slechts 5 leden op voor een bevestigend antwoord; waaronder niet eens fallon genoemd wordt, maar wel maclagan, die vroeger het decreet van de uitsluiting der nassauwen wilde herroepen hebben, en de Graaf van bergeyck, die als Districtscommissaris van St. Nikolaas (Oostvlaanderen) den eed aan den Regent geweigerd, en zijne demissie ingezonden heeft. (Journal de Flandres du 15 Avril.) Uit dezen uitslag ziet men, dat de voorstellers, die constitutioneel wilden zijn, zoodanig ingelicht moeten zijn geworden omtrent den geest van de meerderheid der stemgeregtigden, dat men er zich niet aan gewaagd heeft, om de wetgevende magt in handen te geven van zulken, die subsidiën zouden weigeren, om een' oorlog voor de onafhankelijkheid - het eerste goed, dat een volk, als zoodanig,

{==323==} {>>pagina-aanduiding<<}
hebben kan - te voeren! Dat echter hieruit volgen zou, dat de geestgesteldheid overal dezelfde zijn zou, zou eene ongerijmde vooronderstelling zijn, in een land, waar geen nationale geest heerscht. De Waalsche provinciën zijn zoo zeer tegen de Vlaamsche, dat de Miliciens, welke uit Vlaanderen in Henegouwen aangekomen zijn, om daar guarnisoen te houden, mishandeld en gewond worden; en vijf deserteurs, die oorspronkelijk van Breda zijn en te Ath onlangs in het guarnisoen zijn ingelijfd, beklagen zich reeds zeer den stap, waarbij zij zoo veel dachten te gewinnen.
De redevoering, hooger medegedeeld, is des te meer van belang, om den geest over het algemeen te beoordeelen, als men anders geneigd zou zijn, ook uit den invloed, dien de association belge uitoefent, om een tegengesteld oordeel te vormen. Men ziet er duidelijk uit, dat men niet meer op de landbewoners rekent, aan wier meerderheid in de stemming en afhankelijkheid van hunne geestelijke herders, die hun op weg naar de stemvergaderingen de stembriefjes verwisselden als de hunne niet naar den smaak waren, men de zamenstelling van het Congres, zoo als het oorspronkelijk was, te danken heeft; terwijl men in de steden, bij de stemming voor regeringsleden, waar men met landbewoners niet te doen had, gematigde personen de meerderheid der stemmen zag hebben. Zelfs in Oudenaarden werd de voormalige Burgemeester ingekozen, en, toen deze bedankte, een broeder van den voormaligen Districtscommissaris liefmans, welke naam reeds zoo gehaat was bij de revolutionairen.






Aanspraak aan de commissarissen tot het adres der Utrechtsche studenten aan z.m. den koning (*), om het vaderland, gedurende deszelfs nood, te dienen, den 5 nov. 1830 in de groote akademische gehoorzaal gedaan door C. Star Numan, candidaat in de letteren en regten, sergeant bij de compagnie vrijwillige jagers der Utrechtsche hoogeschool.

Mijne Heeren!
Mij is door eenigen onzer de taak opgedragen, om, op

{==324==} {>>pagina-aanduiding<<}
dit oogenblik, de tolk van aller gevoelens jegens u te zijn. Gemakkelijk scheen het mij toe, om aan die eervolle uitnoodiging te voldoen; daar ik mij verbeeldde, dat ik hier slechts mijn eigen gevoel behoefde te uiten, om in aller geest te spreken.
Ontvangt dan, Mijne Heeren! onzen warmen dank voor uwe trouwe behartiging onzer belangen in de vaderlandsche zaak, die ons thans boven alles dierbaar is. Zij, die aan u opdroegen, om die belangen, die gij met hen gemeen hadt, voor hen te verzorgen, wisten het, dat gij u met vreugde iedere moeite zoudet getroosten, om aan het geschonken vertrouwen waardiglijk te beantwoorden. Zij wisten het, en de uitkomst heeft hen niet bedrogen, dat, gelijk gij, toen de nood des lands op handen scheen, de geestdrift uwer medemakkers niet aangewakkerd, (want dit behoefde zij niet) maar ten - goede bestuurd hebt, zoo ook niemand, meer dan gij, verdiende, om voor hen de beste middelen te beramen en ten uitvoer te brengen, om het edelste doel te verwezenlijken.
Ontvangt, met deze mondelinge betuiging, uit aller naam, dit geschenk (*), als een gering blijk onzer erkentelijkheid, maar vooral als een aandenken, in uw volgend leven, aan de medgezellen en vrienden uwer jeugd, die, op uwen voorgang, om wapens vroegen, nog eer de dringende bede van hunnen Vorst hen riep; en die toonden, dat zij geen oogenblik dáár aarzelden, waar vaderlandsliefde hun de hoogste pligt toescheen.
Ik zie het, Mijne Heeren! dit openlijke bewijs van onze achting treft u: en evenwel het is, op verre na, ontoereikende, om u die zelfvoldoening over uwe pogingen te verzekeren, waarop gij billijke aanspraak maken moogt. Immers, indien de uitkomst bewees, dat wij de verwachting, die Vorst en Vaderland van ons koesteren, te leur gesteld hadden; indien wij van lieverlede het grootsche denkbeeld verloren, dat ons steeds levendig voor den geest behoort te zijn; indien velen onzer, in plaats van, voor een' korten tijd, in den vreedzamen loop hunner letteroefeningen te worden gestoord, voor altijd in denzelven gestuit wier-
{==325==} {>>pagina-aanduiding<<}
den; indien, hetgeen God verhoede! ouders aan dezen rampzaligen togt de zedeloosheid en het ongeluk van hunne kinderen te wijten hadden: gij zoudt, ik zegge niet, dit aandenken uit uwe oogen, maar zelfs de herinnering aan alles, wat door u in deze zaak mogt verrigt zijn, uit uw geheugen verbannen.
Maar, omdat de besten onder ons dit, even zoo levendig als gij, gevoelen, verzoeken wij u, om, met dit aandenken, tevens de verzekering aan te nemen van ons vaste voornemen, om u en onszelven in de edelste zaak de edelste be looning te bereiden.
Ja! op den dag, dat wij besloten, om onze diensten aan den geliefden Vorst aan te bieden, gevoelden wij het; maar, nu de dag van ons vertrek op handen is, gevoelen wij het levendiger dan ooit, hoe groot de opofferingen zijn, die wij doen; voor welke zaak wij strijden; wie wij zijn; wat Vaderland en Koning van ons verwachten mogen; en hoe dit alles ons toeroept, dat wij slechts door de getrouwste pligtsbetrachting onszelven en de zaak, die wij voorstaan, niet onteeren.
Zich los te scheuren uit den kring dier letteroefeningen, waartoe wij, van de vroege jeugd af aan, uitsluitend opgeleid waren, om aan eene, den vreedzamen studiën volstrekt vijandige, bestemming te voldoen; uit de armen van geliefde ouders, die in ons, reeds bij voorraad, het loon hunner tallooze opofferingen, den steun en lust van hunnen ouderdom aanschouwden, om eene onzekere toekomst, gebrek, ziekte, ja den dood te gemoet te gaan: voorwaar, hij bezit noch liefde voor de wetenschappen, noch vooral voor zijne ouders, die niet van oordeel is, dat zoo groot eene opoffering alleen door een uitstekend gedrag kan worden verantwoord.
Nooit was eene zaak regtvaardiger, dan die, waarvoor wij ons thans aangorden ten strijde. Wij allen denken hieromtrent zoo eenstemmig, dat iedere uitweiding hierover mij euvel zoude worden geduid. Maar, wanneer wij op ons nemen, om Rede en Zedelijkheid in den Staat tegen lage driften en ondeugden te verdedigen, zijn wij dan niet, in de eerste plaats, verpligt, om, met onbezweken moed, dien vijand in ons binnenste te bestrijden, onder wien wij ons zouden schamen in den Staat te bezwijken? Of zijn wij er niet allen van overtuigd, dat hij, die aan den heimelijken

{==326==} {>>pagina-aanduiding<<}
vijand in zichzelven, dag op dag, overwinning op overwinning gunt, een lafaard is, onwaardig om op te treden in de rijen van hen, die uit zuivere beginselen den heiligen strijd aanvaarden?
Als Nederlandsche jongelingen gevoelen wij het, wat het beteekent, door afstamming en herinnering gehecht te zijn aan een voorgeslacht, dat goed en bloed opzette, om het wezen van dat alles te verwerven, waarvan de schijn, sedert de laatste veertig jaren, ten koste van de rust en het geluk van Europa, nagejaagd wordt; van een voorgeslacht, dat den grond, waarop het woonde, op zee en moerassen, de ware burgerlijke en godsdienstige vrijheid op dwingelandij veroverde, om van dit kleine land een toonbeeld van verlichting en het overtuigendste bewijs te maken, dat het stoffelijke en onstoffelijke welzijn der Staten op Zedelijkheid en Godsdienst, als op den eenigen hechten grondslag, berusten. Daarom kan ik dit eerwaardig voorgeslacht niet noemen, zonder ons tevens aan onzen duren pligt te herinneren, ook als Nederlandsche jongelingen, om de godsdienstige stemming des gemoeds bij ons allen, meer dan ooit, aan te kweeken en te versterken. Of zouden wij reeds zoo zeer met de beginselen onzer vijanden besmet en van die voorouders ontaard zijn, bij wie Godsdienst de bronwel was, waaruit geheel hun huiselijk en openbaar leven ontsproot, dat wij ons zouden schamen openlijk den Hoogen God te huldigen, en ons dagelijks neder te buigen voor Hem, die ieder van ons, ieder oogenblik, voor zijnen Regterstoel kan dagen, om rekenschap te geven van de zonden zijner jeugd? Neen! veelmeer mag ik er trotsch op zijn, dat deze woorden, die in het land van den vijand welligt, met medelijdenden spot, zouden worden aangehoord, in de harten eener echt Nederlandsche jeugd een' wedergalm vinden.
Eindelijk, Mijne Heeren! wij weten, welke pligten wij, als beschaafde Akademieburgers, boven gewone krijgslieden, te vervullen hebben. Aan dezen zullen wij, in het veld, toonen, dat wij, te huis, de hoogste opvoeding ontvingen, die aan de burgers in den Staat ten deele valt; dat het begrip van vaderlandsliefde bij ons tot helderheid is gekomen; dat wij, uit beginselen, tegen beginselen strijden; dat ons doel niet is, slechte gewoonten en ondeugden van hen over te nemen, maar aan hen het voorbeeld van krijgstucht, getrouwheid en beschaafdheid te geven.

{==327==} {>>pagina-aanduiding<<}

Nog meer. Het ware beter, dat onze ouders, voor ieder onzer, eenen weluitgerusten krijgsman zonden, indien niet alle onze gedragingen bewezen, hoe diep wij van de gedachte doordrongen zijn, dat het nut, 't welk de Staat van onze opoffering trekken kan, bovenal in de zedelijke kracht gelegen is, die het op de geheele Natie hebben moet, te zien, dat de beschaafdste jongelingen het eerst ten strijde zich aanbieden, waar het de zaak der Beschaving, van Vaderland en Koning geldt; en dat zij, die zich voorbereiden, om hunne medeburgers eenmaal door de kundigheden des vredes te dienen, reeds bereid zijn, waar de nood dit vordert, het met de wapenen te doen.
Is het niet waar, mijne Vrienden! dat geene belooning zoeter voor uw hart zal zijn, dan die u, zoo doende, ten deele zou vallen?
Laat ons dan elkander, Mijne Heeren! in deze goede voornemens versterken. Alle banden, waardoor wij aan Ouders, Magen, Vrienden, Leermeesters, Wetenschappen, Vaderland, en onze heilige Christelijke Godsdienst gehecht zijn, zijn door de liefde gevlochten. Laat ons dien geest van liefde levendig houden, en uitbreiden tot allen, die hetzelfde doel, door dezelfde middelen, met ons willen. Dat wij hen, als onze broeders, beminnen! Laat ons elkanders gebreken geduldig verdragen; onzen toorn en onze verachting voor hen besparende, die, door een onzedelijk en onbeschaafd gedrag, de eer van ons allen in de waagschaal mogten stellen, en metderdaad bewijzen, dat zij hun Vaderland niet dienen, ook al trekken zij voor hetzelve te velde, maar dat zij bij den vijand te huis behooren, wiens geheime bondgenooten zij zijn, daar zij dezelfde lage driften met hem gemeen hebben. Onze ouders, onze dierbaarste betrekkingen zien ons met ongerustheid vertrekken. Zij zijn nog meer bevreesd voor onze zedelijkheid dan voor ons leven. Laat ons hun verschoonlijk wantrouwen op ons beschaamd maken. Mogt het blijken, dat ons karakter in veerkracht en zelfstandigheid meer gewonnen, dan ons verstand, bij den gestoorden gang onzer studiën, verloren heeft! En wat is wenschelijker voor ouders, dan dat hunne kinderen zich tot zelfstandige zedelijke wezens vormen, in deze, voor het ware begrip van Zedelijkheid en Regt zoo gevaarlijke, tijden vooral, waar goddeloosheid achter het mom van Godsdienst, regeringloosheid achter dat van Vrijheid, schandelijke zelfzucht achter dat van Burger-
{==328==} {>>pagina-aanduiding<<}
deugd zich verschuilt; waar men zich, langs duizende wegen, dagelijks beijvert, om het Rijk der Logen boven dat der Waarheid te doen zegevieren; waar het snoodste verraad openlijk wordt gehuldigd en beloond, en oproer, moord en meineed met den naam van staatkundige misslagen worden bestempeld?
Met deze gevoelens, mijne Vrienden! kunnen wij gerust den vijand en den dood tegengaan: of, indien het Gode behage, ons jeugdig leven te sparen, zullen dezelve een waarborg voor onze betrekkingen zijn, dat wij, in het veld, aan Hen, onze waardige Aanvoerders, onze Hoogeschool, onzen geëerbiedigden Koning, ons dierbaar Vaderland niet tot oneere zullen verstrekken; en dat wij, eenmaal binnen deze muren teruggekeerd, met meer geestdrift dan ooit, ons weder tot die geliefde letteroefeningen zullen wenden, die wij niet dan in den hoogsten nood en ongaarne verlieten!





Tafereelen van rusland.

(Vervolg van bl. 290.)

De Brandewijn.

De Rus heeft verscheidene, deels zeer gezonde dranken; maar de gevaarlijke brandewijn krijgt, helaas! te veel de overhand. Dezelve is, wegens het menigvuldig gebruik, een alleenhandel van de kroon en zeer duur; dit houdt echter niemand terug, om zijne laatste kopeke uit te geven, ten einde zich een zoo verderfelijk genot te verschaffen. De gewone Russische brandewijn wordt uit koren gestookt, even als in Duitschland; maar in de zuidelijke streken, bijzonder aan de Kaspische zee, vervaardigt men dien uit wijn, om in groote hoeveelheid te verzenden naar het noorden, alwaar de inwoners denzelven in plaats van arak hij de thee gebruiken. De voornamere Russen versmaden den eigenlijken korenbrandewijn, als eenen drank van den gemeenen man, maar zijn in het gebruik van fijnere likeuren niet veel matiger, ofschoon men thans in fatsoenlijke gezelschappen het nooit tot dronkenschap laat komen, die als eene ondeugd van de heffe des volks veracht wordt. Evenwel neemt de hoogere zoo wel, als de middelstand en de geringere klassen, altijd vóór het middagmaal hunnen borrel, die meestal uit brande-
{==329==} {>>pagina-aanduiding<<}
wijn bestaat. Ik houd het daarvoor, dat deze drank, bijzonder wanneer dezelve dikwijls en in overmaat gebruikt wordt, een volk naar ligchaam en geest benadeelt, gelijk men bij de door dit vergif erg besmette Polen, helaas! maar al te duidelijk ziet. Zonder nu juist daarom den brande wijn te willen verdedigen, moet ik evenwel, om der waarheid hulde te doen, bekennen, dat ik in het noordelijk gedeelte van Rusland geen spoor van deze kwade gevolgen heb bemerkt. De Rus bevindt zich in het algemeen zeer wel bij dezen drank, wanneer hij denzelven niet onmatig gebruikt; en matig heet bij hem, wat voor ons te veel zijn zoude. Ik heb zelfs boeren gekend, die dagelijks, bij
het ontbijt, vóór het middageten en des avonds vóór het naar bed gaan, eene niet geringe hoeveelheid van dit vocht binnensloegen, en die evenwel een' sterken en hoogen ouderdom, van meer dan honderd jaren, bereikten. Ja, menigeen hunner, zegt men, blijft in zeer ver gevorderde jaren door het genot van dezen drank gezond en vrolijk. Dit geldt echter niet van den uit paardenmelk door de Tartaren bereiden brandewijn, die veel meer bedwelmend, dan de korenbrandewijn, en hierom veel schadelijker is, doch misschien alleen, dewijl zij denzelven, om zich schadeloos te stellen voor den in den Koran verbodenen wijn, onmatig drinken, en de meeste van deze Mahomedaansche stammen in zachter klimaat leven, waar sterke dranken in het algemeen schadelijk zijn. - In Kamschatka maakt men eene soort van brandewijn uit eene plant, die daar onder den naam van beerenklaauw (heracleum) bekend is en er in menigte groeit.
Daar niemand, op straffe van verbanning naar Siberië, zijn' eigen' brandewijn mag bereiden, zoo heeft men hierop vele vonden gezocht. De gemeene man waagt alles, om zich zijnen lievelingsdrank te verschaffen, en vele gegoede boeren hebben zich door zulke proeven te gronde gebragt en in eindelooze ellende gestort. Ook wil men, dat de opzieners of ondergeschikte ambtenaren soms geheel onschuldige lieden, door heimelijk in hunne schuren of kelders gelegde brandewijnflesschen, in de noodzakelijkheid brengen, om zich of door groote sommen gelds aan hunne geregtelijke vervolgingen te onttrekken, of zich aan de nog ergere straffen te onderwerpen.
Dat bij zoo sterke neiging tot geestrijke dranken de gemeene man dikwerf tot verregaande dronkenschap vervalt,

{==330==} {>>pagina-aanduiding<<}
behoeft geen nader bewijs. Ook acht ik het niet noodig, deze uitspattingen naauwkeuriger te beschrijven, ofschoon dezelve eene niet geringe bijdrage tot de kennis van het volkskarakter opleveren. Intusschen meen ik twee opmerkingen te moeten mededeelen, welke ik dikwerf maakte, en die, bijna zonder eenige uitzondering, op geheel Rusland toepasselijk zijn. De eerste is deze. De gemeene Rus - alleen van lieden van den geringsten stand wordt hier gesproken - toont zeker medelijden, of liever zekere achting, voor elken beschonkene. Hoe goedhartig hij doorgaans is, zoo laat hij, ten minste in grootere steden, zich niet ligt zonder opwekking van buiten bewegen, om iemand, dien hij op straat in ongelegenheid aantreft, behulpzame hand te bieden. Ligt er een wagen gebroken, hij kan geheel onverschillig voorbijgaan, nadat hij zijne nieuwsgierigheid bevre digd heeft, zonder iets tot bijstand te doen. Maar valt er een dronken kerel op straat neder, of ligt er zoodanig iemand ergens in eenen hoek, zoo wordt deze terstond door ieder, die hem ziet, op het zorgvuldigste behandeld en als een heilig persoon beschouwd, welken hulpeloos in den nood te laten eene afschuwelijke en onvergeeflijke misdaad ware. Meermalen ziet men zelfs zwakke lieden zulk een' bewusteloozen dronken lap op de schouders nemen en hijgende naar de eerste de beste woning dragen, waar hij van eene goede en hulpvaardige opneming verzekerd is, ongestoord den roes kan uitslapen, en den volgenden dag vóór zijn vertrek nog rijkelijk van het noodige voorzien zal worden. Is de reden van deze menschlievendheid, van dit teeder medelijden der gemeene Russen misschien in hun geweten te zoeken, dat hun zegt, hoe dikwijls zij zelve in dergelijken toestand zijn geweest, en verder zijn zullen? Of komt hun de toestand der dronkenschap, dien zij, even als wij, bij wijze van spreken, zalig noemen, ook inderdaad als iets zaligs of
heiligs voor, dat op den nuchteren mensch een' onweêrstandelijken indruk maakt?
Eene tweede bijzonderheid, welke zich nog minder laat verklaren, is de verdraagzaamheid, de inschikkelijkheid, de vreedzaamheid, ja de inderdaad ongemeene goedhartigheid, welke de Rus in zijne dronkenschap doet blijken. Wanneer de Duitschers en andere volken door sterken drank verhit zijn, beginnen zij ligt te twisten; maar al te dikwerf slaat de gemeene man tot vechtpartijen over, en eindigt weleens

{==331==} {>>pagina-aanduiding<<}
met doodslag - bij de Russen ziet men juist het tegendeel. Zelfs de twistzieke onder hen wordt zacht en toegevend, en, zoo menigvuldig tooneelen van dronkenschap zijn, zoo zeldzaam, ja bijna ongehoord, is bij zoodanige gelegenheid het sarren en vechten. Vijanden zelfs, die nuchteren zich alles tegen elkander veroorloven, behandelen elkander, wanneer zij te veel brandewijn gedronken hebben, als de teederste vrienden. Bij hunne drinkgelagen bemerkt men gewoonlijk de volgende opklimming: Eerst zijn zij stilzwijgend en in zichzelven gekeerd; allengs, naar mate het hoofd warmer wordt, beginnen zij meer te praten - de gesprekken worden steeds levendiger en telkens meer opgevuld met teêrhartige verkleiningswoorden, die de Rus altijd gebruikt, wanneer hij vriendelijk wil zijn. De anders algemeen gebruikelijke benamingen van maschennik (gaauwdief), sukinsin (hondenkind) en dergelijke, welke niemand kwalijk neemt, en men getrouw door lieve vriend zou kunnen overzetten, gaan nu allengs in de liefelijker woorden baituschka (vadertje), matuschka (moedertje), kolobuschka (duifje), tuschinka (zieltje) enz. over. Wanneer het gezelschap op deze wijze in eene zoo teedere stemming is geraakt, volgt het omarmen en zoenen. Het laatste vooral drijven zij tot een walgelijk uiterste, en bedekken, verscheidene minuten lang, het gansche aangezigt met menigvuldige kussen. Als eindelijk hunne zaligheid ten top is gestegen, houden zij elkander vast, en smeeken elkander dringend om vergiffenis voor aangedane beleedigingen, sluiten voorts eeuwige vriendschap, en veroorloven wederzijds, elkander alles te doen, wat hun slechts behagen moge. Vervolgens, na het toppunt van geluk bereikt te hebben, terwijl zij den stroom hunner teedere gewaarwordingen niet langer bedwingen kunnen,
barsten zij los in tranen. Zij weenen als kinderen, liefkozen en kussen elkander op nieuw, bidden snikkende om vergeving, beloven vadertje en broedertje, wat zij maar kunnen, en gaan eindelijk vergenoegd en zalig van elkander - wel te weten, zoo niemand hunner onder de tafel blijft liggen, waar hij eerst den volgenden morgen tot zichzelven komt. Hoe stuitend, ja walgelijk is dit niet voor ons gevoel!
Het vragen om vergeving is bij den gemeenen Rus uit zijnen natuurlijken toestand, wanneer hij namelijk beschonken is, ook in den hem ongewonen, wanneer hij nog niet gedronken heeft en dus nuchteren is, overgegaan. Zijne taal heeft voor ons

{==332==} {>>pagina-aanduiding<<}
vaarwel of ik beveel mij uwer enz. slechts ééne uitdrukking - prostschay (vergeef). Zelfs het goede reis of gelukkig wederzien wordt door dit zelfde woord aangeduid. Daar is zeker klein, hierop toepasselijk liedje, hetwelk ieder kind in het land kent, en dat op eene zeer aangename, voor zulke gelegenheid passende, plegtige wijs, die veel overeenkomst met hunne kerkgezangen heeft, door de achterblijvende vrienden den wegreizenden nagezongen wordt. Het luidt in het oorspronkelijke aldus:
Stosja na stran saleki,


Twoi pust opredelen:


Ot naschich tusch nawjeki


Ne budesch udalen.


Tu nas ne sabubay,


Lubesnoi brat, prostschay,


Prostschay, prostschay!
waarvan de zin woordelijk is: ‘Gij wendt uwe schreden wel in verre landen; maar van onze ziel zult gij nimmer verre zijn. Vergeet ook gij ons niet, geliefde broeder! Vergeef, vergees, vergeef!’
Over het algemeen volgen de Russen uit den geringen stand de regelen der wellevendheid in den gezelligen omgang veel naauwkeuriger op, dan men verwachten zoude, althans bij eene eerste ontmoeting en bij het afscheidnemen. Reeds op eenen afstand begroeten zij elkander met hunne hoeden en mutsen, die zij boven het hoofd zwaaijen en zelfs bij de strengste koude niet vergeten af te nemen. Dan snellen zij - de vadertjes en broedertjes - op elkander toe, omarmen en kussen elkander. In den verderen loop van de verkeering, wanneer het op de wederzijdsche belangen aankomt, gaat het er niet altijd zoo aardig, maar weleens zeer grof toe; doch als het oogenblik der scheiding nadert, en de vrienden ten overvloede nog door een glas brandewijn zich opgewekt gevoelen, komen ook alle die teederheden weder, en het groeten en wenken houdt niet op, vóór dat zij elkander uit het gezigt verliezen.
Eene eigene soort van hoffelijkheid der Russische boeren is reeds in hunne spraak overgegaan, en zou, wegens de kortheid en afsnijding van het overtollige, wel verdienen nagevolgd te worden. Zij spreken voornamere lieden met

{==333==} {>>pagina-aanduiding<<}
sudar (heer) aan, en, om het in hun gesprek zoo dikwijls voorkomende woord te verkorten, snijden zij de vier laatste letters af, en behouden alleen de s, die zij dan aan andere woorden hechten. Zoo heet b.v., wanneer zij met huns gelijken spreken, ons hoe? of wat? in het Russisch kak? maar, met een voornamer persoon te doen hebbende, zeggen zij: kaks? dat zoo veel is als: kak, sudar? (hoe, mijnheer?) Dus heet njät, neen, en njäts, neen, mijnheer. Deze wijze van verkorting overtreft verre de Fransche en Engelsche bewoordingen der hoffelijkheid, en verdient wel eenige opmerking, vooral bij Duitschers, die met hunne deftige spreekmanieren van hoogwel- en hoogedel- en weledelgeboren enz. reeds lang bij hunne naburen tot spot verstrekken. Nogtans moet men, om der waarheid hulde te doen, bekennen, dat, helaas! deze ongelukkige titels bij de hoogere standen in Rusland ook ingang gevonden hebben, waar ze dan, dewijl ze in het Russisch nog veel langer en slechts woordelijke overzettingen uit het Duitsch zijn, nog veel belagchelijker klinken. Zoo hoort men soms blagorodin (welgeboren), wisokoblagorodin (hoogwelgeboren), prewoschodiseltswu (vooraangaande), gelijk zij ons excellentie vertalen, swiatelstwu (doorzigtig), in plaats van ons doorluchtig, en dergelijke ongepaste titels meer, die zij waarlijk niet van anderen behoefden over te nemen.

(Het vervolg hierna.)



Iets, rakende den vermaarden vioolspeler Paganini en deszelfs geheim.

(Uit nicolo paganini, sa Vie, sa Personne &c. par g.e. anders. Paris, 1831.)

De kunst van vioolspelen scheen in onze dagen tot een' trap van volkomenheid te zijn opgevoerd, bezwaarlijk nog te overtreffen door den bekwaamsten en stoutsten kunstenaar. De rode's, de lafont's, de bériot's, de baillot's [en wij, Nederlanders, mogen er met nationalen trots bijvoegen, de kleine's, van bree's en anderen] hadden geene mededingers te schromen. En evenwel is er een man opgetreden, een oorspronkelijk, zeldzaam Genie, die, het gebaande spoor versmadende, zich in het

{==334==} {>>pagina-aanduiding<<}
onbekende waagt, en, als 't ware, Model wordt van zichzelven. De muzikale wereld heeft nieuwe, verwonderlijke toonen gehoord, het scheppend vernuft erkend, en alle stemmen vereenigen zich in denzelfden uitroep van bewondering: ‘Er is slechts één paganini!’
Italië heeft dit wonder gebaard. Te Genua werd paganini van onbemiddelde ouders, op den 18 Febr. 1784, geboren. Zijn vader, Makelaar, beminde met geestdrift de muzijk, en speelde zelf de mandoline; maar de lessen, die hij zijnen zoon gaf, waren alles behalve vaderlijk. Bij de geringste fout of de kleinste onachtzaamheid was droog brood zijn deel. Deze herhaalde strafoefeningen waren even min gepast voor zijn teeder gestel, als zijne vroegtijdige ontwikkeling dezelve behoefde. Zijne eerste proeven getuigden reeds van eene onweêrstaanbare, aangeborene neiging, om nieuwe en gewaagde akkoorden voort te brengen, wier denkbeeld zelfs bij meesters in de kunst niet was opgekomen. Een voorspellende droom zijner moeder besliste zijne geestdrift voor de viool: ‘Gij zult een groot Muzikant worden, mijn zoon!’ zeide zij eens tot hem: ‘Ik heb dezen nacht eene verschijning gehad: een Engel is mij verschenen, en heeft mij de vervulling van eenen wensch, te mijner keuze, toegezegd. Ik bad hem, u tot den eersten der vioolspelers te maken, en de Engel heeft mij zulks beloofd.’ Hetzij de vurige verbeelding eener Italiaansche vrouwe hier tot grondslag ligge, hetzij moederlijke list den droom uitdacht, om den zoon op te winden, vast gaat het, dat deze voorzegging op den jongen paganini diepen indruk maakte, en dat hij aan het verwezenlijken derzelve van nu af aan al zijne krachten, ja heel zijn leven toewijdde.
Op zijn achtste jaar speelde hij reeds driemaal ter weke in de kerk, liet zich in Concertzalen hooren, en zelfs vóór dien tijd schreef hij eene sonaat, die echter met ander kinderlijk werk is verloren geraakt. Negen jaren oud zijnde, verzocht de vermaarde Kastraat marchesi den vader, zijnen zoon te vergunnen, op een Concert te zijnen voordeele zich te doen hooren, met wederkeerige toezegging van zijne medehulp bij het eerste Concert des jongen kunstenaars. Hier speelde paganini variaties van het republikeinsche air, de Carmagnole.
Met zijnen eersten leermeester, costa, kon hij zich niet

{==335==} {>>pagina-aanduiding<<}
vereenigen; vingers en strijkstok gehoorzaamden zijnen eigen' wil alleen. De beroemde rolla, te Parma, zou dezen vervangen. Hij hield om ongesteldheid het bed, toen paganini door zijnen vader aan hem zou worden voorgesteld. In een vertrek nabij de slaapkamer gebragt, lag daar, op de tasel, nevens eene viool, de jongste compositie diens meesters. De zoon begreep terstond des vaders wenk, greep het instrument, en speelde, op het eerste gezigt af, het concert, met eene juistheid en vaardigheid, dat rolla, verbaasd, zich oprigtte, en vroeg, welk meester hem dus kwam verrassen. ‘'t Is een kind, dat speelt,’ was het antwoord. Rolla wilde het niet gelooven; maar, zich overtuigd hebbende, zeide hij tot den vader: ‘Ik kan uwen zoon niets leeren; ga naar paër: bij mij zou het slechts tijdverlies voor hem zijn.’ Paër verwees hem tot giretti; deze gaf hem zes maanden les in het contrapunt, en 24 fuga's, in dat tijdsbestek vervaardigd, getuigen van de wijze, waarop hij zich dien korten leertijd ten nutte maakte.
Na eene kunstreize door de voornaamste steden van Lombardije, keerden vader en zoon weder naar Genua. De laatste, wars van het gestrenge vaderlijk opzigt, onttrok zich nu, in veertienjarigen leeftijd, op geene zeer voegzame wijze, aan hetzelve; maar eerst 20 jaren later, in 1818, ving hij zijnen zwervenden togt door Europa aan. Zonder leidsman, geheel aan zichzelven overgelaten, struikelde en viel hij menigwerf, knoopte jammerlijke verbindtenissen, geraakte in handen van valsche spelers, even afgerigt op de kaart als hij op de viool, en verloor meermalen op éénen avond al de vrucht van verscheidene Concerten. Doch zijn verbazend talent herstelde telkens zijne verspilde fortuin, en rijke geschenken vloeiden hem toe. Te Livorno b.v. leende een voornaam liefhebber, livron, hem zijne kostbare viool, en, toen hij hem het instrument wilde teruggeven, zeide deze tot hem: ‘Ik zal mij wel wachten, de snaren te ontwijden, door uwe vingeren aangeraakt: mijne viool is de uwe.’ Een schilder te Parma, pasini, bood hem eene andere aan, zeggende: ‘Zij is de uwe, zoo de uitvoering van dit allermoeijelijkst concert’ - hem eene zware compositie aanbiedende, die hem niet bekend kon zijn - ‘hetzelve evenare.’ De uitslag overtrof de stoutste verwachting.
Te Lucca als Orchestmeester aangesteld, beproefde hij voor het eerst, geheele muzijkstukken te spelen op ééne

{==336==} {>>pagina-aanduiding<<}
enkele snaar (de sol). Ten gevalle eener minnares aan het Hof van Prinses elisa, vervaardigde paganini zijne Scène amoureuse. Met eene viool met slechts twee snaren optredende, wier eene de gewaarwordingen eener maagd, wier andere die des wanhopigen minnaars moest uitdrukken, wist hij eene soort van verliefde zamenspraak daar te stellen, waarin de smeltendste toonen der liefde werden afgewisseld door de hevigste driftvervoeringen der jaloezije. Dit tafereel eindigt met eene verzoening, en de twee hereenigde gelieven voeren nu, als 't ware, een pas de deux uit, dat de verrukkendste werking doet. - Na het eindigen van dit stuk, sprak Prinses elisa tot hem: ‘Gij hebt het onmogelijke op twee snaren verrigt; zou ééne enkele niet voldoende zijn voor uw talent?’ Deze ongemeene vraag kittelde zijne eigenliefde, en eenige weken daarna componeerde hij voor de vierde snaar eene sonaat, aan welke hij den naam gaf van Napoleon, en die fortuin maakte; ‘en naardien,’ zegt hij zelf, ‘de dag van gisteren altijd iets mededeelt aan dien van heden, heb ik die vaardigheid verworven, waarover men zich te onregte zoo zeer verwondert.’
Te Milaan werd hij door den vermaarden lafont uitgedaagd tot een' wedstrijd. Paganini liet zijner partij de keuze der stukken over. Eerst speelden zij gezamenlijk een concert van kreutzer, en daarop lafont zijne variaties op een Russisch thema, waarna paganini de zijne op les Sorcières uitvoerde. Beider spel werd algemeen toegejuicht; maar, terwijl men regt deed aan den eersten, van wege fraaiheid van toon en juistheid, was men het eens, dat, wat het sterk spelen aangaat, de laatste zijns gelijken niet heeft.
De tien volgende jaren werden besteed aan kunstreizen. Paganini kan niet rusten; elk jaar moet hij voor 't minst ééns van woonplaats veranderen. In 1818 te Turin, in 1819 te Florence en Napels, in 1821 te Rome, in 1822 weder te Milaan, vroeg hem te laatstgemelder plaatse een zijner bewonderaars, of hij, gedurende zijn afzijn, vorderingen had gemaakt. ‘Dat schikt wel,’ was zijn antwoord; ‘ik kan tegenwoordig het orchest ontberen.’ En inderdaad, hij accompagneert zichzelven: de melodie door een pizzicato doende vergezeld gaan, paart hij beurtelings den toon der harp aan dien der viool of wel dien van twee verschillende instrumenten.

{==337==} {>>pagina-aanduiding<<}

In 1825 of 1826 werd hem te Palermo, in onecht, een zoon geboren; doch, in weerwil van zijne ingenomenheid met den kleinen achillino, verstootte hij de moeder, zoo men wil van wege haar grillig en kwaad humeur. In 1827 kreeg hij van Paus leo XII de ridderorde van de gouden spoor; eene onderscheiding, ook aan gluck en mozart verleend. Prins metternich, hem aldaar gehoord hebbende, lokte hem naar Weenen. Hoewel de Faam hem vooruitgereisd was, overtrof hij ook dáár de stoutste verwachting. De eerste kunstenaars, gelijk mayseder en anderen, deze onnavolgbare toovertoonen hoorende, stonden verbaasd; terwijl het werktuigelijke der uitvoering hun desgelijks een onoplosbaar vraagstuk toescheen. Dit was mede het geval in alle andere steden van Duitschland. Te Weenen steeg de bewondering tot een bespottelijk uiterste. Niet alleen huldigde de Mode zijnen naam in kapsel en kleedij, maar de lekkerbekken schonken dien aan hunne geregten; zijn borstbeeld in boter en gekristalliseerde suiker werd overal met wellust door zijne bewonderaars genuttigd! Het biljart vond een coup uit à la Paganini, hoewel de maestro dat spel, welks behandeling onbestaanbaar geacht wordt met die van den strijkstok, niet verstond. Op snuifdoozen, cigaarkokers, rottingknoppen vermenigvulde men zijn afbeeldsel, al of niet gelijkende. Eene medalje werd zelfs te zijner eere geslagen. De stadsregering vereerde hem de groote medalje van San Salvator, en de Keizer den titel van Virtuoos zijner Kapel.
In 1829 bezocht paganini Praag, Dresden, Berlijn en Warschau, en overal oogstte hij dezelfde bewondering. Over Frankfort en Straatsburg kwam hij te Parijs, waar hem thans een onthaal bejegent, dat van Weenen evenarende.
Wat zijn' persoon betreft, deze beantwoordt geenszins aan het ideaal, hetwelk eene opgewondene verbeelding zich gemeenlijk van eenen kunstenaar vormt. Het is een lang, bleek, mager man, zeer onachtzaam gekleed, ziekelijk in zijn voorkomen, met een' doordringenden, schuwen blik, zwart haar, onordelijk nederhangende, en zijne doodsche, gele kleur door het gitzwarte verhoogende; op zijne holle wangen, in zijne sombere oogen, slechts nu en dan door eene schittering van geestdrift verhelderd, in zijne gansche pijnlijke gelaatsuitdrukking teekent zich diepe zwaarmoedigheid. Bij het aanschouwen van den zwakken, lijdenden man ver-
{==338==} {>>pagina-aanduiding<<}
baast zijn bestendig gespierd spel nog meer, en bewijst, hoe eene hoog opgewondene ziel het ligchaam ten slaaf weet te maken. ‘Wanneer ik speel,’ zegt hij zelf, ‘verander ik van natuur!’ Inderdaad, zoodra zijne vingers de snaren aanraken, schijnt hij eensklaps, als 't ware, van eene goddelijke vonk getroffen, die hem doordringt, electriseert, en aan zijnen geest het hemelsch vuur mededeelt. Maar deze aanblazing, welke hem te Straatsburg, te midden van zijn spel, een zenuwtoeval berokkende, betaalt hij steeds met eene koortsachtige uitputting, en eene lange slapeloosheid doet hem alsdan voor het genot des oogenbliks boeten. Zijn geheugen staat hem evenzeer, als zijne andere talenten, ten dienste, en hij speelt zijne eigene compositie altijd zonder een blad muzijk voor zich. Zijn zelfvertrouwen, of liever zijne kunst, is zoo groot, dat hij meermalen op zijne aanplakbiljetten eene soort van uitdaging deed, om elk muzijkstuk, dat men hem mogt willen voorleggen, voor de vuist te spelen. Legt men hem de muzijk het onderstboven op den lessenaar, dit hindert hem geenszins in de even juiste als vaardige uitvoering. Zelden oefent hij zich; hij stemt, even vóór de uitvoering, slechts zijne viool; en het is daarmede geenszins gelegen als met den vermaarden lulli,
die zich vrij wat daarop liet voorstaan, dat hij niet, gelijk zijne confraters, repetitiën of oesening noodig had, en wien men inderdaad nooit op zijne kamer hoorde speelen; tot dat het toeval eindelijk deed ontdekken, dat hij zijn' strijkstok met zeep in stede van hars bestreek, en door dezen kunstgreep zijne eigenliefde had gestreeld, zich het air gevende van een Natuurgenie te zijn.
Na aldus den man te hebben doen kennen, blijft ons nog overig, den aard van zijn talent te kenschetsen, en te pogen, zijn geheim te ontraadselen. Maar het laatste is door de grootste muzijkkenners vruchteloos beproesd, en, zoo lang paganini niet goedvindt ons tot hetzelve in te wijden, moeten wij ons te dezen met gissen behelpen. En wat het eerste betreft, men moet hem hooren, om er over te oordeelen, en één Concert van hem leert ons te dien opzigte meer, dan alwat wij deswege uit de werken, die tot dusverre hierin ons ten gids verstrekten, kunnen ontleenen.
Paganini behoort tot geene der scholen. Schepper eener oorspronkelijke manier, zal hij misschien altijd éénig en on-
{==339==} {>>pagina-aanduiding<<}
navolgbaar blijven. Onder zijne hand veranderen, als 't ware, de vioolsnaren van natuur; hij deed ons, vóór hem onbekende, toonen hooren, en speelt met bezwaren, die tot duslange onoverwinbaar schenen. Vraagt men hem, van welke middelen hij zich bediend hebbe, om tot die hooge volkomenheid te geraken, hij antwoordt droogjes: ‘Elk heeft zijne kleine geheimen.’ En het is blijkbaar, dat hij iets verborgen houdt. Het openhartigst liet hij zich te dezen uit tot den Heer schottky, die er ons het navolgende van verhaalde: ‘Paganini verklaarde mij, dat hij eenmaal, aan het einde zijner muzikale loopbaan gekomen, aan het publiek een geheim zal openbaren, waaraan nog geene muzijkschool heeft gedacht, en van zulk eenen aard, dat een jongeling, door middel van hetzelve, in drie jaren tijds, tot denzelfden trap van volkomenheid kan geraken als hij, die, langs den gewonen weg, tien jaren verliest in dagelijksche oefeningen. Bij geuiten twijfel deswege herhaalt hij steeds, op den toon der opregtste overtuiging: ‘Ik heb niets gezegd, dat zweer ik u, dan hetgeen waar is; en ik geef u volle vrijheid, mijne belofte openbaar te maken. Één persoon slechts, de Heer gaetano ciaudelli, te Napels, is bewaarder van mijn geheim. Sinds lang speelde hij, zeer middelmatig, de violoncel, en werd algemeen voor een zeer gewoon muzikant gehouden. Een levendig belang in den jongeling stellende, besloot ik, hem mijne ontdekking mede te deelen. Na verloop van drie dagen deed zich in hem reeds eene groote verandering bespeuren, en thans verrukt hij zijne toehoorders door de zuiverste en smeltendste toonen.’ - Meermalen maakte de groote kunstenaar gewag van den zoon eens Genuéschen
handelaars, met name camillo sivori. ‘Deze jongeling,’ dus verhaalde hij zelf, ‘had nog naauwelijks zeven jaren bereikt, toen ik hem in de beginselen der toonkunst onderwees. Na verloop van drie dagen speelde hij reeds eenige ligte muzijkstukken, zoodat elk uitriep: “Paganini heeft een wonder verrigt!” Na nog veertien dagen liet hij zich in het openbaar hooren. Ik moet hier echter bijvoegen, dat de bijzondere volkomenheid van zijnen muzikalen zin de lessen, welke ik hem gaf, niet weinig verligtte. Overigens, wanneer mijn geheim bekend zal zijn, zullen de kunstenaars den aard der viool dieper leeren bestuderen, als zijnde dit instrument honderdmaal rijker, dan men gewoonlijk denkt. Mijne ontdekking ben ik geens-
{==340==} {>>pagina-aanduiding<<}
zins aan het toeval, maar aan ernstige nasporingen verschuldigd. Eenmaal zal men tot mijn stelsel van oefening geraken. De tegenwoordige leerwijze, meer geschikt om de leerlingen te verwarren dan voort te helpen, zal voor de mijne plaats maken, die slechts eene bestendige oefening van 5 à 6 uren daags vordert. Het is eene grove dwaling, het geheim te zoeken in mijne wijze van de viool te stemmen, of in mijne behandeling van den strijkstok. Er behoort vernuft toe, om van mijn geheim partij te trekken.’
Zal nu, dat groot geheim eenmaal opgeklaard zijnde, een aantal kweekelingen verrijzen, die met hunnen meester zullen wedijveren, of welligt bestemd zijn hem te overtreffen? Zou het mogelijk zijn, het in het werktuigelijke nog verder te brengen? Ziedaar vragen, die wij ons niet zullen vermeten te beslissen! Er was geen tijdperk, waarin zekere kunstenaars niet werden opgehemeld als onnavolgbare meesters; er was geene eeuw, die niet in hare voornaamste Virtuosen de volmaaktheid meende te zien; maar steeds hebben volgende eeuwen de grenzen der kunst verder uitgebreid. De meest gegronde bewondering van tijdgenooten geregtigt geenszins, toekomstige werken, als 't ware, bij voorraad te veroordeelen. Perken te stellen aan het menschelijk vermogen, wat is dat anders, dan de natuur der kunst miskennen, wier gebied onbepaald, ja oneindig is?





Het Kanadasche paard.

Het reizen in Kanada geschiedt soms des winters ongemeen spoedig. Met verbazende snelheid trekt een Kanadaasch paard eene slede over het ijs. Men heeft voorbeelden, dat in twaalf uren tijds negentig mijlen op die wijze afgelegd worden; maar dan moet de sneeuwbaan geheel effen en hard zijn. Dit ras van paarden zijn zeer moedige dieren. Zij loopen liefst op een' draf. Zij zijn gewoon aan zeer slechte behandeling en harden arbeid, en evenwel steeds gewillig. Men komt er, bij het koudste weder, mede van het land in de stad Quebec, en laat ze uren lang zonder dek in de opene lucht staan, terwijl derzelver meesters hunne zaken verrigten, of zitten te drinken; en zij schijnen geen ongemak daarvan te hebben. In den winter krijgt echter het Kanadasche paard, even als elk ander viervoetig dier in dat

{==341==} {>>pagina-aanduiding<<}
koude land, digter en langer haar, en de roskam wordt er nooit gebruikt. Wanneer de paarden, bij vriezend weder, door sterk jagen verhit zijn geworden, ziet men pegeltjes aan elk haar, en ijskegels ter lengte van twee of drie duim aan de neusgaten hangen.
Het reizen over het meer Champlain is altijd gevaarlijk. Dikwerf gebeurt het, dat slede, paarden en menschen te zamen door het ijs vallen, waar het water eene diepte van honderden voeten heeft. En men bemerkt het gevaar niet, vóór dat de paarden er door schieten en de slede met zich rukken. Het is echter een geluk, dat de zwakke plaatsen slechts eene kleine uitgebreidheid hebben. De reiziger springt terstond van de slede, en dan vindt hij gewoonlijk het ijs sterk genoeg, om hem te dragen, ofschoon het tegen de zwaarte van het paard niet bestand is. Men trekt deze dieren op eene zeer zonderlinge wijze uit het water: men haalt hun, namelijk, met een touw de keel digt, om hun het leven te redden. Als de paarden door het ijs vallen, (men heeft er gewoonlijk twee voor eene slede) zouden zij door spartelen alles bederven, en eindelijk zinken; doch, daar zij altijd een touw met een' ruimen strik om den hals hebben, springen menner en reizigers oogenblikkelijk, als het ijs breekt, uit de slede, en, het einde van het touw grijpende, trekken zij uit al hunne magt toe, zoodat het dier binnen weinige minuten geen adem meer halen kan; zoodra dit gelukt is, rijst het hooger in het water, drijft op de eene zijde, en wordt op het sterke ijs gesleept; dan maakt men den strik om den hals los, de ademhaling keert weder, en weldra rigt het paard zich op, en is zoo vlug als te voren. Men zegt, dat deze bewerking wel eens twee of drie malen op éénen dag aan hetzelfde paard geschiedt. De inwoners van Kanada vertellen, dat paarden, welke dikwerf op het meer komen, aan die behandeling zoo gewoon worden, dat zij er niets van weten. Maar, hoewel het meermalen gebeurt, de poging gelukt echter niet altijd; soms gaan slede en paarden met elkander naar den afgrond, wanneer men niet genoeg bij de hand is.
Eene andere bijzonderheid, de Kanadasche paarden betreffende, is derzelver trek naar visch. De visch, die aldus gegeten wordt, gelijkt, schoon niet in grootte, naar kabeljaauw, en is van vier tot negen duim lang; de Engelschen noemen denzelven tommy cod. Om dien te vangen, kapt

{==342==} {>>pagina-aanduiding<<}
gaten in het ijs, en doet daarin netten of want. Over zoodanig gat bouwt men eene hut, die groot genoeg is, om vijf of zes personen en eene kagchel tot verwarming te bevatten. Zij, die geene planken tot het bouwen eener hut kunnen bekomen, gebruiken, in plaats daarvan, breede stukken ijs, om zich tegen het gure weder te beschutten. Middernacht is de beste tijd, om te visschen. Men plaatst in de nabijheid der bijt een helder brandend licht, dat den visch lokt en in groote menigte derwaarts doet komen. Soms zijn er zeer vele zoodanige huisjes op de rivier St. Charles, hetgeen bij den donkeren nacht een vreemd gezigt oplevert, vooral wanneer de hutten van ijs zijn.


De wondheeler Abernethy.

De Heer T., een jong Edelman, reeds lang met een' gebroken arm gesukkeld hebbende, die niet genezen wilde, kwam eindelijk bij abernethy. Hij begon breed uit te weiden over de bijzonderheden van zijn leed; maar de wondarts viel hem al spoedig in de rede, met de woorden: ‘Ik bid u, Mijnheer! komt ge hier, om wat te praten, of om mij te hooren? Zoo gij mijnen raad noodig hebt, het is zoo en zoo - ik wensch u goeden morgen.’
Een belangrijker tooneel had er plaats tusschen dezen zonderlingen Heelmeester en den vermaarden john philpot curran. Deze had hem eenige malen bezocht, maar geene gelegenheid gevonden, om zijne ongesteldheid, naar hij meende, volkomen duidelijk op te geven. Ten laatste vast besloten hebbende, om zich toch te doen hooren, sprak hij, als hem de heelmeester weder te midden van zijn verhaal in de rede viel, hem aldus aan: ‘Mijnheer abernethy! ik ben hier nu op acht onderscheidene dagen geweest, en ik heb u acht onderscheidene guinjes betaald; maar gij hebt nog nooit naar de bijzonderheden van mijne kwaal geluisterd. Ik heb besloten, Mijnheer! dit vertrek niet te verlaten, vóór dat gij aan mijn verlangen hebt voldaan.’ Abernethy, op deze wijze aangesproken, zette zich eenigermate terug op zijnen stoel, nam de houding van een' zeer aandachtigen hoorder aan, en sprak toen, op een' half verwonderden, half gemelijken toon: ‘Nu dan, heel goed, Mijnheer! Ik ben gereed, om u geheel tot

{==343==} {>>pagina-aanduiding<<}
het einde toe te hooren. Begin maar, vertel mij alles - uwe geboorte, uwe maagschap, uwe opvoeding! Ik wacht naar uw believen. Welaan, begin maar!’ Curran, geenszins van zijn stuk gebragt, begon daarop zeer deftig: ‘Mijn naam is john philpot curran. Mijne ouders waren arme, doch, zoo ik vertrouwe, eerlijke lieden, uit het landschap Munster (in Ierland), waar ik alzoo ter wereld kwam, zijnde geboortig van Newmarket, in het Graafschap Cork, in den jare duizend zevenhonderd-en-vijftig. Daar mijn vader Rentmeester bij een niet zeer bemiddeld Protestantsch Edelman was, verkreeg hij de gunst, dat ik op eene der Protestantsche vrijscholen in de nabuurschap werd toegelaten, alwaar ik het eerste onderwijs ontving. Vervolgens mogt ik naar het Trinity-Collegie gaan ......’ Zoo ging hij gedurende een half uur voort, gevende aan zijnen onverduldigen hoorder een getrouw verhaal van zijne geboorte, bloedverwantschap en opvoeding - kortom, van zijnen ganschen levensloop, tot hij kwam aan zijne kwaal, waarvan hij de bijzonderheden even breedsprakig opgaf, tot groot verdriet van abernethy, die hem nadezen niet weder te woord stond.
Mejufvrouw J..... raadpleegde hem over eene zenuwkwaal. De verschijnselen droegen zoo vele blijken van grilligheid en inbeelding, dat abernethy het beuzelachtig verhaal niet langer kon aanhooren. Hij bood zijner schoone lijderesse een' (Eng.) schelling aan, en riep verdrietig uit: ‘Daar, Mejufvrouw! ga en koop een eind scheepstouw; dat is alles, wat gij behoeft.’
De middelen, die abernethy toediende, waren meestal geschikt, om de ingewanden te versterken en de spijsvertering te bevorderen. Hij schreef een' zeer matigen leefregel voor. Hij werd veel geraadpleegd in maagkwalen. Dikwerf verwees hij slechts naar zoodanige bladzijde in een zijner boeken, alwaar hij het middel reeds had opgegeven. De lijders hadden dan slechts het werk te koopen, waar zij hunne ongesteldheid naauwkeurig beschreven, en tevens aangewezen zouden vinden, wat zij ter genezing doen moesten.
Het gebeurde eens, dat zekere Jufvrouw, niet voldaan met die wijze van inlichting, aanhield met vragen, en volstrekt van hem weten wilde, wat zij mogt eten. Hij hoorde haar eenigen tijd met geduld aan, terwijl zij telkens herhaalde: ‘Mag ik oesters eten, Doctor? mag ik soep eten?’

{==344==} {>>pagina-aanduiding<<}
Eindelijk riep hij ongeduldig uit: ‘Ik wil u wat zeggen, Jufvrouw! Gij moogt alles eten, behalve den pook en den blaasbalg; want de eene is te hard om te verteren, en de andere is vol wind.’
Het verhaal van zijn vrijen en trouwen luidt niet minder zonderling. Eene zieke vrouw gedurende eenige weken bezoekende, meende hij in hare dochter die hoedanigheden op te merken, welke, naar zijne gedachten, geschikt waren, om den huwelijkenstaat gelukkig te maken. Op eenen zaturdag, derhalve, sprak hij het volgende tot haar: ‘Gij zijt nu zoo wèl, dat ik u niet langer behoef te komen zien. Aanstaanden maandag denk ik u mijn laatste bezoek te geven. Maar ik wenschte, dat gij en uwe dochter intusschen het voorstel in ernstige overweging naamt, hetwelk ik thans doen wil. Het geschiedt in haast en zonder pligtplegingen, ik beken het; doch de pligten van mijn beroep laten mij niet meer tijds over; anders zou ik gaarne op de gewone wijze toegang gevraagd en mijne opwachting gemaakt hebben. Ik verdien jaarlijks eene som van ..... p.st., en kan mijne vrouw ..... p.st. vermaken. Mijn karakter is algemeen bekend. Ik heb in uwe dochter een teeder en hartelijk toegenegen kind gezien, eene vlijtige en zorgvolle ziekenöppasster, een zachtzinnig en beminnelijk lid des huisgezins - zoodanige persoon vereenigt in zich alles, wat een echtgenoot kan verlangen. Ik bied haar mijne hand en mijne middelen aan. Maandag, zoo als ik zeg, zal ik uw besluit vernemen.’ Op deze luimige wijze werd het meisje gevrijd en verkregen; en wij meenen er te mogen bijvoegen, dat de verbindtenis in allen opzigte gelukkig was.





De dorpkermis in Ierland.

Het is eene onloochenbare waarheid, dat ware verlichting heilzamen invloed moet hebben op zeden en tijdelijke welvaart van een volk. De treurige toestand der Ieren strekke er ten bewijze van. De gemeene man in dat ongelukkig land, met lompen bedekt, en zelfs de voornamere lieden, maken eene ellendige vertooning. Een reiziger, die, op eenen afstand van Dublin, eene dorpkermis bijwoonde, geeft er deze beschrijving van:

{==345==} {>>pagina-aanduiding<<}

Men mag dit volksfeest inderdaad nationaal noemen. Armoede, morsigheid en verdoovend geraas waren even groot, als de lustige vrolijkheid, waarmede de minst kostbare vermaken genoten werden. Ik zag onder luid getier spijzen en dranken binnenslaan, die mij onwillekeurig deden omkeeren, daar het gezigt alleen mij walging veroorzaakte. Wegens de hitte en het stof, het gedrang en den stank, kon ik het hier niet langer uithouden. Dit scheen echter de bezoekers niet te hinderen. Eene menigte kramen was opgeslagen; maar de meeste hadden, even als de kermisgasten, een armoedig voorkomen. Eenige praalden met een kruis; andere hadden een' stok, met een' bonten lap er aan vast, uitsteken; zelfs was er een, die eene doode, halfverrotte kat boven op zoodanigen stok had steken. Hansworsten van de gemeenste soort dreven tusschenbeiden op theaters van ruwe planken en in versletene bonte kleeding hunne sobere kostwinning, in de verstikkende hitte op eene geweldige wijze wonderlijke sprongen en allerlei zotte potsen makende, zoo veel hunne krachten toelieten. Een derde gedeelte van het volk lag op den grond, of slingerde dronken rond; anderen zaten, schreeuwden of vochten. De meisjes reden menigvuldig, twee of drie op éénen ezel zittende, rond, baanden zich met moeite eenen weg door het gedrang, rookten daarbij op bevallige wijze hare cigaren, en schenen alzoo de vrijers te willen uitlokken. Op het allerbelagchelijkst vertoonden zich twee bedelaars te paard, hoedanig schouwspel ik alleen te Rio della Plata gemeend had te kunnen vinden. Het paard, waarop zij zonder zadel zaten, en dat zij met een dun touwtje bestuurden, scheen door zijn ellendig voorkomen met hen mede te willen bedelen. - In menig opzigt is dit volk nog met Wilden te vergelijken. Het algemeene gebrek aan behoorlijke kleeding bij den gemeenen man, zelfs op feestdag en kermis; hunne geweldige neiging tot den brandewijn, zoo lang zij slechts een' penning in den zak
hebben; hunne woeste, elk oogenblik uitbarstende twisten en regelmatige nationale vechtpartijen met den schileila (een moorddadig wapen, bestaande in eenen stok, dien ieder onder zijne lompen verborgen houdt, aan welk gevecht dikwijls honderden plotseling deel nemen, tot dat er eenigen van hen gewond, ja dood nedervallen); het verschrikkelijk geschreeuw, dat zij aanheffen bij die gelegenheden; de wraakzucht, waarmede eene beleediging jaren lang door eene gansche ge-
{==346==} {>>pagina-aanduiding<<}
meente in geheugen gehouden, ja van geslacht tot geslacht overgebragt wordt; - en dan weder, aan den anderen kant, hunne vrolijke onbezorgdheid, welke nooit aan den volgenden dag denkt; hunne lustigheid, die allen nood doet vergeten; de gulle gastvrijheid, die gaarne den laatsten beet deelt; de vertrouwelijkheid, met welke zij den vreemdeling behandelen, die eenmaal in hun midden zich bevindt; de natuurlijke vlugheid der spraak, die hen nooit begeeft: - alle deze dingen zijn zoo vele bewijzen, dat verlichting en beschaving nog weinig vorderingen onder de Ieren gemaakt hebben.


Despotengrilligheid.

(Uit de Mémoires van constant.)
Als napoleon in 1804 Engeland met eene landing bedreigde, zijn leger de kusten van Boulogne bedekte, en eene verbazende menigte transportschepen, benevens oorlogsvaartuigen, op de reede voor anker lag, had hij op eenen morgen den inval, dat hij met de vloot in het ruime sop eene proef wilde laten nemen. Zijn wensch, dat hij dezelve na zijn' gewonen rid daar reeds in orde geschaard mogt vinden, was zoo veel als een bevel, en werd terstond den Admiraal bruix bekend gemaakt, die echter stellig verklaarde, dat het thans niet kon geschieden.
Napoleon kwam terug, vroeg, of alles gereed was, vernam het tegendeel, liet zich het weigerend, nadrukkelijk antwoord des zeemans herhalen, stampte met den voet, beval den Admiraal te roepen, en ging in zijn ongeduld denzelven halverwege te gemoet. De Generaalstaf volgde hem.
‘Admiraal!’ sprak napoleon met vlammende oogen en stootende stem, ‘waarom hebt gij mijn bevel niet volvoerd?’
Met eene mannelijk eerbiedige houding antwoordde deze: ‘Omdat er weldra een hevig onweder zal losbarsten, gelijk wij beide zien kunnen, en omdat ik het leven van zoo vele dappere lieden niet nutteloos op het spel zetten mag.’ De zware lucht en het doffe rollen des donders in de verte regtvaardigden die bezorgdheid. Maar napoleon hernam, met toenemende gramschap: ‘Ik gaf het bevel; de gevolgen komen voor mijne rekening. Ik vraag u nog eenmaal, waarom het niet uitgevoerd werd? - Gehoorzaam gij!’

{==347==} {>>pagina-aanduiding<<}

‘Neen!’
‘Admiraal! gij wordt onbeschaamd,’ riep napoleon, op den zeeman toeloopende en hem met de opgeheven zweep bedreigende. De Admiraal trad terug, legde de hand aan den degen, en sprak, terwijl hij verbleekte: ‘Wacht u!’
De omstanders verschrikten zeer. Napoleon stond, zijne partij in het oog houdende, met dreigenden arm, in eene vreeselijke houding, even als de andere, een' tijdlang onbewegelijk. Eindelijk wierp hij de zweep weg; de Admiraal liet ook den degen los, en verwachtte zwijgend, met ongedekten hoofde, den afloop van het tooneel. Napoleon gelastte den Schout-bij-nacht magon, zijn bevel te volvoeren.
‘En gij,’ sprak hij verder, den Admiraal aanziende, ‘verlaat binnen vierentwintig uren Boulogne, en vertrekt naar Holland. Ga!’ - Daarop verwijderde hij zich, en eenigen van het gevolg drukten den verbannenen deelnemend de hand.
De Admiraal magon liet nu de vloot uitloopen; doch weldra werd de zee zeer verbolgen, de dikke duisternis aan den hemel nam toe, een geweldige storm stak op, wierp de schepen uit de linie, en drèigde vele, gelijk bruix voorzien had, den ondergang. Toen stapte napoleon somber, met een hangend hoofd en de armen over elkander geslagen, langs het strand heen en weder. Plotseling hoorde men een akelig noodgeschrei. Meer dan twintig welbemande kanonneerbooten werden op de kust geworpen, en het scheepsvolk, tegen de woede der golven worstelende, riep vruchteloos om hulp.
Diep getroffen van hetgeen er gebeurde, zag napoleon zijn gevolg beven van angst, wilde nu een voorbeeld van zelfopoffering geven, sprong, zonder zich te laten wederhouden, in eene reddingboot, en riep: ‘Laat mij, laat mij! Zij moeten geholpen worden.’ De boot was oogenblikkelijk vol water; de golven wierpen den dollen man over boord, en namen zijn' hoed weg. Op zijn voorbeeld sprongen officieren en burgers, zeelieden en soldaten, deels in zee, deels in de boot, om de strandenden te helpen; doch slechts zeer weinigen werden gered. - Den volgenden morgen wierp de zee meer dan tweehonderd lijken en ook den hoed des overwinnaars van Marengo op het strand. Handlangers van napoleon zochten de morrenden tot zwijgen te brengen - met geld!






{==348==} {>>pagina-aanduiding<<}

Aan J.H. Burlage, jur. utr. cand., brigadier vrijwilliger bij het regement lanciers no. 10.


Vriend! wien in den reinen boezem 
Warm het Hollandsch harte slaat; 
Gij, die tegen Aterlingen 
Als een Ajax over staat. 
 
Uwe woorden mogten tuigen: 
‘'k Voel de zwaarte van mijn' pligt;’ 
Uwe daden roepen luide: 
‘Hollands moed volbrengt dien ligt!’ 
 
Ja, mijn vriend! uit Pallas' tempel 
Riep u 't veege Vaderland; - 
Moedig geeft Minerva's leerling 
Aan den Krijgsgod zijne hand. 
 
Bij het mij nog dierbaar afscheid 
Was uw hart te zeer bekneld: - 
Woorden niet, een enkle handdruk; - 
't Was de handdruk van een' held. 
 
Handdruk, die mijn borst deed zwellen, 
En mij drong door merg en been. 
Spreken wilde ik; maar geen woorden ... 
'k Stamelde, en mijn vriend verdween. 
 
Lang nog stond ik vastgenageld, 
Zocht u nog mijn pinkend oog, 
Tot een traan het kwam verduistren, 
Of een floers er over toog. 
 
'k Zuchtte: ‘Ook mij klopt in den boezem 
't Harte rein voor Vorst en land; 
Maar zijn spoor mag ik niet volgen: 
Mij weêrhoudt een stalen band.’ 
 
Strijd dan, vriend; o, strijd dan moedig! 
Schoon ik u niet volgen mag, 
Mijne wenschen, mijne beden 
Zijn steeds met u, dag aan dag. 

{==349==} {>>pagina-aanduiding<<}

En wanneer ge, bij den vrede, 
Keert in 't dankbaar Vaderland, 
O, dan druk ook ik erkentlijk 
U de trouwe heldenhand! 


Utrecht, Febr. 1831.
f.b. adèr.





Aan mijne moeder, bij gelegenheid van de verjaring van mijn', ter verdediging des vaderlands uitgetrokken', broeder.


Moeder! moest een muitrenrot 
U de vreugde wreed ontrukken, 
Op deez' dag, voor 't oog van God, 
Uwen zoon aan 't hart te drukken; 
Sla den blik niet droevig neêr, 
Laat geen wreede smart u kwellen; 
Ga dien tranenvloed te keer, 
Dien ik uit uw oog zie wellen! 
Hij, die deze tranen ziet, 
Houdt op hem Zijn oog geslagen; 
Hij, die hem Zijn' bijstand biedt, 
Wil ook uwe krachten schragen. 
Schijnt ook soms Zijn hand te hard, 
Zijn voor ons Zijn wegen duister, 
Ééns breekt door den nacht der smart 
't Lieflijk licht met nieuwen luister. 
Schoon een' tijd de boosheid woed' 
En ons schelmsch de wet wil zetten, 
God kan met één' wenk 't gebroed, 
Dat ons thans braveert, verpletten. 
Of zou Hij, wiens enkel woord: 
‘Er zij licht!’ den nacht deed vlieden, 
Naar wiens stem de stormwind hoort, 
Wiens bevel het bruisend zieden 
Van de woeste baren temt, 
Niet der boozen magt verbreken? 
Wat Zijn wijze ontwerpen stremt, 
Zal Hij op die snooden wreken. 
Dan wordt orde en rust hersteld; 
't Ouderhart zal niet meer bloeden, 
En, weêr aan uw borst gesneld, 
Zal uw zoon die smart vergoeden. 


Rotterdam, 16 Febr. 1831.







{==350==} {>>pagina-aanduiding<<}

1 Mei, 1831.


's Ist Krieg! 's ist Krieg! o Gottes Engel, wehre, 
Und rede Du darein! 
 
claudius. 



Komt gij zoo vrolijk en zoo vlug, 
O schoone Lente! toch terug, 
En rekt gij ons de droeve dagen? 
De morgen komt ons reeds te vroeg; 
Noô ziet men d'avondstond vertragen: 
Een dag vol zorg is lang genoeg. 
 
Toen de ooijevaar, na verren togt, 
Ons vischrijk Neêrland weêr bezocht, 
Alsof er vreugde of vreê hem noodde, 
Toen werd ik met zijn keus begaan; 
Geroerd zag ik den trouwen bode, 
Den voorboô van de vroeling, aan. 
 
Och, riep ik, trouwe vogel, keer, 
Keer naar Egyptes stranden weêr, 
Naar Arabier en Ottomanen! 
Zoekt gij hier heil? Vergeefs uw hoop; 
Hier brullen woeste staatsorkanen, 
En 't wordt geen zomer voor Euroop. 
 
Zoo sprak ik, maar geen eiber week; 
Hij vond het oude nest, en streek 
Gerust op dak en boomtop neder, 
Alsof hij ons beloven dorst: 
Weldra toch komt de lente weder, 
Al wintert het in 's menschen borst. 
 
En zie, daar leven klont en kluit, 
Daar breekt het winterkoren uit, 
En 't eerste groen versiert de velden; 
Ofschoon de zaaijer, wijd van hier, 
De rangen vult van Hollands helden, 
En 't kouter neêrlei voor 't rapier. 

{==351==} {>>pagina-aanduiding<<}

En hoor, daar lokt in 't bloemprieel 
Ons 't minnelied van filomeel, 
En doet het zang'rig woud verstommen; 
Maar wij, voor liefde en lente koel, 
Verdooven 't met geraas van trommen, 
Met dof en davrend krijgsgejoel. 
 
En ginder kneust het breede rad 
Van 't log geschut de velden plat, - 
De landman mag zijn hoop beweenen, - 
Terwijl de meibloem uit het groen 
Zich strengelt om den vuurmond henen 
Op batterij en bastioen. 
 
o! Wien, in vreugde of in verdriet, 
Wien treft dat vreemd gemengel niet 
Van heil en onheil, plaag en zegen? 
Wie vraagt niet soms zichzelven af: 
De Hemel gaf ons warmte en regen, - 
Wat was het, dat ons d'oorlog gaf? 
 
De vraag is diep, en 't antwoord zwaar. 
Gij, Pool en Belg, beantwoordt haar, 
Maar legt de hand u op het harte! 
Zoo dat van wrok en wrake zwelt, 
Dan is 't de poel, waaruit die smarte, 
Waaruit die zee van jamm'ren welt. 
 
Zie op! 't Is zegen overal; 
Het groent op bolwerk, schans en wal, 
Als in de stille klaverweide. 
De boomgaard lacht als ons u aan: 
Die bloeit voor booze en brave beide; 
Voor beiden rijpt dat voedend graan. 
 
o! Wat ge wenscht en wat ge wilt, 
Dien kostb'ren schat toch niet verspild! 
Ras zal het veld naar sikkels vragen: 
Legt daarvoor leus en lemmer af; 
Wij zullen niet uit wraakzucht dragen, 
Wat noodweer ons in handen gaf. 

{==352==} {>>pagina-aanduiding<<}

U, goedig voorjaar, dank en prijs! 
Och, maak den dwazen mensch zoo wijs, 
Als vruchtbaar beemden en landouwen; 
Opdat, eer de eiber ons begeeft, 
Hij 't volk gelukkig mag aanschouwen, 
Welks welvaart met den vreè herleeft! 
 
j. brester, a.z. 




Een wenk voor oorlogzuchtige Franschen en Belgen.


(Vóór den slag.) 
 
Een Soldaat. 
Wel, kameraad! dat wordt weêr vast een heete dag. 
Hoort gij het grof geschut wel knallen? 
Er zullen, denk ik, spaanders vallen; 
En waar gehakt wordt, daar betaalt men vaak 't gelag. 
 
Een andere. 
 
Het zij zoo: vroeg of spade in 't graf, 
Slechts rijp valt de appel toch eerst af. 
 
(Na den slag.) 
 
De Soldaat. 
 
Wel, kameraad! dat was eens weêr een heete dag, 
Dien 'k (onder ons gezegd) niet gaarne wederzag. 
Maar apropos, weet gij mij ook soms uit te leggen, 
Waarvoor wij eigenlijk toch vechten? Want, ja, kijk..... 
 
De andere, hem in de rede vallende: 
 
Waarvoor?... waarvoor?... Wel, op mijne eer, gij hebt gelijk! 
Dat moet ons, zoo hij 't weet, de Luitenant eens zeggen. 




Anekdote ter bladvulling,

De bekende Duitsche Dichter castelli had een' vriend, aan hem door den band van luimige scherts te naauwer verbonden. Onophoudelijk plaagden zij elkander. Een van hen deed eens eene vrij groote reis. Na verloop van weinige dagen kreeg castelli, met den post, een' geweldig grooten, dikken brief, waarin niets meer te lezen stond, dan: ‘Ik ben zeer welvarende.’ Zonder morren betaalde de Dichter het zware port; maar kort daarop ontving zijn reizende vriend een loodzwaar, ongefrankeerd kistje, per diligence, waarin een steen van 16 pond, en daar om heen een stuk papier, waarop geschreven was: ‘Lieve vriend! Bij het ontvangen van het gewenschte berigt van uwen welstand is mij nevensgaande steen van het hart gevallen. - Castelli.’



{==353==} {>>pagina-aanduiding<<}




Mengelwerk.

Vergelijkende beschouwing tusschen de humaniteit, welke wij in Genesis bij de aartsvaderen, en die, welke wij in de gedichten van Homerus bij de Grieken vinden.

Gelijk de graankorrel, in de aarde geworpen, langzamerhand ontkiemt en opwast; gelijk ieder zaadje tot eene met zijne soort en groeikracht overeenkomstige hoogte opgroeit, en zich tot eenen statigen eik op Basan of prachtigen ceder op Libanons kruin verheffen kan, - zoo zien wij ook, hoe het menschelijk vernuft zich langzamerhand en als van trap tot trap meer heeft verfijnd en in kennis is toegenomen, en als uit den nacht van duisternis en onkunde tot dien trap van kennis en licht gestegen is, waarop wij den mensch thans geplaatst zien. Welk een hemelsbreed onderscheid heeft er toch niet plaats, wanneer wij des menschen eersten toestand hier op aarde vergelijken met dien, waarin hij zich thans bevindt! Het is waar, dat de mensch, terstond na zijne schepping, boven het redelooze gedierte verre uitmuntte, daar wij hem, als het eenig voorwerp der aardsche schepping, tot eeuwig voortduren bestemd, naar het beeld zijns Scheppers geformeerd zien, en dat hij als zoodanig eene schakel in de keten van het geschapene uitmaakt, ook toen voorwaar de aanzienlijkste en uitnemendste, ja, wat de reinheid en onschuld zijner zeden betrof, veel voortreffelijker dan thans. Met betrekking tot zijne wetenschappelijke kennis en beschaving was hij, wel is waar, boven het gedierte des velds, waarover de Heer des hemels en der aarde hem als heerschappijvoerder gesteld had, verre verheven: doch het waren slechts de eerste kiemen, welke de mensch bij zich omdroeg, die zich naderhand, onder het opzigt

{==354==} {>>pagina-aanduiding<<}
en de zorg zijns hemelschen Vaders, meer en meer ontwikkelen en tot derzelver toppunt stijgen zouden. Verre zij het echter van ons, met eenigen der Ouden te stellen, dat de eerste menschen een leven geleid hebben even als de beesten; dat zij, als eene wilde kudde, zich al weidende voedsel verschaften, zonder eenige maatschappelijke verbindtenis, zoo als zulks door diodorus siculus, cicero, in zijn boek de Inventione, Lib. I. Cap. 2, en anderen beweerd wordt.
Bij alle volken heeft ook deze ontwikkeling der verstandelijke vermogens van den mensch niet even spoedig en op dezelfde wijze plaats gehad. Welk een onderscheid bespeurt men hierin ook heden nog niet! Hoe verre staat de domme Indiaan bij den Christenwijsgeer achter! Welk een verschil bestaat er niet tusschen eenen bewoner der Zuidzee-eilanden en eenen herschel!.... Doch waartoe meer zoodanige tegenstellingen? Laten wij ons liever verheugen over de goedheid des Albestuurders, die ons op dat gedeelte der aarde heeft doen geboren worden, waar kennis en beschaving, zoo niet den hoogsten, ten minste eenen zeer hoogen trap bereikt hebben.
Het dacht mij niet onbelangrijk, M.H., ons bij die eerste ontwikkeling dezer kiemen van menschelijk vernuft te bepalen, en den trapswijzen voortgang der menschelijke beschaving met elkander te beschouwen. Het is hiertoe, dat wij eene vergelijking zullen pogen daar te stellen tusschen de Humaniteit, welke wij in Genesis ten tijde der Aartsvaderen in het Oosten, en die, welke wij in homerus' gedichten toen ter tijd in het Westen vinden. Doch het onderwerp is van zeer grooten omvang, en bevat zoo veel in zich, dat ik mij niet durf vleijen, alles naar behooren te zullen of te kunnen behandelen.
Alvorens wij tot deze vergelijking overgaan, zal het, dunkt mij, niet ongepast zijn, dat wij

I.eerst eene en andere aanmerking over het boek Genesis laten voorafgaan;


{==355==} {>>pagina-aanduiding<<}

II.vervolgens datgene aanstippen, wat ons de grijze oudheid van homerus en diens schriften mededeelt;

III.om daarna tot de vergelijking over te gaan tusschen den toestand des menschdoms, zoo als wij dien uit beide geschriften leeren kennen, en zoo veel mogelijk aan te toonen, in welk opzigt de Jood boven den Griek, of de Griek boven den Jood uitmunt.


I. Daar het ons te lang zou ophouden, zoo wij wilden aantoonen, dat mozes, die als de schrijver van den Pentateuchus wordt opgegeven, er wezenlijk de verzamelaar en opsteller van is, willen wij voor ons dit thans als eene welgegronde waarheid aannemen. Wie mozes was, en welk eene rol hij op het tooneel der wereld gespeeld heeft, hierover achten wij het overbodig uit te weiden. Wij willen alleen zien, uit welke bronnen mozes, die 2400 jaren na de schepping leefde, en ons eene geschiedenis schenkt, van den eersten toestand der wereld en des menschdoms af tot op zijnen tijd toe, zijne kennis geput heeft. Daar de geschiedenis ons deswege geene genoegzame berigten mededeelt, kunnen wij het door gissingen slechts tot zekeren graad van waarschijnlijkheid brengen. De meeste duisternis heerscht hieromtrent in de scheppingsgeschiedenis, welke mozes voorwaar noch uit mondelinge overleveringen, noch uit geschrevene oorkonden weten kon, al wilden wij de schrijfkunst ook zoo oud maken als de wereld zelve. Te willen vooronderstellen, dar mozes, door langdurige en scherpe navorschingen, eindelijk tot de waarheid eener zaak zou doorgedrongen zijn, waaromtrent de Grieksche en Romeinsche wijsgeeren, in veel lateren tijd, door hunne bespiegelingen zich zulke verschillende en geheel uiteenloopende denkbeelden gevormd hebben, schijnt ons even ongerijmd toe, als om ons te willen diets maken, dat mozes, door zijne hooge verbeelding vervoerd, de schepping des hemels en der aarde zóó afgeschilderd zou hebben, als wij die van hem leeren kennen; daar er toch in dezelve zoo veel voorkomt, geheel strijdig met de toen plaats hebbende

{==356==} {>>pagina-aanduiding<<}
denkbeelden der Egyptenaren. Wij voor ons willen liever met het gevoelen van onderscheidene geleerden instemmen, en hier eene bijzondere Goddelijke openbaring aannemen, welke aan mozes, of misschien reeds aan onze eerste voorouders in het Paradijs, datgene mededeelde, wat anders zelfs voor het oog des grootsten wijsgeers verborgen zou zijn gebleven.
Ofschoon mij dunkt, dat men zulks met opzigt tot de scheppingsgeschiedenis mag aannemen, willen wij echter niet vooronderstellen, dat dit in alles heeft plaats gehad, wat mozes ons mededeelt van hetgeen vóór zijnen leeftijd voorgevallen is: wij zijn veeleer van gevoelen, dat mozes eene of andere bron gehad hebbe, waaruit hij zijne kennis geput heeft. Deze zullen waarschijnlijk van tweederlei aard geweest zijn: mondelinge overleveringen en geschrevene oorkonden.
Mondelinge overleveringen alleen konden hiertoe misschien voldoende zijn, daar toch van adam tot mozes slechts vier of vijf geslachten elkander opgevolgd waren, en de berigten dus niet door veler monden behoefden te gaan. Adam toch kon zijne wederwaardigheden aan lamech mededeelen, en, daar deze gelijktijdig met sem geleefd heeft, kon die de berigten van dezen overnemen. Sem, de stamvader der Semiten, leefde na den zondvloed nog 400 jaren, in welken tijd abraham reeds geboren was. Abraham kon alle lotgevallen des menschelijken geslachts, welke zijnen stamvader sem bekend waren, bij overlevering aan zijnen zoon en kleinzoon isaäk en jakob mededeelen. En ofschoon er, wel is waar, volgens het meest algemeen gevoelen, tusschen jakob en mozes nog bijna vier eeuwen verliepen, was echter het geslacht van jakob toen reeds talrijk genoeg, om al deze berigten te bewaren, en na verloop van tijd aan mozes mede te deelen. Zou men ook niet hierin de wijsheid des Allerhoogsten kunnen opmerken, die het leven der eerste menschen op zoo vele honderden jaren bepaalde? En daar men al vroeg gewoon was, door een of ander op-
{==357==} {>>pagina-aanduiding<<}
gerigt gedenkteeken deze of gene gebeurtenis der vergetelheid te ontrukken, vond het geheugen hierin reeds spoedig een groot hulpmiddel, en kon men met dit gedenkteeken niet slechts de voorgevallene zaak, maar te vens de lotgevallen der met haar in verband staande personen zich te binnen brengen.
Daar men echter in dit boek menigvuldige sporen aantreft, dat geschrevene oorkonden (waaronder misschien ook eenige in beeldspraak vervat) mozes tot eene milde bron verstrekt hebben, waaruit hij zijne kennis aan de oude geschiedenis putte, mogen wij ook deze gerust als zoodanig beschouwen.
Dat de schrijfkunst ten tijde van mozes bekend was, hieraan zal, vertrouwen wij, niemand twijfelen, die weet, dat cadmus, een Pheniciër, die bijna gelijktijdig met onzen geschiedschrijver leefde, het letterschrift uit zijn vaderland in Griekenland heeft overgebragt. Waarom zouden wij dan ook niet mogen aannemen, dat hetzelve reeds vóór dien tijd in Opper-Azië, waaronder ook Egypte, bekend was; en dat de Pheniciërs de kennis aan hetzelve door hunnen koophandel, welken dit volk reeds in de vroegste tijden dreef, aan de hun omringende volken medegedeeld had? Ten zij men met goguet (De l'origine des loix etc. chez les anciens peuples. Paris 1758.) wilde aannemen, dat de Egyptenaars zelve als de uitvinders der schrijfkunst moeten beschouwd worden; welke tevens geene onaannemelijke gissingen voordraagt omtrent de wijze, waarop men tot derzelver ontdekking zou gekomen zijn. Dat men eerst op linnen geschreven heeft, getuigt ook plinius (Hist. Nat. Lib. XIII. Cap. 11) die verklaart, dat de kunst, om op linnen te schrijven, hem toescheen, uit de oude schrijvers, door hem geraadpleegd, veel ouder te moeten zijn dan de Trojaansche oorlog. Waarom zouden wij niet mogen stellen, dat de Hebreërs, even als de Romeinen, hunne libri lintei gehad hebben? En wanneer wij de berigten, welke wij bij eusebius van sanchoniaton, den Phenicischen geschied-
{==358==} {>>pagina-aanduiding<<}
schrijver, vinden, mogen gelooven, worden wij nog meer in dit ons gevoelen versterkt. Deze toch verhaalt, (Praeparatio Euangelica, Lib. I. Cap. 9) dat sanchoniaton, die gezegd wordt ouder te zijn dan de
Trojaansche oorlog, de geschiedenis der Joden met waarheidsliefde opgesteld heeft, zoo als hij die uit de archiven der steden en de in tempels bewaarde geschriften verzamelde.
II. Alles, wat wij van homerus weten, is als met een' dikken nevel bedekt, waardoor het licht der waarheid slechts hier en daar een' flaauwen straal kan doen dringen. Reeds vroeg was deszelfs geschiedenis met vele fabelen doorweven, waaruit men de waarheid zeer moeijelijk kan leeren kennen en van het verdichte afzonderen. Herodotus (of wie ook anders, daar het door vele geleerden ontkend wordt, dat hij de schrijver is) heeft ons een kort levensberigt van homerus nagelaten, opgesteld uit de fabelen en verhalen van zijnen tijd. Hierin leert hij ons, dat homerus, eerst melesigenes genaamd, naar de rivier Meles, in de nabijheid der stad Cumae geboren is. Wie zijn vader geweest zij, meldt hij ons niet; deze schijnt echter zekere maeon geweest te zijn, daar homerus meermalen den naam van maeonides, zoon van maeon, draagt. Zijne moeder was critheis, dochter van menalippus. Na den dood harer ouders was zij genoodzaakt, voor zich en haren zoon, door spinnen zich het noodwendige des levens te verschaffen. Dit in aanmerking genomen zijnde, hebben de uitleggers gemeend, dat hij, Ilias XII. vs. 433, den toestand zijner moeder met deze woorden afgeschilderd heeft: ‘Gelijk eene arbeidzame huisvrouw, verpligt om van haren handenarbeid te leven, de weegschaal in de hand, met regt en billijkheid de wol weegt, welke zij gesponnen heeft, ten einde voor dezelve den bepaalden prijs te kunnen ontvangen, waarmede zij hare kinderen onderhouden moet.’ De meeste geleerden zijn echter van gevoelen, dat wij Iönië als het vaderland van homerus beschouwen moeten: vooreerst, omdat hij in zijne gedichten van het Iönisch

{==359==} {>>pagina-aanduiding<<}
dialect het meest gebruik maakt; ten andere, omdat alle steden, welke elkander de eer betwistten van den grooten Dichter te hebben voortgebragt, tot den Iönischen Staat behoorden. Aan welke van dezen echter die eer toekomt, kunnen wij met geene zekerheid zeggen. Waarschijnlijk is zulks Chios geweest: dit toch was reeds strabo's gevoelen. Ook simonides en theocritus noemen hem den Zanger van Chios. Ja, homerus zelf noemt zich, in den Hymnus aan apollo (zoo wij dien aan hem mogen toekennen), den blinden, die te Chios woont.
De naam Homerus, welke in den Cumaeschen tongval blind beteekent, heeft bij velen het vermoeden doen ontstaan, dat wij hem als een' blindgeborenen moeten beschouwen. Om nu niet te zeggen, dat het, mij dunkt ik durf haast stellen, onmogelijk is, dat iemand, die nimmer het daglicht aanschouwd heeft, al datgene kan beschrijven en afschilderen, wat wij bij homerus vinden, wordt ons bovendien in boven aangehaalde levensbeschrijving uitdrukkelijk berigt, dat hij niet blind, maar ziende geboren is; terwijl er tevens § 13 de reden bijgevoegd wordt, waarom hij den bijnaam van den blinden gekregen heeft. Toen hij eenigen ouderdom bereikt had, schijnt hij met zekeren mentes, een beminnaar der dichtkunst, Egypte, Afrika en Spanje doorreisd te hebben, alwaar hij veel kennis, tot het vervaardigen zijner gedichten noodzakelijk, opdeed. Daarna blind geworden zijnde, en in min gunstige omstandigheden verkeerende, was hij genoodzaakt, zich naar verscheidene steden te begeven, om daar, door het voorzingen zijner gedichten, zich levensonderhoud te verschaffen. Te Chios aangekomen zijnde, stichtte hij aldaar eene school, waar hij zijne gedichten voordroeg. Van daar naar Athene willende vertrekken, werd hij te Iö ziek, en stierf aldaar.
Ziet hier kortelijk homerus' levensloop opgegeven, zoo als ons dezelve door herodotus wordt medegedeeld. In welken tijd homerus geleefd hebbe, kunnen wij met geene zekerheid zeggen. De marmerzuilen van

{==360==} {>>pagina-aanduiding<<}
Arundel plaatsen zijnen leeftijd 300 jaren na de verovering van Troje, 960 vóór J.C. Daar echter lycurgus, die ook 300 jaren na Troje's val geleefd heeft, gezegd wordt zijne geschriften het eerst in Azië ontdekt te hebben, schijnt hij iets vroeger geleefd te hebben. Wij plaatsen daarom, met anderen, zijnen leeftijd tusschen 200 en 300 jaren na Troje; dat is, ten tijde van de Israëlitische Koningen david en salomo, daar de belegering van Troje ten tijde van de Rigteren gideon en jephtha schijnt plaats gehad te hebben.
Te willen aantoonen, wat hem aanleiding gaf tot het schrijven zijner Ilias en Odyssea, (bij welke wij ons alleen zullen bepalen) alsmede derzelver inhoud mede te deelen, zou tijdverspillen zijn. Ook zullen wij ons niet met de geschillen inlaten, welke er onstaan zijn, of men deze gedichten aan homerus toekennen kan; en zoo ja, of hij er alleen de vervaardiger van is. Gaan wij liever over
III. tot eene vergelijking tusschen den trap van kennis en beschaving in het Oosten en Westen. Dit toch sluit het woord Humaniteit, dunkt mij, in zich, waardoor wij al datgene willen verstaan hebben, wat den mensch den naam van mensch meer waardig maakt, en tot zijne opleiding en vorming medewerkt. Wij willen dan den trap van menschelijkheid bij beide volken nagaan, en hiertoe spreken, 1. over hunnen godsdienstigen, 2. maatschappelijken, 3. wetenschappelijken, en 4. huiselijken toestand.
1. De godsdienstige toestand. - Dat de Hebreërs in het godsdienstige zeer veel boven de Grieken en alle andere volken uitmuntten, hiervan is voorzeker elk onzer, M.H., ten volle overtuigd, wien Gods bijzondere zorg voor dit volk in dat opzigt niet onbekend is. Door jehova's onmiddellijke tusschenkomst werd toch de kennis aan Hem, den alleen waren God, in de aartsvaderlijke tent bewaard. Dien jehova kenden zij dan ook als den Allerhoogsten God, die hemel en aarde bezit (Gen. XIV:18, 22), als den Eeuwigen (H. XXI:32),

{==361==} {>>pagina-aanduiding<<}
Almagtigen (H. XVII:1) en Regtvaardigen (H. XVIII:25). Zij ondervonden ook, dat de Voorzienigheid Gods zich tot het menschdom in eene onbepaalde mate uitstrekt. Getuigt niet jozef, Gen. XLV:5-8, dat die Voorzienigheid zijn leven alzoo bestuurd had, opdat velen in het leven behouden mogten worden?
Hoe verre waren nog de Grieken ten tijde van homerus, ruim vier eeuwen later, en zijn, helaas! nog heden velen van zulk eene kennis der Godheid verwijderd! Om niet te zeggen, dat zij den waren God niet kenden, zoo waren toch ook de volksdenkbeelden omtrent hunne Goden zeer gebrekkig. Zij hadden, wel is waar, even als bijna alle afgodische volken, onder de menigte hunner Goden éénen, van wien alle anderen, welke ieder over ééne of meerdere zaken het opzigt hadden, afhankelijk waren, terwijl het geheel door hunner aller Hoofd en Vader, zeus, bestuurd werd; maar ook de magt van dezen werd door het Noodlot zoo zeer beperkt, dat hij dikwijls belet werd zijnen wil ten uitvoer te brengen. Dat ook de verschillende gevoelens en gezindheden der overige Goden hem hierin zeer hinderlijk konden zijn, leeren wij ten duidelijkste uit den Trojaanschen oorlog. Deze Goden waren hierin alleen van hunne vereerders onderscheiden, dat hunne hoedanigheden grooter en verhevener waren dan van dezen, maar bezaten anders dezelfde hartstogten en neigingen, welke wij bij de menschen bespeuren. De Godenrij van homerus kunnen wij, dunkt mij, als eene groote hofhouding beschouwen, wier zetel op den Olympus gevestigd was. Hoe diep rampzalig was dan niet dat volk, en zijn nog heden ten dage al die volken, die hun vertrouwen stellen op, en hulp en heil verwachten van zulke Goden, die in den volsten nadruk Niet-Goden zijn! Zij mogen ooren hebben, maar hooren het gebed niet, dat voor hen wordt uitgestort; oogen, maar zien het leed niet, waarin hunne vereerders verkeeren, en, al aanschouwden zij hunne ellende, de magt ontbrak hun toch, om eenigen bijstand te verleenen. Driewerf ge-
{==362==} {>>pagina-aanduiding<<}
lukkig daarentegen hij, die zijn vertrouwen op den Heer stelt, die een Helper is dergenen, die tot
Hem roepen! Daar wij echter deze meerdere, of liever éénige kennis aan den éénen waren God, bij abraham en zijn geslacht, aan de bijzondere zorg van God moeten toeschrijven, die dezen verkoor, om de kennis aan Hem op aarde te bewaren, willen wij de Grieken hieromtrent in niets beschuldigen, maar ons liever verheugen over dezen wijzen maatregel des Allerhoogsten, waardoor het licht der waarheid ook tot ons is doorgedrongen.
In de wijze van godsdienstige vereering vinden wij echter bij beide volken de grootste overeenkomst. Reeds ten tijde onzer eerste voorouders zien wij, dat de mensch, door dankbaarheid voor ontvangene weldaden gedreven, of door eene bijzondere Goddelijke tusschenkomst opgewekt, zijne hulde aan jehova door offeranden toebragt, welke steeds met gebeden en dankzeggingen gepaard gingen. Ofschoon men den oorsprong der offeranden misschien alleen te zoeken hebbe in de dankbaarheid van den voor Gods zegeningen gevoeligen mensch, willen wij hier echter niets beslissen, daar wij hieromtrent met zekerheid niets uit de gewijde schriften leeren kunnen. Deze wijze van vereering der Godheid vinden wij voorts ten allen tijde bij de Israëliten in gebruik, nu in eene meerdere, dan in eene mindere mate. Hierin bestonden ook grootendeels de godsdienstplegtigheden der Grieken. Homerus geeft ons (Ilias I) eene zeer volledige beschrijving van eene offerande, welke de Grieken aan apollo moesten toebrengen, om zijnen toorn af te wenden: want ook hiertoe werden de offeranden zeer dikwijls door de Grieken gebezigd. Kozen de Aartsvaders meestal zoodanige plaatsen tot offeren uit, welke door eene gewigtige gebeurtenis belangrijk waren, zoo als wij van abraham lezen, dat hij te Morea, Bethel en op andere plaatsen altaren oprigtte, en bij Berseba een bosch plantte ter gedachtenis. De Grieken verrigtten dit, even als wij zulks na de oprigting van Tabernakel en Tempel bij de

{==363==} {>>pagina-aanduiding<<}
Israëliten vinden, in de tempels, welke zij den Goden gewijd hadden, en voor Troje ook voornamelijk op het strand bij de schepen, gelijk uit boven aangehaalde plaats te zien is.
Waren het ten tijde der Patriarchen nog de hoofden der huisgezinnen, die het offer, aan jehova toegebragt, ontstaken, bij homerus zien wij, dat deze plegtigheid ook nog toen ter tijd door de hoofden des volks verrigt werd, zoo als Ilias I en II, waar agamemnon het offer voor apollo en jupiter ontsteekt; en Odyssea XIV verhaalt hij, hoe eumeus, eer hij voor ulysses den maaltijd aanregtte, den Goden offerde. Er waren echter in het Grieksche leger ook bovendien personen, welke er bijzonder toe verpligt waren, om de offers te onsteken. Zoo vinden wij, Ilias I, van den Priester chryses, Boek V van dares en hypsenor melding gemaakt, en Ilias VI wordt theano priesteresse van minerva genoemd. Daar wij echter gezien hebben, dat de Trojaansche oorlog ten tijde der Israëlitische Rigteren heeft plaats gehad, zoo weten wij ook, dat bij de Israëliten toen ter tijd niet alleen eenige bijzondere personen, maar een geheele stam tot de dienst der Godheid afgezonderd was.
Om nu van de verschillende wijze, waarop bij beide volken de lijken behandeld werden, niet te spreken, willen wij hunne gedachten over den toestand des menschen na den dood gadeslaan. Deze waren hoogsteenvoudig en zinnelijk. Dat er na den dood nog iets van den mensch overbleef, hierin kwamen beide overeen. De Grieken verdeelden daarom den mensch in het σῶμα of hunne eigene persoon (ἄυτος) en de ψυχὴ, welke in vorm en gedaante wel met het ligchaam overeenkwam, maar evenwel onzienlijk en ontastbaar was. Achilles immers wordt gezegd, Ilias XXIII. vs. 103, zijne handen naar de ψυχὴν van patroclus te hebben uitgestrekt, maar die niet te hebben kunnen vatten. Hier wordt er nog, als een derde bestanddeel van den mensch, het εἴδωλον bijgevoegd, hetwelk vers 72 bij verwisseling voor de ψυχὴ

{==364==} {>>pagina-aanduiding<<}
schijnt in de plaats gesteld te worden. De ψυχὴ, bij den dood van den mensch, zoo die natuurlijk was, uit den mond, (Ilias IX. vs. 409) of zoo een held aan zijne bekomene wonde stierf, uit deze zeer snel uitgaande, (Ilias XIV. vs. 519) begaf zich naar de benedenwereld of het verblijf van pluto, Αἵδης genaamd, (Ilias XXIV. vs. 856) waar zij echter niet eer toegelaten werd, dan nadat aan het ligchaam, waaruit zij was getogen, de laatste eer bewezen was. (Ilias XXIII. vs. 72.)
De benedenwereld was dan het bestendig verblijf voor dit overschot van den mensch, waar hetzelve alle neigingen en gezindheden behield, en ook dezelfde bezigheden waarnam, waarmede het ligchaam zich onledig gehouden had. Dit zien wij onder anderen Odyssea XI, waar ulysses, in de benedenwereld nedergedaald zijnde, de schimmen zijner afgestorvene vrienden (ἐίδωλα) herkende, doordien zij door hunne gedaante en handelingen zich ten duidelijkste deden kennen.
Dat het terstond na den dood met den mensch niet geheel gedaan was, maar dat er nog iets van hem overbleef, was ook der Aartsvaderen gevoelen. Hoe toch zou anders jakob, meenende dat zijn zoon jozef dood was, kunnen zeggen: ‘dat hij rouwbedrijvende tot zijnen zoon in het doodenrijk (den לוא
{== afbeelding 	==} {>>afbeelding<<}
    
, niet het graf) zou nederdalen?’ Gen. XXXVII:35. Het leven werd door hen eene reis der vreemdelingschap naar het vaderland der ruste genoemd, en het sterven als een verzamelen tot hunne vaderen beschouwd. Niet dat dit, dunkt mij, van het ligchaam op te vatten is, hetwelk toch na den dood der aarde ter bewaring werd overgegeven, opdat het zich met het stof, waaruit het genomen was, weder zou kunnen vereenigen; maar van de ש
{== afbeelding 	==} {>>afbeelding<<}
    
 of ziel, welke na den dood het ligchaam verliet, om in eenen staat van rust en werkeloosheid over te gaan. Dit verblijf, welks ingang aan het uiterste der aarde was, lag in den diepsten afgrond en akelige duisternis gehuld,

{==365==} {>>pagina-aanduiding<<}
waarheen de schimmen van alle overledenen zich begaven, en zich in een' en denzelfden toestand bevonden, zonder onderscheid van rang of staat. Het zij ons vergund, hier eene plaats uit het boek Job aan te halen, welke ons dit ten duidelijkste leert. Daar lezen wij toch, H. III:17-19:

Daar houden de geweldenaars op met woelen; 
Daar rusten zij, vermoeid en krachteloos; 
Daar hebben de slaven eene volkomene ruste, 
En hoeren de stemme des drijvers niet; 
Daar zijn kleinen en groeten dezelfden; 
Daar is de slaaf vrij van zijnen heer. 


Dat dit het gevoelen der Grieken niet was, hebben wij reeds boven gezien, en schijnt het ook niet ten tijde van euripides geweest te zijn. Hoe toch zou anders hecuba hebben kunnen vreezen, dat zij, die eertijds Koningin, doch nu slavin was, ook als zoodanig in de benedenwereld zou verkeeren? (Euripides, Hecuba, vs. 532.)
2. De maatschappelijke toestand. - Principio rerum, gentium nationumque imperium penes Reges erat. Zoo vangt justinus zijne geschiedenis aan; van welk gevoelen ook cicero is, wanneer hij, de Legibus, Lib. III. Cap. 2, zegt: Omnes antiquae gentes quondam Regibus paruerunt; en, ofschoon wij volkomen met hen instemmen, schijnt echter ook deze regel aan eenige uitzondering onderworpen te zijn. Bij de Hebreërs ten minste schijnt dit, dunkt mij, geene plaats gehad te hebben. Ten tijde der Patriarchen toch waren het de hoofden der huisgezinnen, die het hoogste gezag in handen hadden; waarvan wij een voorbeeld vinden in thamar, die door haren schoonvader juda met den brandstapel bedreigd werd. Men zou dit misschien ook eene soort van Monarchij noemen kunnen, even als zulks de Theocratie was, waarmede dit volk naderhand begiftigd werd, en waarbij zij jehova tot hunnen Koning aannamen. Bij de Grieken echter was, even als

{==366==} {>>pagina-aanduiding<<}
zulks bij de Romeinen plaats had, reeds in de vroegste vorming van hunnen staat, het bewind in de handen der Koningen. Dit toch kan ons ook geenszins vreemd voorkomen, wanneer wij bedenken, dat het veel gemakkelijker voor den mensch is, aan éénen, dan aan meerderen te gehoorzamen. En dat ook homerus de eenhoofdige regering op hoogen prijs stelde, is u allen bekend uit Ilias II vs. 204:

ὸυκ ἀγαθὸν πολυκοιρανιη. Εἵς κοίρανος ἔστω 
εἵς βασιλεὺς ...... 


Hoe gering ook het gezag dezer eerste Koningen moge geweest zijn, zij stonden in geene mindere eer en aanzien bij hun volk, dan de Aartsvaders bij hunne huis- en stamgenooten. Ook bij de Grieken bespeuren wij een' grooten eerbied voor den ouderdom. Het waren vooral de grijsaards, die, door ondervinding wijs geworden, de vergaderingen met hunnen raad bijstonden. Dit zien wij op verscheidene plaatsen in den wijzen nestor, welken wij, Ilias IV. vs. 23, terwijl hij opstaat om zijne stem te doen hooren, er deze woorden hooren bijvoegen: dat hij raad zou geven, omdat deze eer den ouden toekomt. Ook hooren wij den jongen diomedes, in eene vergadering van helden, waaronder hij zich met regt mogt scharen, tot agamemnon zeggen, dat hij spreken zou, zoo men hem wegens zijne jongheid niet verachtte.
Niets werkt voorzeker meer mede tot welzijn van eenen Staat, dan dat dezelve op goede wetten en inrigtingen gegrond is. Het zoogenaamd jus talionis en de wet, op den doodslag bepaald, zijn, zoo ver mij bewust is, de eenigste, waarvan wij in dit tijdperk melding gemaakt vinden. Daar deze Staten nog in hunne eerste opkomst waren, behoefden zij er voorzeker nog niet vele, en konden de ontstane geschillen, volgens regt en billijkheid, door de Hoofden en Koningen gemakkelijk beslist worden.
Wij zouden thans nog kunnen spreken over het aan-
{==367==} {>>pagina-aanduiding<<}
gaan van verbonden en verdragen; het voeren van den oorlog, dien geesel der menschheid, dien wij reeds zoo spoedig zijne woede zien uitoefenen; doch, daar deze gewis weinig heeft bijgedragen tot heil van het menschdom, willen wij ons nu liever bepalen bij die zaken, welke tot welzijn van den Staat en tot veredeling van den mensch zeer veel hebben toegebragt en nog medewerken.
3. Kunsten en Wetenschappen. - Wij zullen hiertoe ons oog vestigen, 1. op de werktuigelijke, 2. op de fraaije kunsten, en 3. op de wetenschappen.
1. Dat het de landbouw is, welken wij als de eerste bron kunnen beschouwen, waaruit kennis en beschaving zijn voortgevloeid, leert ons de Schrijver van het werk sur l'origine etc., wanneer hij. Tom. I. pag. 63, zegt: ‘L'agriculture a donné successivement naissance à la plus grande partie des arts; les arts ont produit le commerce, et le commerce a nécessairement occasionné quantité de réglemens: il a même fallu, par la suite, étendre ou reformer ces réglemens, è mesure que le commerce s'est étendu et que l'industrie s'est perfectionnée, qu'il s'est introduit de nouveaux signes de denrées, qu'on a fait de nouvelles récherches et que l'abondance a produit le luxe ou la sumptuosité.’
Dezen zien wij dan ook, bijna gelijktijdig met de veehoederij, in de vroegste tijden op aarde zijnen oorsprong nemen. Kaïn immers bebouwde de aarde, terwijl abel zich met het verzorgen en oppassen van zijn vee onledig hield. Na den zondvloed vinden wij ook noach met den landbouw bezig. Deze kennis, om de aarde te bebouwen, moge toen nog zeer eenvoudig geweest zijn, te meer daar de menschen hun verblijf hadden in zulke streken, welke door groote vruchtbaarheid uitmuntten, ten tijde van abraham toch schijnt dezelve, vooral de korenbouw, reeds groote vorderingen gemaakt te hebben. Deze verbouwde reeds verscheidene soorten van tarwe, daar wij Gen. XVIII:6 lezen, dat zijne huisvrouw uit het fijnste tarwemeel koeken bakte.

{==368==} {>>pagina-aanduiding<<}
Isaäk, in het bebouwen des lands zijns vaders voetspoor volgende, had ook hierdoor zulke schatten verworven, dat de Filistijnen hem dezelve zeer benijdden (Gen. XXVI). Dat de landbouw ook ten tijde van jakob geenszins onbekend was, blijkt ons, wanneer wij lezen, dat jozef met zijne broeders in het veld schoven bond. En welk eene hoogte moet de korenbouw ook niet reeds toen en eerder in Egypte, die korenschuur van het Oosten, bereikt hebben! Ook schijnt de wijnbouw, nadat noach den eersten wijnstok geplant en het bedwelmend vocht gesmaakt had, meer en meer volmaakt te zijn; zoodat men ten tijde van jakob den Sorec reeds als den uitmuntendsten en aangenaamsten kende. Wanneer wij de wetten, door mozes op akkers en akkerbouw gegeven, nagaan, zouden wij dan niet zeggen, dat de inrigting van den Israëlitischen Staat op den akkerbouw gegrond was?
Is het wel noodig, M.H., u aan te toonen, dat ook de Grieken, ten tijde van homerus, land- en akkerbouw beoefenden? Wie is er toch, die het 18de Boek der Ilias gelezen heeft, en hieraan nog twijfelt? De beschrijving van achilles' schild levert ons hiervan een ontegenzeggelijk bewijs op. Hierop was een uitgestrekt land afgemaald, waarop talrijke akkerlieden hunne ploegen door de aarde dreven. Op een ander, met gouden korenaren bedekt, maaijen de maaijers met scherpe sikkels het koren af, dat langs de voren valt; terwijl drie andere maaijers, wien de jongens het opgeraapte koren overgeven, hetzelve in schoven zamenbinden. Er wordt ook een wijngaard op afgebeeld, waaraan een groot getal zwarte druiventrossen hangt, uit welke weldra het edel, verkwikkend vocht geperst zal worden.
En wat de veehoederij betreft, daar toch deze de voornaamste bezigheid der Aartsvaderen was, behoeven wij hierbij voorzeker niet langer stil te staan; maar willen liever nagaan, of ook de Grieken dezelve beoefenden. Al ware het ook, dat men bij homerus geene

{==369==} {>>pagina-aanduiding<<}
uitdrukkelijke berigten hieromtrent vond, dan zouden wij echter, dunkt mij, gerust mogen aannemen, dat de veeteelt, hoewel niet op zoodanige wijze als aan de Aartsvaderen, echter niet geheel en al aan hen onbekend was. Dit blijkt ons immers ten duidelijkste uit de menigvuldige offeranden, waarvan wij gewag gemaakt vinden. Vanwaar kreeg men anders dat groot aantal ossen, schapen en geiten, welke den Goden ter eere geofferd werden? En dat ook Grieken, even als Hebreërs, met ossen dorschten, zien wij Ilias XX. vs. 495, vergel. met Deut. XXV:4. Doch wat zou ons dit duidelijker kunnen leeren, dan wederom de beschrijving van het schild van achilles? Hier vinden wij op voorgesteld, hoe de vijand, op eene hoogte gezeten, de terugkomst der witte schapen en ossen afwacht. Deze naderen weldra, door twee herders begeleid, die, geen verraad vermoedende, op hunne herdersfluiten een vrolijk deuntje spelen. Den in hinderlaag gelegen' vijand naderbij gekomen, worden zij door dezen omsingeld en van het leven beroofd, terwijl hij hunne kudde als buit medevoert. Homerus verhaalt ons ook, Odyss. XIV, dat ulysses bij zijn hof te Ithaca 12 stallen had, waarin 360 varkens onderhouden werden. Het was bij de Grieken, even als bij de Aartsvaderen, ook naar de menigte van vee, die iemand bezat, dat zijne bezittingen geschat werden. Zoo hooren wij diomedes, (Ilias XIV. vs. 120) zich op den rijkdom zijns vaders beroemende, hem een' bezitter van vruchtbare velden, uitgestrekte bouwgronden en talrijke kudden noemen. Wij vinden in de Ilias ook verscheidene voorbeelden, dat helden zich evenmin schaamden, de zorg voor hun vee op zich te nemen, als een abraham, isaäk en jakob. Zoo
hooren wij b.v., Ilias VI, andromache tot hecuba zeggen, dat hare zeven broeders door achilles op éénen dag omgebragt waren, terwijl zij over hunne kudde waakten. Dat ook aeneas soms zelf de zorg voor zijn vee op zich

{==370==} {>>pagina-aanduiding<<}
nam, blijkt ons onder anderen uit Ilias XX, waar achilles aeneas verwijtende toeduwt: ‘Heugt u die dag niet, op welken ik u, bij uwe kudde overvallende, met den grootsten spoed den berg Ida deed afdalen?’ Daar dit echter tot de kinderlijke eenvoudigheid dier tijden behoort, willen wij hierover straks nader spreken. Dit zij thans genoeg over landbouw en veehoederij. Laat ons nu nog kortelijk eene en andere kunst en uitvinding gadeslaan, welke wij in dit tijdperk in meerdere of mindere mate bekend zien.
Onder de eerste uitvindingen, waarvan wij in de H.S. melding gemaakt vinden, behoort die van het bearbeiden van koper en ijzer door tubal of tubal kaïn, zoon van lamech. Wie de metalen, in de ingewanden der aarde verborgen, het eerst ontdekt heeft, weten wij niet. Tubal wordt ons wel als de eerste bewerker der metalen opgegeven; maar zij schijnen reeds toen ter tijd bekend geweest te zijn. Vele natuurlijke oorzaken kunnen tot de ontdekking der mijnen medegewerkt hebben. Daar het door natuurkundige onderzoekingen gebleken is, dat goud en zilver, maar vooral koper, hetwelk ook in de eerste tijden het meest gebruikelijk metaal schijnt geweest te zijn, niet diep in de aarde verborgen zijn, kan hetzelve zeer gemakkelijk, wanneer door bliksem of aardbeving rotsen verbrijzeld of gebergten vaneengescheurd werden, ontbloot geworden en zoo tot de eerste kennis der menschen gebragt zijn. Op deze wijze werd toch ook in de 17de eeuw eene goudmijn in Peru ontdekt. Omvergeworpene boomen deden eenen Indiaan de beroemde mijn van Potosi kennen. Ook stortregens hebben hieraan niet weinig toegebragt, welke, met geweld afstroomende van het gebergte, het bovenzand met zich voerden, en op deze wijze het met goud, zilver of ander metaal vermengde zand ontblootten. Zeer fraai wordt dit ontdekken der mijnen door lucretius bezongen, in het 5de Boek van zijn gedicht De rerum natura, vers 1242 verv.:

{==371==} {>>pagina-aanduiding<<}


Ignes, ubi ingenteis silvas ardore cremarat 
Montibus in magnis, seu coeli fulmine misso; 
Sive quod inter se bellum sylvestre gerentes; 
Hostibus intulerant ignem formidinis ergo; 
Sive quod inducti terrae bonitate, volebant 
Pandere agros pingues, et pascua reddere rura; 
Sive feras interficere, et ditescere praeda: 
Nam fovea atque igni prius est venerarier ortum, 
Quam sepire plagis saltum, canibusque ciere. 
Quicquid id est: quacunque e causa flammeus ardor. 
Horribili sonitu sylvas exederat altis 
Ab radicibus, et terram percoxerat igni; 
Manabat venis ferventibus in loca terrae 
Concava conveniens argenti rivus et auri, 
Aeris item et plumbi: quae cum concreta videbant 
Posterius claro in terris splendere colore; 
Tollebant nitido capti levique lepore, 
Et simili formata videbant esse figura 
Atque lacunarum fuerant vestigia cuique. 


De eerste kennis aan de bewerking der metalen zal voorzeker zeer eenvoudig geweest zijn. Door gebrek aan berigten kunnen wij hieromtrent vóór den tijd van abraham met zekerheid niets zeggen. Uit de vorderingen, die wij in den akkerbouw bespeurd hebben, mogen wij gerust aannemen, dat men de tot denzelven noodzakelijke werktuigen wist te vervaardigen, zonder welke hij die hoogte niet kon bereikt hebben. Ook werden er gewis tot het bouwen der ark, alsmede tot het scheren der schapen, waarvan wij Gen. XXXI:12 een berigt vinden, eenige werktuigen vereischt. Het is echter ten tijde van mozes bij den tabernakelbouw, dat wij ook deze kunst tot eene aanmerkelijke volmaaktheid gebragt zien, vooral die om in koper te werken, daar de kunst, om van goud en zilver het een en ander te vervaardigen, reeds ouder schijnt. Men had toch ten tijde van abraham reeds zilveren geldstukken, onder den koopman gangbaar, Gen. XXIII:16; de knecht van abraham had ook voor de bruid van zijnen heer gouden en zilveren kleinooden medegenomen, Gen.

{==372==} {>>pagina-aanduiding<<}
XXIV:22, 53. Jozef ontving van faräo eene gouden halsketen ten geschenke en dronk uit zilveren bekers, Gen. XLI:42 en XLIV:2.
Bij homerus vinden wij verscheidene bewijzen, dat men te zijnen tijde in deze kunst reeds groote vorderingen gemaakt had. De wapenen zijner helden waren alle van koper, Ilias IV. vs. 511 en XXII. vs. 560, Odyss. XXI. vs. 423 en andere plaatsen. Ook wist men toen reeds verscheidene werktuigen te vervaardigen, zoo als wij zien in de beschrijving van juno's wagen, Ilias V. vs. 720 volg. En wanneer men, Ilias XXIII. vs. 110, de Grieken een bosch ziet omhouwen op den berg Ida, ten einde patroclus een' brandstapel op te rigten; wanneer wij Odyss. V lezen, hoe ulysses in vier dagen een schip voor zich in gereedheid bragt, waarmede hij het eiland van calypso zou kunnen verlaten, dan moeten er, dunkt mij, reeds verscheidene werktuigen bekend geweest zijn, welke hun dien arbeid konden verligten. Hoe zou men anders ook zoo vele strijdwagens hebben kunnen vervaardigen en zoo vele schepen bouwen, om nu niet van de woningen, tempels en andere zaken te spreken?

(Het vervolg hierna.)


Middel tegen den vergiftigen beet van dieren.

De Eerw. j.g. fischer, eertijds Zendeling in Zuid-Amerika, poogt de algemeene opmerkzaamheid te vestigen op de waarschijnlijke nuttigheid van gewoon keukenzout, als geneesmiddel in geval van watervrees, zoo men namelijk mag onderstellen, dat, hetgeen beproefd tegen den beet van vergiftige slangen is bevonden, ook dezelfde uitwerkselen zal hebben in de hondsdolheid. Hij schrijft: ‘Ik heb alle soorten van pijnlijke en gevaarlijke slangebeten door plaatselijke aanwen-
{==373==} {>>pagina-aanduiding<<}
ding van zout genezen, eenige uren nadat dezelve gedaan waren. Zoodra ik mijn middel er op legde, nam de pijn af, en de lijder werd meer kalm. Ik hield het zout, een weinig met water bevochtigd, op de wonde, tot dat dezelve geheeld was. Dit gebeurde doorgaans in weinige dagen, en er volgden naderhand niet de minste nadeelige verschijnselen. - Ik zelf had nooit gelegenheid, een' dollen hond te zien, noch iemand, die van een' dollen hond was gebeten; ik kan dus niet bij eigene ondervinding van de watervrees spreken.’
Hij had onderscheidene geneeswijzen, maar zag de beste uitwerking, wanneer hij eene dikke laag pluksel, in sterke pekel nat gemaakt, op elke wonde legde, of op elke plaats, waar de tanden eenig merk hadden achtergelaten, al was de huid niet gekwetst. Hij liet een of of anderhalf once zout in een pond zuiver water smelten, en hield de wonden er bestendig nat mede. Het pluksel moet tweemaal op een' dag vernieuwd, en het gewonde deel om de twee uren bevochtigd, of door den lijder gewasschen worden, vooral indien eenige ontrustende teekenen, zoo als jeukte of pijn, zich openbaren.
In de Kent Herald en Morning Herald van 28 Julij 1827 wordt het volgende geval verhaald: ‘Een vriend van ons was vóór eenige jaren gebeten door eenen hond, die weinige uren daarna aan dolheid stierf. Terstond bij het ontvangen van den beet wreef hij zout in de wonde, en bemerkte nooit eenig nadeelig gevolg, daar buiten twijfel het zout de kracht van het vergif vernietigd, en den man hoogstwaarschijnlijk bewaard had voor het verschrikkelijk sterven aan de watervrees.’
De Heer fischer had in Bisschop loskiel's History of the Missions of the Moravian Church in North-America gelezen, dat er onder eenige stammen lieden waren, die zich over den beet van slangen geenszins verontrustten, alzoo zij in het zout een veilig geneesmiddel daartegen hadden, zoodat zij zelfs voor een glas rum zich zoo dikwijls zouden laten bijten, als men

{==374==} {>>pagina-aanduiding<<}
maar wilde. ‘Dit,’ schrijft hij, ‘was het, dat mij bewoog, om de genezing van vergiftige beten door middel van zout te beproeven; en het ging mijne verwachting te boven. Men wende het ook aan tegen den beet van dolle honden: welligt zal het gelukken.’





Blik op het plantenrijk in Brazilië.

Oude overleveringen, meerendeels bewaard in de liederen van volken, die reeds vóór langen tijd verdwenen zijn van de aarde, spreken van een overheerlijk eiland, dat vóór eeuwen verre in het westen bestond, en den Ouden alleen bekend was door de overdrevene beschrijvingen, welke zij, die er nooit geweest waren, goedvonden van hetzelve te geven.
Atlantis (zoo noemde men het éiland) lag diep in het westen, en had eene groote uitgebreidheid; hetzelve bood, in ongemeenen overvloed, dat alles aan, wat het merkwaardigste is onder de voortbrengselen van onze planeet. De hoeveelheid van edele metalen en diamanten, aldaar opgegraven, was niet te begrooten, en leverde eene wonderbare verscheidenheid op. Planten van zeldzame schoonheid vertoonden eene gedurige opvolging van bloemen en vruchten, en verspreidden de zoetste geuren; de dieren onderscheidden zich aldaar door kracht, snelheid en reusachtige grootte; en een edeler menschenras genoot in vrede de overvloedige rijkdommen van een land, dat bestuurd werd volgens billijke wetten en wijze instellingen. Doch eenmaal, dus luidt verder de overlevering, zijn de grondvesten van dit gelukkig eiland, ten tijde eener geweldige aardbeving, bezweken, en het is verdwenen in de golven van den Oceaan die het omringde.
Het stout vernuft en de standvastige moed van columbus hebben in lateren tijd dit zoo lang verloren land doen wedervinden; maar het lange tijdperk, gedurende hetwelk Amerika van de oude wereld was gescheiden, is met dikke duisternis bedekt gebleven. De geschiedenis van deszelfs oude en magtige Koningrijken, godsdienst, wijsgeerte, dichtkunst, enz. hecht zich door geenerlei zekere blijken aan de ons bekende geschiedenis des menschelijken geslachts. Enkele overblijfselen van hooge oudheid zijn in de oogen van den wijsgeer, die derzelver oorsprong verlangt te ken-
{==375==} {>>pagina-aanduiding<<}
nen, louter raadsels, wier oplossing men te vergeefs zoekt in den tegenwoordigen toestand der wereld. Amerika, zoo als hetzelve door eene ondervinding van drie eeuwen aan ons bekend is geworden, doet ons in zijnen staat van wildheid zien, dat de hoofdstoffen aldaar het menschengeslacht, hetwelk er woonde, geheel verdelgd hebben, terwijl bijkans alle sporen van deszelfs geschiedenis zijn vernietigd door de aanhoudende werking van natuurkrachten, waaraan niets vermag te wederstaan. Zoo hier, als elders op aarde, kan de onderzoeker minder den mensch en diens lotverwisselingen leeren kennen, dan wel andere voortbrengselen der natuur, die geene zoo groote veranderingen ondergaan hebben, en deswege beter te kennen zijn. De opmerker mag dan met dubbel genoegen stilstaan bij deze zoo groote en talrijke voortbrengselen der natuur, welke even zeer, als de eerste ontdekking, den naam van Nieuwe Wereld aan Amerika zouden mogen geven. Hier werd het berigt van de vorming der bergen als met verbazend groote letteren geschreven. De top van de bergketen der Andes, die zoo hoog boven de wolken zich verheft, en waarvan het voetstuk steeds wordt ondermijnd door onderaardsch vuur; de ontzettende zijtakken der bergen in Brazilië, welke diamant en de rijkste goudaders in zich
bevatten; voorts de verwonderlijke lagen van steenkool in Noord-Amerika, bieden den natuurkundige een wijd veld voor onderzoek en beoefening der vroegere geschiedenis van den aardbol. De dieren zelve, die er heden ten dage bestaan, vertoonen ons eene vreemde verzameling van ongewone gedaanten, terwijl wij tevens niet zonder verbazing kunnen denken aan de ongemeene vormkracht, die de Nieuwe Wereld eertijds had, waarvan wij nog sporen zien in de reusachtige geraamten, welke aan de boorden van de Rio de la Plata of van de Rio de San-Francisco gevonden, of door de Rio de Contat naar de zee afgevoerd worden. Maar in het plantenrijk vooral openbaart zich nog meer bijzonder het wonderbare vermogen der natuur in dit uitgebreid land. Indien de plantkunde van eenig aanbelang is voor de kennis van de aarde en van het klimaat, voor zoo verre de betrekking tot de zon hier in aanmerking moet komen, geldt dit bijzonder omtrent Amerika; want het plantenrijk is hier nog niet aan de heerschappij van den mensch onderworpen, en heeft bijkans overal diens pogingen verijdeld. De talrijke verscheidenheden, welke de planten in

{==376==} {>>pagina-aanduiding<<}
een groot gedeelte van Zuid-Amerika opleveren, verdienen allezins de opmerkzaamheid van natuurkundigen.
Het bloeijend rijk van Brazilië bevat ten naastenbij een derde gedeelte des vastenlands van Zuid-Amerika, besproeid wordende door den Oceaan, ter lengte van vele honderden mijlen, en eene menigte havens voor den handel van Europa aanbiedende. Twee groote wateren, die men wel twee zeeën van zoet water zou kunnen noemen, de Rio de la Plata en de Amazonen-rivier, vormen in het Noorden en Zuiden deszelfs natuurlijke grenzen. Ten Westen is het omgeven door rivieren, welke in deze breede stroomen uitloopen, door de Paraguay en de Madeira, wier bronnen zeer nabij elkander zijn. Dit ongemeen groot land, tot nu toe zoo weinig bekend, van 4o 18′ noorder- tot 34o 55′ zuiderbreedte, en van den Oceaan tot 67o ooster-lengte van Parijs zich uitstrekkende, heeft eene verwonderlijke verscheidenheid van grond. Men ziet er, in de nabijheid der hoogste bergen, uitgestrekte vlakten en heuvelachtige streken, bedekt met bosschen en velden, die verdeeld zijn door ontelbare beken en breede stroomen, die besproeid worden door groote meren, of door overstrooming veranderen in onmetelijke moerassen. Men geniet er overal de voordeelen van een gelukkig klimaat. Overal vindt men er de rijkdommen der keerkringen met den heilzamen overvloed van de gematigde luchtstreek vereenigd. Het plantgewas verstijft er nooit door den adem des winters. De grond, steeds in de kracht der jeugd, biedt te gelijk de voortbrengselen van den herfst en die der lente aan, en het groeijend rijk schijnt in gedurigen lofzang een scheppingsfeest te vieren, terwijl duizenden planten wegens kleur en geur allen even verwonderlijk zijn.
Men kan Brazilië van den zeekant niet naderen, zonder bijna overal getroffen te worden door deze pracht en grootheid der plantenwereld. De zandwoestijnen aan de kust van den Oceaan maken slechts een, bij vergelijking, zeer klein gedeelte der noordelijke gewesten uit, met name de lancôes grandes de Ceara, tusschen 2o en 3o zuiderbreedte, en in het zuiden vooral, tusschen Porto-Alegro en Monte-Video, van 29o tot 34o zuiderbreedte. Menigvuldige plassen zout water en eene reeks van meren, evenwijdig met den Oceaan, bewijzen, dat de Atlantische zee allengs teruggeweken is. Ook vindt men hier en daar breede streken met

{==377==} {>>pagina-aanduiding<<}
dor zand bedekt, waar slechts eenige planten groeijen, die een' ziltigen grond beminnen. Op deze weinige uitzonderingen na, vertoont er zich eene verwonderlijke groeikracht, en de kusten zijn bedekt met velerlei plantgewas. Waar de grond zich steil verheft, is dezelve bekroond met bosschaadje van donkergroene kleur, waaruit de palmboomen zich hoog verheffen, en den reiziger in de verte reeds schijnen te begroeten. Daar, waar het land allengs afhelt en vlak wordt langs de baaijen, welke diep binnenwaarts loopen, ziet men voortbrengselen uit het plantenrijk, die aan de kustlanden der keerkringen bijzonder eigen zijn, en wel voornamelijk dier boomsoorten, welke door eigene takken tot op groote afstanden zich voortplanten. Derzelver digt loof dekt het strand met eene vlecht of kroon, waarvan het lichtgroen dikwerf fraai afsteekt bij de roode vederen van den Ibis, die zich op de takken nederzet.
Wanneer men verder in het binnenland zich begeeft, komt men aan den voet van eene tamelijk hooge bergstreek, die nu eens zeer nabij de zeekust is, dan weder 150 tot 190 mijlen daarvan verwijderd en meestal evenwijdig met dezelve loopt. De gewone naam is daarom ook bijna overal Serra-do-Mar, of Cordillères der zee. Deze bergketen, grootendeels uit graniet bestaande, begint in het zuiden van het gewest Fernambuc. Aanmerkelijk lager wordende, loopt dezelve onder de gedaante van heuvels voort door het oostelijk gedeelte van Bahia, verschaft eenige bronnen voor de naakte en heete vlakten van dit landschap, en vertoont zich weder hooger ten zuiden van Rio Peniagaça. Derzelver kegelvormige toppen eindigen zelden in vlakten van eenige uitgebreidheid; sommigen bereiken eene hoogte van meer dan 3000 voeten, en vertoonen eene ruwe woestheid, die sterk afsteekt bij die voortbrengselen eener milde natuur, welke gewoonlijk de oorspronkelijke bergen omgeven. De grond, die de granietbrokken van de Serra-do-Mar bedekt, is eene zwarte en vette teelaarde, of een rood en zwaar zand, dat goudstof bevat. In de dalen ziet men uitgebreide moerassen. Daar is de grond nooit zoo droog, als in de pijnboombosschen van Duitschland; want dezelve wordt besproeid door eene menigte beken, en bevochtigd door de uitwasemingen van overvloedig houtgewas. Deze bergketen, de voormuur des lands van de zeekust, is in de gansche uitgestrektheid bedekt met hoog en digt geboomte, zoo oud schier als de rot-
{==378==} {>>pagina-aanduiding<<}
sen, in welke het geworteld is, hetwelk van de ongemeene groeikracht en vruchtbaarheid des lands getuigt.
De reiziger, die deze groote natuurtooneelen beschouwd heeft, zou vruchteloos beproeven, om aan anderen den indruk mede te deelen, welke hem verbaasd deed staan. Met geene woorden kan men dat trotsche aanzien dezer boomen beschrijven, die hunne kruinen hoog in de lucht verheffen, noch den rijkdom en de verscheidenheid der bladeren, noch de menigte schitterende kleuren van ontelbare bloemen, noch de door elkander slingerende struiken, noch de buigzame lianen of kruipende planten, noch de fraaije heesters, die op de stammen van oude boomen een nieuw groeijend rijk vestigen. Wat is de natuur hier groot, rijk en verheven! De aanschouwer ontwaart zekere huivering, en tevens gevoelt hij, dat zijne ziel zich verheft op het gezigt van zoo veel schoonheid. De indruk van ontzetting, door de eenzaamheid der bosschen en derzelver sombere donkerheid veroorzaakt, gaat gepaard met eene aangename verrassing wegens het ongewone der verschijnselen, en met eerbiedige bewondering van de onbeperkte Magt, welke hier eene nieuwe wereld voor ons ten toon stelt, en eene tot nu toe onbekende taal tot ons spreekt!
Deze bosschen beslaan, in de oostelijke gedeelten van Brazilië, onafgebroken vele duizenden vierkante mijlen, en zijn bekend onder den naam van mattogeral, of algemeen bosch. Dezelve verschaffen eene schuilplaats aan die benden wilde Indianen, welke nog niet ten onder gebragt hebben kunnen worden door de Portugezen, maar gedurig rondzwerven te midden dezer onmetelijke wildernissen. Daar is het verblijf van den luijen Coroado, den woesten Puri, den wreeden Potocado en van andere minder talrijke stammen, die van de jagt of vischvangst, of van de teelt van een weinig maïs, manioc of bananen leven. Reeds is een aanmerkelijk gedeelte van dit verbazend groote bosch, zoo aan den zeekant, als meer binnenwaarts, in de oorden, waar Portugezen wonen, geveld en tot den landbouw bewerkt geworden. Maar slechts enkele volkplantelingen hebben het gewaagd; in het binnenste des wouds tot aan de oevers der groote rivieren door te dringen. De vruchtbaarheid van deze ongerepte bosschen (matto virgens), waar de slagen der bijl nog niet gehoord werden, is bijkans ongeloofelijk. Wanneer men het zwaar geboomte afgebrand en den grond geheel ontbloot heeft, mag men ho-
{==379==} {>>pagina-aanduiding<<}
pen, van snijboonen, maïs, manioc, koffij, katoen en suikerriet eenen oogst te bekomen, die van 150 tot 500 maal de hoeveelheid van het uitgezaaide oplevert. Doch laat men het ontgonnen land eenige jaren aan zichzelve over, zoo keert het weldra weder tot zijnen oorspronkelijken toestand terug, en wordt bedekt met eene menigte boomen en heesters, die schielijk groeijen, en in Brazilië onder den naam van capoera bekend staan.
Zeldzamer zijn deze oorspronkelijke bosschen in de streken ten noorden van Fernambuc, en op de bergen, heuvels en in de dalen van de Serra-do-Mar, in het midden van Brazilië. De grond van deze dorre oorden, meerendeels uit granietsteen en kalk bestaande, schijnt niet zoo geschikt te zijn voor zoo prachtige wouden, die er zeldzamer voorkomen en afgewisseld worden met catingos of bosschen, welke regelmatig hunne bladeren verliezen. Hoe meer men echter de evennachtslijn nadert, ten noorden van de snelvlietende rivier Parnahyha, hoe menigvuldiger men zulke aloude bosschen aantreft. De zon, die hare stralen daar loodregt nederschiet, schijnt aan den grond die verbazende groeikracht te schenken, welke in staat is, zoo monsterachtige gewassen te doen opschieten. Donker als de nacht, en verward als de Chaos, strekt zich een bosch van reusachtige boomen van den mond der Amazonen-rivier tot voorbij de bezittingen der Portugezen ten oosten uit. Men vindt er denzelfden rijkdom, dezelfde grootheid en dezelfde heerlijkheid van vormen, als in de zuidelijker gewesten; maar de groei schijnt onder den invloed van de felste hitte, van overvloedige en bijna dagelijks vallende regens, en van menigvuldige overstroomingen der rivieren op verwonderlijke wijze gedurig aangezet en verhoogd te worden. De trotsche boomen, gelijk ook de teederste planten, vieren telkens een jeugdig lentefeest, daar zij, bij hunne ontwikkeling, de hooge kruinen fier verheffen en uitbreiden, en met ontelbare bloemen bedekt zijn. Ten tijde van het rijpworden vallen er zaden en vruchten van ongewone gedaante af, en liggen soms ter dikte van een' voet op den grond. Wanneer nu alle deze voortbrengselen van het plantenrijk weder beginnen te kiemen en te gisten, ontwikkelt er zich zeer veel koolzuurstof, en dikke dampen verheffen zich boven deze bosschen. Het water
loopt onophoudelijk langs de kruipende planten, die, als een zware baard, langs de takken van het geboomte nederhan-
{==380==} {>>pagina-aanduiding<<}
gen. De bromelia's schijnen door de natuur gevormde vergaderbakken te zijn, om het water op te vangen; maar eenige stralen eener brandende zon zijn toereikend, om al dit vocht te verteren, en dan volgt weldra de ontbinding op de krachtigste levensontwikkeling. De natuur, in het plantenrijk anders zoo kalm en ordelijk, schijnt hier behagen te scheppen in het aannemen van vreemde en zonderlinge vormen. De heesters zijn gewapend met doornen, die gevaarlijke wonden veroorzaken. De palmboomen hebben punten, die scherp zijn als naalden. Lianen, gelijk vlechtwerk in elkander gehecht, laten een melkachtig sap vloeijen, dat de zinnen van den reiziger bedwelmt, die, de verdoovende uitwasemingen van den osassacu ontwarende, zich ijlings van dezen moordenden Chaos verwijdert, om de vreedzame en veilige pracht der aloude bosschen van de Serra-do-Mar weêr op te zoeken. Men begrijpt dus ligt, hoe in die streken steeds zekere somberheid de ziel des zwervenden Indiaans schijnt te beheerschen, die, verschrikt door het akelige dier donkere en eenzame wouden, overal ziet, of meent te zien, die spoken, welke eeniglijk in zijne verwilderde verbeelding bestaan.





Tafereelen van Rusland.

(Vervolg van bl. 333.)

Lijfeigenen. Verworven en Erfelijke Adel.

Van de oorspronkelijke eenvoudigheid der zeden, aan de oude bewoners van Rusland eigen, is een der edelste en schoonste trekken volkomen bewaard gebleven, de achting namelijk voor bejaarde lieden en bijzonder voor de ouders. Men weet geen voorbeeld, dat een zoon, al is hij zelf ook reeds lang hoofd eens huisgezins, zich tegen zijnen vader op eene ruwe of onbeschofte wijze gedragen heeft. Dikwerf trof het mij, wanneer ik zag, dat vurige mannen, die anders geene tegenspraak konden dulden, en gewoon waren, in eigen huis alles aan zich te onderwerpen, zich, in de woede van den toorn zelfs, op het eerste woord van hunnen hoogbejaarden vader, als kleine, bevreesde kinderen gedroegen. Dit getuigt van ongemeene goedhartigheid, waarmede bij eene goede leiding zeer veel is uit te regten. Niet zoo kinderlijk is gewoonlijk het gedrag van den lijfeigenen ten

{==381==} {>>pagina-aanduiding<<}
opzigte van zijnen heer. Aan dezen onderwerpt hij zich, wel is waar, naar het uiterlijke, zoo als men maar al te duidelijk ziet, wanneer zij elkander ontmoeten; maar zijn binnenste kampt altijd tegen deze onnatuurlijke betrekking. Hij doet derhalve slechts, wat hij moet doen, en niet durft nalaten, daar bij eenen slaaf zelden goede wil plaats heeft. Daar zijn wel vele heeren, die hunne slaven menschelijk, ja zelfs minzaam behandelen; doch het getal der zoodanigen is verreweg het kleinste. Dat de lieden zich uit oude gewoonte in die vernedering schikken, is geen bewijs voor de regtvaardigheid der zaak zelve. En dat vele lijfeigenen, wanneer zij van hunne heeren de vrijheid erlangd hebben, na verloop van eenige jaren uit eigene beweging zich weder in de vorige dienstbaarheid begeven, bewijst geenszins hun geluk in dien toestand, gelijk menigeen wil beweren, maar strekt veeleer ten blijk van geheele ontaarding en gansche onderdrukking van edel menschelijk gevoel, wanneer het kostelijkste aller goederen, de vrijheid, als eene nietige zaak behandeld en tot elken prijs weggeworpen wordt. Daar over dingen van dezen aard bij alle beschaafde en op menschelijkheid aanspraak makende lieden slechts ééne stem is, zoude het nutteloos zijn, van een zoo treurig verschijnsel meer te zeggen. Moge ook daar eerlang aan die verkeerdheid een einde komen, gelijk dezelve reeds in alle beschaafde landen te gelijk met de wilde dieren, als de laatste sporen van de oude barbaarschheid, is verdwenen!
De adel des lands is verdeeld in twee wezenlijk onderscheidene klassen; in adel door geboorte, en adel uit hoofde van het ambt, dat bekleed wordt. De eerste is meestal in het bezit van grooten rijkdom; de tweede heeft de voorregten van aanzienlijke posten. Alle ambtenaren worden in zestien klassen (tschin) verdeeld, van welke de acht eersten tot den adel behooren. In de eerste klasse is de rijkskanselier, in de achtste de hofraad, in de zevende de kollegieraad, in de zesde de staatsraad, enz. Zoodanige benoeming is soms ook slechts een eertitel. Dus heeft b.v. ieder gewoon hoogleeraar aan eene hoogeschool den titel en rang van hofraad, en na vijf jaren van getrouwe dienst wordt hij kollegieraad, en komt alzoo in de zevende klasse. Alwie tot eene dezer acht klassen behoort, en hiertoe kan alleen een man, die eenig openbaar ambt bekleedt, behooren, heeft hij daardoor niet slechts persoonlijk voor zich den adel, maar

{==382==} {>>pagina-aanduiding<<}
laat denzelven ook erfelijk na aan zijne kinderen en opvolgers. Volgens eene wet van peter I, is deze ambtsadel van de acht eerste klassen volkomen gelijk te stellen met den anderen erfelijken adel, en de amotenaar van de achtste klasse, al ware hij ook een boerenzoon, moet even zoo goed voor adellijk gehouden worden, als de geboren graaf of vorst. Ja, bij openbare optogten, bij kerkelijke plegtigheden, bij voorstellingen ten hove heeft de ambtsadel den voorgang boven den adel, die alleen door geboorte is verkregen, en de boerenzoon, die hofraad is, gaat voor den graaf en prins, wanneer de laatste geen ambt heeft en niets dan graaf of prins is. Adellijke familiën, in den Duitschen zin des woords, vindt men weinig in Rusland, daar alleen de vorsten en graven, of knaesen, tot dezelve gerekend kunnen worden. Men onderkent den ambtsadel terstond aan het borduursel op de kleeding, waardoor die van de acht eerste klassen naauwkeurig onderscheiden en met een' oogopslag te kennen zijn; terwijl de graaf en prins, als zoodanig, door geen uiterlijk teeken zich onderscheiden. Wanneer een onbekende voor de eerste maal in een gezelschap komt, of wanneer hij op reis den postmeester moet spreken, is gewoonlijk de eerste vraag, niet of hij rijk of arm, baron of graaf is, waarop men weinig acht geeft, maar kakoi tschin? (tot welke klasse?), ten einde men hem overeenkomstig zijnen rang kan behandelen. Evenwel weten geboren adellijken, door hunnen aanhang en door de middelen, welke hun ten dienste staan, zich veelal voor dit verlies schadeloos te stellen; dewijl zij, die in de maatschappij iets willen beteekenen, eenig ambt zoeken te bekomen, en, wanneer zij het verkregen hebben, met den nieuwen titel naar hun landgoed terugkeeren. Intusschen blijft het eene zeer gepaste inrigting, die de aristocratie van den erfelijken adel krachtig tegenwerkt. Dus zal in
Rusland allengs een eigenlijke middelstand ontstaan, die tot nu toe ontbrak, daar men in dit land, volgens de aloude inrigting, slechts twee klassen, heeren en slaven, kende, en de burgerstand in 't geheel niet bestond.

(Het vervolg hierna.)




{==383==} {>>pagina-aanduiding<<}

Over het lager onderwijs en pater Girard.

(Uit het Fransch.)

Er bestaat, met betrekking tot het onderwijs van de klasse der armen, een geschilpunt. Beurtelings stelt men deze onderwijzing voor, óf als gevaarlijk voor de maatschappij, óf als eene der gelukkigste vorderingen. De stelregel, die strekt, om het volk in onwetendheid te houden, heeft langen tijd den boventoon gehad; en zij, die haar voorstaan, sparen geene pogingen, om haar staande te houden in landen, waar zij de meeste kracht heeft, of haar dáár te doen herleven, waar de beschaving haar heeft doen verkwijnen. Hetgeen een volk wezenlijk noodig heeft, zegt men, is zedelijkheid. Deze is de echte grondslag van openbare veiligheid, van den voorspoed des lands, van de rust en het geluk der huisgezinnen. Bij gevolg is eene enkele onderrigting noodig, - het godsdienstig onderwijs. Eene opvoeding, waarvan de Godsdienst het beginsel is, zal de werkzame klasse omtrent hare pligten inlichten, zal haar de beoefening gemeenzaam en gemakkelijk maken, en aan haar, evenzeer als aan de maatschappij, den zekersten waarborg geven van orde en van voorspoed. Alle verdere verstandelijke ontwikkeling is overbodig, zoo niet verderfelijk. Zij bewerkt niets anders, dan behoeften op te wekken, die onvervuld blijven, bedriegelijke eerzucht wakker te maken, den eenvoudigen mensch ontevreden te doen zijn met zijne maatschappelijke betrekking, hem van den noodzakelijken arbeid af te houden, hem welligt, door het lezen van verkeerd gekozene of met slechte oogmerken aanbevolene boeken, aan de ongodsdienstigheid, aan de ondeugd, aan de ellende ter prooije te geven.
Wij zullen al de bewijzen, waarmede de voorstanders van het volksonderwijs deze stellingen bestrijden, niet ophalen. Het is ons genoeg te zeggen, dat zij aan hunne partij eene daadzaak tegenstellen, en, naar onze meening, eene beslissende daadzaak. Zij willen, dat men den staat der zedelijkheid des volks onderzoeke in landen, waar men niets voor het onderwijs doet; en het kost hun geene moeite, in dat onderzoek een bewijs te vinden, dat luide ten voordeele van het volksonderwijs spreekt. Wanneer men beproeft, om aan de gebreken van eene ontijdige of kwalijk bestuurde onderwijzing de

{==384==} {>>pagina-aanduiding<<}
burgerlijke ongeregeldheden, de buitensporigheden en misdaden der omwentelingen toe te schrijven, kan het hun niet zeer moeijelijk zijn, den oorsprong daarvan te vinden in de ruwheid van zeden, welke noodzakelijk de onwetendheid aankweekt. Eindelijk vertoonen zich de onverbiddelijke berekeningen der Statistiek, die het geschil schijnen te beslissen, en de overwinning toekennen aan de voorstanders van het onderwijs. Bij uitkomsten, die bij opsomming uitgedrukt staan, valt de tegenspraak niet ligt, en men kan de tastbare voordeelen niet loochenen, welke die uitkomsten vertoonen in landen, waar de inrigtingen de algemeenheid van het onderwijs begunstigen.
In den grond der zaak zijn de gemoedelijke voorstanders van deze beide strijdige gevoelens het eens in de bedoeling. Vraagt men aan de vrienden van het onderwijs, of zij eeniglijk bedoelen, om aan de arbeidende klasse eenen uitgestrekteren kring van kennis te verschaffen, wij gelooven, dat de groote meerderheid zal antwoorden, dat zij het onderwijs hoofdzakelijk te hulp roepen, als middel, om het volk meer zedelijkheid te geven. Beiden beoogen dezelfde gevolgen. Zij verschillen alleen in het geschiktste middel, om deze te bereiken.
Het is ons niet onbekend, dat zich in de rijen der twee partijen menschen voegen, die gansch andere inzigten medebrengen. Men gevoelt, dat het hier de plaats niet is, om er zich mede bezig te houden. In het geschil, dat wij behandelen, zoo wel als in elk ander, dat men wenscht op te klaren, heeft men regt, de vooringenomenheid van bijzonder belang en de verblinding des vooroordeels ter zijde te stellen.
Heden ten dage hebben de voorstanders van het onderwijs de overhand. Hunne zaak schijnt gewonnen, ten minste bij menschen, die nadenken, en in landen, die in staat zijn, zich aan het hoofd der Europesche beschaving te stellen. De strekking ten voordeele van het onderwijs maakt vorderingen, en behaalt dag op dag nieuwe overwinningen op de volksonkunde. De gestichten van onderwijs zijn vermeerderd en verbeterd. De gezuiverde leerwijze, hoe strijdig met de gewoonte, is aangenomen, is door proefnemingen bevestigd, en dringt ongevoelig door. Die goede uitslag is eene groote weldaad. Wij zien er met welgevallen het voorteeken in van eene gevorderde zedelijkheid, en van gelukkiger tijden voor de volgende geslachten.

{==385==} {>>pagina-aanduiding<<}

Doch laat de zegepraal ons niet verblinden. Welke ook de gronddwaling van het vervallen stelsel zijn moge, eenige der tegenwerpingen en beschuldigingen, ingebragt tegen de aanhangers van het nu heerschende stelsel, verdienen onderzocht te worden, en zijn niet zonder kracht. Een kwalijk begrepen, slecht bestuurd onderwijs, met onbedachtzaamheid gepaard en zonder onderscheiding te werk gaande, kan betreurenswaardige gevolgen opleveren. Er zijn talrijke gevallen, waarin hetzelve het middel zijn kan tot een verschrikkelijk krachtbetoon in de ontwikkeling van zondige neigingen. Men kan er vele droevige voorbeelden van opnoemen. Indien men, om zich te ontdoen van dit bewijs, zich tegen alle rede verhardde, om die voorbeelden tot de klasse van onontwijkbare uitzonderingen te brengen, zouden wij niet schromen, deze opmerking algemeen te maken, terwijl wij haar geheel ontlastten van hetgeen eene hartstogtelijke overdrijving er valsch en onbillijks in kon mengen. Wij oordeelen, dat men weinig gedaan heeft, om eene bevolking gerust te stellen, voor zoo ver in het onderrigt, dat onder haar bereik ligt, het onderwijs uitsluitend doel blijft. Wij zeggen niet, dat men niets gedaan heeft; want wij gelooven, dat bij de beslissing de balans der voor- en nadeelen aan de zijde der verlichting zal overslaan: maar men is er verre af van gedaan te hebben hetgeen men kon doen, en kon doen zonder eenig bezwaar van moeite en kosten.
Er is in de volksopvoeding een gevolg na te jagen van geheel ander gewigt, dan de verkrijging van zekere kundigheden. Zonder de talrijke nuttigheden van het onderwijs, voor hem, die het ontvangen heeft, te miskennen; zonder toeleg, om, in het minst, het belangrijke van deszelfs dagelijksche toepassing, waar zij dienen kon, te verdonkeren; zonder iets te willen ten beste geven van de diensten, welke deze aan de eenvoudigste en meest onopgemerkte levenswijze betoonen kan, is er, behalve al deze voordeelen, een minder in het oog loopend voordeel, niet uitkomende in onmiddellijke en even stellige uitwerkselen, maar dat van veel hooger waarde is, en dat men nimmer uit het oog behoorde te verliezen. Dit voordeel is van gelijk belang voor het lot van elk afzonderlijk persoon en voor de maatschappij. Het bevordert de zedelijkheid door middel der opvoeding. Ziet daar het doel, waaraan alles in het lager onderwijs moet ondergeschikt zijn; en het komt ons voor, dat een weinig

{==386==} {>>pagina-aanduiding<<}
opmerkzaamheid op de ware belangen van den mensch en van de maatschappij volstaat, om het daarin eens te zijn, dat de inrigtingen, bestemd om het onderwijs onder het volk te verspreiden, zich deze uitkomst boven alles ter bereiking moesten voorstellen.
Indien deze opmerkingen juist zijn, (en wij vleijen ons, dat, in de verdere uiteenzetting van dit oogpunt, meer overtuigende opmerkingen, dan die wij in staat zijn te geven, er de juistheid van zullen doen gevoelen) dan kan men het zich niet ontveinzen, dat de meeste der inrigtingen, voor het lager onderwijs bestemd, in dit opzigt veel te wenschen overlaten. Indien de wezenlijke gaping, welke men ontdekt, zich bepaalde tot eenige achteloosheid of eenig gebrek in de uitvoering, zou het genoegzaam zijn, deze aan te wijzen en herstelling te eischen. Maar die gaping is te algemeen, om niet tot de eigenlijke en diepstliggende wortels te zijn doorgedrongen. Zij wordt zelfs gevonden in het ontwerp dier inrigtingen, en kleeft dus de beginsels en de bedoelingen van derzelver stichters aan. Getroffen door de onmiddellijke nuttigheden van het onderwijs, zagen zij niets, dan hetzelve. Door het te geven, geloofden zij alles gegeven te hebben: zij handelden ten minste, alsof zij het geloofden. Wij weten wel, dat men ons zal zeggen, dat in het ontwerp van onderwijs ook de zedelijkheid hare plaats heeft; bijzonder, dat het godsdienstig onderwijs nooit opgehouden heeft toegelaten te worden; en wij wenschen ons geluk bij het vernemen, dat reeds verscheidene scholen zich in dat opzigt door tastbare verbeteringen onderscheiden; maar over het algemeen kan men zelfs niet van verbeterde scholen zeggen, dat het zedelijk doel het doel zij, dat men het ijverigst najaagt. Godsdienstig onderwijs wordt er gegeven; maar de godsdienstige geest heerscht er niet. Men leert wel, waarin de pligt besta; maar ter naauwernood onderwijst men, hoe dien te beoefenen. De zedelijkheid ontstaat niet uit de kennis der pligten, maar inzonderheid uit zedelijke indrukken en gewoonten. Dit is het gedeelte, dat boven alles veronachtzaamd is.
Men meent aan de vorderingen van het zedelijk doel voldaan te hebben, wanneer men het godsdienstig onderwijs naast de reken- en schrijfkunst plaatst op de lijst, die tot schoolregel verstrekt. Dit is eene armhartige wijze, om het kind op den weg te brengen, die den invloed van de gods-
{==387==} {>>pagina-aanduiding<<}
vrucht op hart en wandel te genieten geeft. Men is op het punt, om er eene verstandsoefening van te maken, en het meest eene oefening van het geheugen. Nog meer. Vooronderstellende eene goede inrigting van het zedelijk onderwijs, (en men weet wel, dat, in ver de meeste gevallen, dit eene edelmoedige vooronderstelling is) welke ware nuttigheid kan men er nog van verwachten, indien men, in den loop van het onderrigt, uit gewoonte, de leerlingen op een standpunt plaatst, dat in aanhoudenden strijd is met het onderwijs zelf; indien men, na hen onderhouden te hebben over de pligten van matigheid, nederigheid, welwillendheid, belangeloosheid en alle deugden, die zoo zeer in het belang zijn van persoonlijke rust en maatschappelijk geluk, rondom hen de gelegenheden vermenigvuldigt, om in de jeugdige harten op te wekken het gevoel van ijverzucht, eigenliefde, jaloerschheid, eerzucht, en al die verkeerdheden en al die gebreken, die zoo noodlottig zijn voor hen, die er mede besmet zijn, en voor hen, met wie men moet omgaan? Want naar den gang, dien men volgt in de meeste inrigtingen van volksbeschaving, is er niet een enkel der voorwerpen van onderwijs, zelfs niet het godsdienstig onderwijs, dat niet aanhoudend zulke gelegenheden moet doen ontstaan; dat niet in zekere mate die ongelukkige begrippen opwekt, waarvan het onmiddellijk gevolg is, om den zedelijken invloed tegen te werken en te verwoesten. Alle redenering is verder overbodig, waar de daden zoo klaarblijkelijk spreken. Het is genoeg, eenigen tijd eene school na te gaan, om te zien, dat het onderwijs alles inneemt en schier het uitsluitend doel wordt. De ouders, die er hunne kinderen bestellen, wachten
naauwelijks meer dan dit. De meester bemoeit zich alleen met de verstandelijke ontwikkeling der leerlingen. De belooningen en loftuitingen komen niet tot hem, die zich het best gedraagt, maar die het meest weet. Oplettendheid, oefening en leerzaamheid zijn bij den scholier genoeg, om een voorbeeld zijner medeleerlingen te worden; men vordert niets meer; en men is er echter niet onkundig van, dat deze hoedanigheden hand aan hand kunnen gaan met de ondeugendste gezindheden. Men tracht deze laatste zelfs niet te ontdekken; nog minder, hulpmiddelen aan de hand te geven, om ze te voorkomen of uit te roeijen. Heeft eenmaal het kind zijne taak redelijk wel afgedaan, men vraagt het niets

{==388==} {>>pagina-aanduiding<<}
meer, en naar het gevoelen van vele onderwijzers heeft men geen regt, het meer te vragen.
Welke ook de zijdelingsche invloed, dien men aan deze wijze van opvoeding toekent, moge wezen op de zedelijkheid, het valt bezwaarlijk te begrijpen, hoe een kind, op deze wijze geleid gedurende de jaren, toegewijd aan het onderwijs, van hetzelve die beginsels, die gezindheden en die hulpmiddelen zal ontleenen, welke noodzakelijk zijn, om hetzelve met getrouwheid den regel van pligt te doen volgen, en met kracht de hindernissen te doen overwinnen, die het gewis op dezen weg zal ontmoeten. Is het ontslagen van den schooldwang, in dien leeftijd, waarin stellige voorschriften, raadgevingen en steunsels zijne hoogste behoefte zijn; heeft het alleen de aanwinst der kennis van lezen, schrijven, rekenen, daarbij eenige aanverwante kundigheden, daarbij de dorre kennis van den Catechismus; wij zien niet, hoe die jonge mensch genoegzaam gewapend zij, om aan de vele verleidingen wederstand te bieden, waarmede hem zijne eigene driften en de voorbeelden der ondeugd in aanraking brengen; om met eenige gunstige kans al de vijanden van den pligt te bestrijden, die niet ophouden zich te vertoonen en hunne aanslagen tegen hem te vernieuwen. De daadzaak zelve bevestigt maar al te zeer onze vreeze. Hoedanig ook de zegepraal op de onkunde moge zijn; wat zedelijkheid aangaat, is onder den behoeftigen stand de maatschappelijke staat ter naauwernood verbeterd. Wij weten zeer wel, dat de berekening der Statistiek ons in dit opzigt een vooruitgaan vertoont; ook zijn wij er verre af van dit te miskennen, of de waarde hiervan minder te schatten. Maar, behalve dat deze wijze van waardering, die zich alleen kan gronden op de opsomming van wandaden, die onder het bereik van de burgerlijke regtbanken vallen, noodwendig zeer onvolkomen en gebrekkig zijn moet, kan men zich niet ontveinzen, terwijl men zelfs aan deze uitkomsten meer toekent, dan zij regt hebben te eischen, dat dit vooruitgaan, zelfs in het gunstigste licht beschouwd, zonder iets van zijne wezenlijkheid te verliezen, zich op zijn
minst zeer onvoldoende laat zien.
Wij zijn zeer geneigd, terwijl wij eenige der beschuldigingen van de voorstanders der volksonwetendheid laten gelden, hier op te merken, dat deze onwetendheid zich onherroepelijk veroordeeld ziet. De uitkomsten getuigen beslissend tegen

{==389==} {>>pagina-aanduiding<<}
haar. Hoedanig de staat van het geschil zij, er is verbetering in het stelsel van onderwijs. Al vooronderstelt men zelfs, dat het, in zijne betrekking tot de zedelijke opvoeding, niet vatbaar was voor eene meer volledige en meer gelukkige aanwending, dan moest men het nog volgen.
Maar, kan men dan geen' beteren weg inslaan? Moet men bij uitsluiting het doel laten varen, ofschoon verkeerdelijk achtervolgd door de voorstanders der onwetendheid, om zich eeniglijk te wenden tot het doel van het onderwijs? Kan men van het lager onderwijs slechts eenen zijdelingschen invloed op de zedelijkheid verkrijgen? Kan men de ontwikkeling van het verstand en de vorming van den wil niet hand aan hand doen gaan, en, terwijl men de laatste als hoofddoel aanneemt, haar dienstbaar maken om de eerste te bereiken, zonder iets op te offeren van de zorgen voor deze en van hare nuttigheden? Ziet daar vragen, tot welke de algemeene staat van het grondonderwijs leidt. Dit is het vraagstuk, dat thans aan de verlichte menschenvrienden voorgelegd wordt, en waarvan de oplossing voor het lager onderwijs den gelukkigsten uitslag brengen zal, dien het kan verlangen.
Men heeft de oplossing beproefd, en de poging heeft het volkomenste gevolg gehad. Een godsdienstig menschenvriend, wiens uitnemend verstand hem scheen te roepen tot de diepste studie van wetenschap en wijsgeerte; die zich daaraan langen tijd met goed gevolg gewijd had, en dezelve hervat heeft, na gedwongen te zijn geweest, om het zoo gelukkig bestuurde werk te laten steken, - deze man achtte het niet beneden zich, onderwijzer te worden in eene school van armenkinderen, en zou in die nederige bezigheid zijn gansche leven wel hebben willen slijten. Die man is Pater girard, tegenwoordig Hoogleeraar in de Wijsbegeerte te Lucern. Deze eerwaardige Geestelijke had te Friburg, in Zwitserland, zijne geboorteplaats, eene hervorming van het grondonderwijs ondernomen. Zijn verlichte en welwillende geest, getroffen door de onvolmaaktheden van het aangenomen stelsel, zoo wel met betrekking tot het onderwijs, als met opzigt tot de zedelijke opvoeding, zocht ernstig naar een middel tegen dezen bedroevenden toestand. De personen, die in de gelegenheid geweest zijn, om zijne school te bezoeken, en dezelve in al haren omvang na te gaan, komen overeen in de bewondering van de vruchten, door den onderwijzer ingezameld. De verstandelijke ontwikkeling der leerlingen overtrof verre hetgeen het grondonderwijs tot

{==390==} {>>pagina-aanduiding<<}
hiertoe had opgeleverd; en het gelukkigste en meest merkwaardige is, dat deze ontwikkeling geheel ten voordeele der zedelijkheid was. De vorming van den wil tot hoofddoel gekozen hebbende, was de opvoeding des verstands daartoe het middel; en dit middel, door een' verstandigen en volhardenden ijver bestuurd, was hem nooit mislukt. Langs dezen weg was geen deel van den mensch in de beschaving verzuimd of opgeofferd. Een gelijkmatig voortgaan bewaarde bestendig het evenwigt tusschen al de vermogens van het kind, en deed de volmaking van het eene uitloopen tot volmaking van al de overige; de geheele mensch ontwikkelde zich; met andere woorden, hij ontving eene ware opvoeding.
Tegenwoordig, nu de vraagpunten betrekkelijk het grondonderwijs, voor het oog der maatschappij, den hoogsten trap van belangrijkheid, dien zij verdienen, hebben beklommen, zou het een kostbare schat zijn, eenig geschrift te bezitten, waarin Pater girard zijne inzigten ontwikkeld, zijne handelwijze ontvouwd, zijne proefnemingen bevestigd had. De school, die zou hebben kunnen dienen tot een voorbeeld, wordt niet meer door hem bestuurd, die haar tot eenen zoo onderscheidenden rang verheven heeft in de orde der inrigtingen van dezen aard. Men kan niet meer den onderwijzer in het midden zijner kweekelingen bespieden, hetgeen zonder twijfel het zekerste en leerzaamste middel zou geweest zijn. Een eenvoudig verslag, rijk in werkdadige proeven, zou gedeeltelijk kunnen aanvullen, hetgeen het voorbeeld niet meer kan opleveren. Ongelukkig echter kunnen wij hier niets meer dan wenschen. Niets dergelijks is openbaar geworden, en wij weten niet, of het de bedoeling van Pater girard was, deze leemte eenmaal aan te vullen.
De berigten wegens dit merkwaardig onderwijs zijn schaarsch en onvolledig. Zij bepalen zich tot twee of drie afzonderlijke Redevoeringen, vlugtig op het papier gebragt bij bijzondere gelegenheden, waarin de omstandigheden, in welke de school zich bevond, haar wikkelden, en die niet bestemd waren, om den engen kring te verlaten, waarin zij eene bijzondere belangstelling verwekten, hetwelk men om die reden te vergeefs tegenwoordig zoeken zou. Men kan er bijvoegen eene Verklaring van het Plan der Stad Friburg, uitgegeven te Lucern in het jaar 1827. Deze is niets, dan een voorbeeld van aardrijkskundige les, ontworpen door den onderwijzer, en toegepast op zijn algemeen doel. Daarenboven eene Spraakkunst voor het Veld, ten gebruike der landscholen van

{==391==} {>>pagina-aanduiding<<}
het kanton Friburg. Het is een handboek voor schoolmeesters, van den Schrijver gevraagd doot den Raad van Opvoeding, en uitsluitend bestemd, om den onderwijzer tot gids te dienen. Men kondigt er, binnen kort, eene nieuwe en meer volledige uitgaaf van aan. Maar dit geschrift, kostbaar voor de praktijk, verschaft weinig baat, wanneer men het geheel der inzigten van Pater girard in de opvoeding poogt te bevatten.
Wij kunnen thans in geene breede en kleine bijzonderheden treden, maar moeten ons eenvoudig bepalen tot de opgave van een algemeen oogpunt van dit onderwijs, om deszelfs doel, deszelfs middelen en deszelfs gang aan te wijzen, en, ondanks de armoede der stof, welke zich aanbiedt, wanhopen wij niet, er in te zullen slagen. Wij zullen meestal Pater girard zelven laten spreken over het door hem ondernomen werk; en wij twijfelen niet, of onze lezers zullen het ons dank weten, dat wij hun de merkwaardigste gedeelten van de weinige Redevoeringen, die wij konden magtig worden, mededeelen, en die waarschijnlijk onbekend zouden gebleven zijn, schoon zij in verscheidene opzigten de grootste openbaarmaking verdienen.

(Het vervolg hierna.)






Bij het uitzeilen van het handelsfregat Zuidholland, langs het nieuwe Voornsche kanaal, naar Batavia.


Krul, Maas! krul fier uw golvend nat, 
Uw Stroomnimf zing' verblijd, 
Nu gij de nieuwe kiel omvat, 
En met uw vocht den boôm bespat, 
Aan uw gewest gewijd. 
 
Daar glijdt hij langs uw waterbaan 
En spreidt zijn vleug'len uit, 
En 't strand, waarlangs uw golven slaan, 
Ziet hem met vreugde en wellust aan, 
Bij 't kabb'lend stroomgeluid. 
 
Voer, voer hem, langs het nieuwe pad, 
Dat Nassau's gunst ons gaf, 
Met al wat hij in zich bevat, - 
't Is u betrouwd door Rotte's stad, - 
Naar 't schuimend zeenat af. 

{==392==} {>>pagina-aanduiding<<}

En klief langs breeder waterbaan, 
Zuidholland, fier en stout, 
Het bruisend nat van d'Oceaan, 
En breng op Java's bodem aan 
Den schat, u toebetrouwd. 
 
En bied aan d'Ooster-Indiaan 
Den groet van 't oude land; 
Dat Holland, dat steeds pal bleef staan, 
En deed, wat om hem mogt vergaan, 
Zijn woord en trouw gestand. 
 
En keer met d'Ooster-handelschat, - 
Uw vaart zij vrij en vlug! - 
Langs 't eigen dart'lend oevernat, 
Naar Rotte's nijv're koopmansstad, 
Behouden reis, terug. 
 
En schoon de Nederlandsche vlag 
Thans nog uw' bodem siert, 
Dan waaij' zij in een' heller dag, 
En zij alleen als Hollands vlag 
Geëerbiedigd en gevierd. 
 
Dan, dan eerst is de handel vrij, 
Door geen verbond gestuit; 
Dan juicht en wuift en Maas en IJ, 
En 't oud Gemeenebest, meer blij, 
Zingt zijn Wilhelmus luid. 


Rotterdam, 3 Dec. 1830.
h. kuyper, gz.






Bij het sluiten der winter vergaderingen van het departement Schoonhoven der Maatschappij: tot nut van 't algemeen.


Doodstraf! (*) ijzingwekkend woord! 
Ach! waarom werdt ge ooit gehoord 
Op Gods schoone, vreugdvolle aarde? 
Kan dan, Mensch! het adelmerk 
Van uw zedelijke waarde, 
Dat God drukte op 't heerlijk werk, 
Dat Zijn scheppende Almagt baarde, 

{==393==} {>>pagina-aanduiding<<}

Kan dat zóó verloren gaan, 
Dat gij op de reis door 't leven 
Wordt gestuit op uwe baan, 
En door 't zwaard eens beuls moet sneven? 
 
Doodstraf! - 't staat nog klaar mij voor, 
't Krast nog even raauw me in 't oor, 
Als het eenmaal deed vóór jaren, 
Toen 'k, met diep geschokt gevoel, 
't Schriklijk schouwspel aan dorst staren, 
Dat, voor Themis regterstoel, 
Huivring door het hart doet varen; - 
Immer blijft mij de indruk bij, 
Dien dat oordeel op mij maakte; 
't Was me als gold het vonnis mij, 
Dat de mond des Regters slaakte! 
 
Hoe! - zoo dacht ik - zet de mensch 
Dus vrijmagtig perk en grens 
Aan 't van God geschonken leven! 
Slaat de broze zoon van 't stof 
't Godlijk vonnis: gij zult sneven, 
Dat eens klonk door Edens hof 
En 't gevallen paar deed beven! - 
Menschen, die u Regters noemt, 
Wilt gij redden - niet verderven; 
Schepsels, zelf ter dood gedoemd, 
Wat dan doet gij 't schepsel sterven? 
 
O gij, die ter vierschaar zit, 
Hoort, wat menschlijkheid u bidt: 
Doodt het misdrijf - niet den dader; 
Zwaait uw tuchtigende roê, 
Maar reikt, als een minnend vader, 
't Kind, dat viel, de hand weêr toe; 
Dat voert u den Godheid nader. 
Dweept vooral niet om het zeerst 
Met de vrucht van 't straffend voorbeeld: 
Weet, dat minst het misdrijf heerscht, 
Waar men 't minst ter dood veroordeelt. 
 
Edel Philadelphia: 
U sla ik met wellust ga, 

{==394==} {>>pagina-aanduiding<<}

Want gij duldt geen moordschavotten; 
Gij, hoe diep de mensch ontaardt, 
Wilt niet met zijn' adel spotten, 
Dooden wat de Godheid spaart. 
Gij maakt van uw kerkerkotten 
Hoven, waar men deugden plant, 
En dringt nooit u zelf vermetel, 
Met den bliksem in de hand, 
Op Gods heilgen regterzetel. 
 
Doodstraf..... Dan, wat vreemde dwang 
Drukt er loodzwaar op mijn' zang, 
Knelt me in ongekende boeijen? 
'k Zoek angstvallig klank en woord, 
En - wel ver van zoet te vloeijen - 
Kruipt mijn lied al pijnlijk voort; 
't Weet van zwellen noch van gloeijen. 
Waarom, Zangster! zeg het mij, 
Waarom staat uw blik zoo duister? 
Zangster, steeds zoo vrij en blij, 
Waarom torscht gij boei en kluister? 
 
Ja, 'k versta uw lispeltaal; 
'k Voel, hoe ver van 't spoor ik dwaal: 
‘Hoe!’ zoo spreekt gij, ‘zoude ik zingen? 
Lenteluchtjes blazen me aan, 
En gij wilt me in kerkers dringen, 
Om daar 't misdrijf ga te slaan? 
Ruil voor straf mij zegeningen, 
Voor 't schavot het bloemtapijt, 
Voor den dood het lieve leven; 
Dan worde u mijn dienst gewijd, 
Vlugger zangtoon aangeheven!’ 
 
Ja, vriendlijke Zangster! ik volg uw bevel: 
Dat strookt met de neiging mijns harten zoo wel! 
Drijft weg uit mijn oog, gij verschrikkingstooneelen! 
Laat pleiten, wie wil, over misdrijf en straf - 
Ik wend van den dood mijne blikken thans af; 
De Lente is weêr dáár met heur dartle gespelen, 
De Lente is weêr dáár, en verjongt ons het bloed, 
En doet ons weêr juichen: het leven is zoet. 

{==395==} {>>pagina-aanduiding<<}

Ja, zoet is het leven! 'k Beklaag in mijn hart, 
Wie morrende zucht over onspoed en smart 
En rampen en zorgen en moeiten der aarde. 
Neen, al wat van God komt is goed en is wijs: 
Door 't duister des nachts krijgt het zonnelicht prijs, 
Door 't barre des winters de Lente haar waarde; 
Bestendige vreugde waar' 't menschdom niet goed; 
Dan zou het niet juichen: het leven is zoet. 
 
O, ziet eens dat lieve, halfjarige wicht, 
Hoe rustig 't in moederlijke armen daar ligt! 
Hoe prijkt op dat koontje de purperen bloesem! 
Ziet, hoe het de lodderige oogjes ontsluit; 
Hoe steekt het de mollige vingertjes uit; 
Hoe hecht het en klemt het zich vast aan haar' boezem! 
Een hemel lacht ons uit dat oog te gemoet, 
En schijnt ons te zeggen: het leven is zoet. 
 
Aanschouwt hem, den vrolijken knaap, die daar springt; 
Hoort hoe hij, geen zorgen nog kennende, zingt; 
Schep vreugde in het leven! zóó rollen zijn toonen. 
Voor hem is de wereld van zaligheid vol; 
Zijn vlieger en hoepel, zijn pluimbal en tol 
Zijn meer in zijne oogen, dan schepters en kroonen; 
En zingend, gelijk het de onschuldige doet, 
Vermeldt ons zijn liedje: het leven is zoet. 
 
Dwaalt nu met uw oog op die jeugdige maagd, 
Wier voorhoofd de kostbaarste parelen draagt, 
De paarlen van onschuld en schoonheid te gader. 
Door ieder gehuldigd, geschat en bemind, 
Doorhuppelt zij 't leven als 't vrolijke kind, 
Want rein vloeit het bloed haar door hart en door ader. 
Zij, 't zoet van het leven, voelt zelve in 't gemoed, 
En zingt het zoo gaarne: het leven is zoet. 
 
Ei, vest nu den blik op de aanvallige bruid, 
Wie Hymen zijn' heiligen tempel ontsluit. 
Voldaan en bekroond is nu 't zoetste verlangen. 
O, nu ze aan de borst van den minnenden man 
Niet spreken, niet staamlen - gevoelen slechts kan, 
In de armen van hem, dien zij lief heeft, mag hangen, 
En daar hare teederste neigingen boet, 
Nu denkt zij, zoo immer: het leven is zoet. 

{==396==} {>>pagina-aanduiding<<}

Wie wandlen daar ginder door 't bloemrijke veld? 
Een vader en moeder, omringd en verzeld 
Van panden der liefde, door God hun gegeven. 
Vrij vaar' bij hun lente ook hun zomer daar heen: 
Hun zaligheid hangt aan hun kindren alleen; 
In hen is 't, dat zij zich bewegen en leven. 
Laat vrij hunne levenszon flaauwen in gloed, 
Hun kroost doet hen juichen: het leven is zoet. 
 
Slaat eindelijk nog op dien grijzen het oog, 
Voor wien reeds de tachtigste winter vervloog. 
Besneeuwd zijn de slapen, omneveld de blikken; 
Maar waant niet, dat hij, op den rand van het graf, 
Het leven beschouwt als een last of een straf, 
Dat hem niet het beeld van den dood zou verschrikken; 
Neen, scheemre zijn oog ook en waggle zijn voet, 
Toch blijft het zijn leuze: het leven is zoet. 
 
Ja, goeddoende Vader! heb dank voor die gift, 
Die levenszucht, diep in het harte gegrift 
Van zuigling en knaapje, van jongling en grijzen; 
Heb dank voor 't genot, aan dat leven verwant; 
We erkennen 't als dierbaar geschenk van Uw hand, 
En kinderlijk willen we Uw Vadermin prijzen; 
En alles, wat adem heeft, brenge U zijn' groet, 
Zijn' dankenden juichtoon: het leven is zoet. 
 
't Juicht alles.... maar neen toch, slechts één juicht er niet; 
Één dempt er de bron, waar 't genoegen uit vliet: 
't Is hij, wien de boosheid het harte verpestte. 
Hij dreef met Gods gave te roekeloos spel; 
De hemel op aarde werd hem tot een hel, 
En jammer en wroeging is al wat hem restte. 
Ach! hij, wien die adder den boezem doorwroet, 
Slechts hij mag niet juichen: het leven is zoet. 
 
Dan, waar dwaal ik nogmaals henen? 
'k Hief van 't zoet des levens aan, 
En ik dwing op nieuw mijn Zangster, 
't Aaklig misdrijf ga te slaan! 
'k Zing op nieuw der menschen boosheid 
En haar' akeligen stoet; 
'k Wil het oog met tranen vullen, 
Dat van vreugde glinstren moet! 

{==397==} {>>pagina-aanduiding<<}

Neen, dat ware uw gunst verbeuren, 
Hoogvereerde Vriendenschaar! 
Zóó mag ik het werk niet sluiten, 
't Werk van ons maatschaplijk jaar. 
 
De avond kort zijn vale vlerken, 
't Zonnelicht verbreedt zijn pad, 
En Natuur, haar' boei ontwrongen, 
Opent weêr haar' milden schat. 
Ziet, de Meimaand lonkt ons tegen; 
Zij, de Bloemenkoningin, 
Roept ons uit de sombre kamer, 
En Gods schoone schepping in. 
‘Mensch!’ - zoo spreekt zij - ‘staar in 't ronde, 
En voel diep nu in 't gemoed; 
Smaak, zoo als gij 't nimmer smaakte, 
Van uw leven 't hemelzoet.’ 
 
Toen de norsche noorderkoude 
Warlend langs de velden floot; 
Toen Natuur, in band en boeijen, 
IJs en sneeuw voor bloemen bood; - 
Toen was 't ons een waar genoegen, 
Op het dorre Winterpad 
Hier een pleisterplaats te vinden, 
Waar men koude en zorg vergat. 
Toen de vruchten in te zaamlen, 
Vruchten voor verstand en smaak, 
En aan leering boert te paren, 
Was ons aller zoetst vermaak. 
Dan, de Wintertijd vlood henen, 
En de Lente lacht ons aan, 
Noodigt ons met tooverlonkjes, 
Om haar' rijkdom ga te slaan. 
Komt, laat ons die roepstem volgen! 
Laat voor ons de lieve Mei 
Niet vergeefs de pracht ontsluiten, 
Die daar pronkt in beemd en wei. 
 
U, die onzen kring versierde, 
Hooggeschatte Vrouwenrij! 
U moet ik mijn' dank nog brengen: 
't Is de dank der Maatschappij. 

{==398==} {>>pagina-aanduiding<<}

Ja, gij hebt de vrucht veredeld, 
Die hier groeit voor hart en geest; 
Gij, ons zamenzijn herschapen 
In een maandlijksch Winterfeest. 
Moog' de Lente u bloemen bieden, 
Rozen, die uw beeldtnis zijn! 
Moogt gij zoete vruchten plukken 
Bij den Zomer-zonneschijn! 
En, wanneer de Herfst zijn buijen 
Weêr doet buldren over de aard', 
De adem van het kille noorden 
Weêr door bosch en beemden vaart; 
Komt dan weêr deez' kring versieren, 
Maakt dan weêr hier 't leven zoet; 
Dan zal 't welkom schooner klinken, 
Dan mijn staamlende Afscheidgroet. 


Schoonhoven, 28 April, 1831.



{== afbeelding 	==} {>>afbeelding<<}
    
 kramers, jz.


De scholieren als regters.

Het was een moeijelijke post, orde en rust onder de kweekelingen van het Koninklijk Collegie te Aberdeen te bewaren. Dit was echter bij uitsluiting den Portier downie, een' reusachtigen Schot, toevertrouwd. De bovenmatige strengheid in het handhaven der schooltucht had hem den hevigsten haat der scholieren op den hals gehaald. Daar evenwel de Professoren in de kracht zijner vuisten een' krachtigen steun zagen om hun gezag op te houden, zoo wachtten zij zich wel, downie's strengheid te laken, ook dàn, wanneer zijne tuchtiging wel eens aan wreedaardigheid grensde. Jaren lang verdroegen de kweekelingen de tirannij van hunnen onmeêdoogenden Opziener; maar met elk jaar schoot de zucht tot wraak dieper wortelen in hunne harten.
Op zekeren dag, toen alle de Professoren bij eene feestelijke gelegenheid afwezig waren en eerst laat zouden terugkeeren, vielen twaalf der sterkste leerlingen op downie aan, wierpen hem neder, bonden hem handen en voeten, dat hij geen lid verroeren kon, en bragten hem in eene kamer, die geheel tot eene Geregtszaal was ingerigt. Regters, Advocaten, niets ontbrak. Er werd eene aanklagt voorgelezen, bij welke downie van de misdaad van hoogverraad

{==399==} {>>pagina-aanduiding<<}
tegen menschenregt en menschenwaarde, ter zake van onderscheidene daarbij aangevoerde mishandelingen, werd betigt en beschuldigd. Toen dit gedaan was, werd van hem geëischt, dat hij zich hierop zoude verdedigen. Downie hield het voor het best, daar hij nu toch in hunne magt was, om, zoo als het spreekwoord zegt, met de wolven te huilen. Hij stemde in hunnen toon, en poogde zijne onschuld te bewijzen.
Hierna ging men verder. De getuigen kwamen voor, en bezwoeren de feiten, waarmede hij bezwaard werd. De Advocaat van den beschuldigden sprak met niet weinig bekwaamheid; hij zocht de punten van aanklagt te ontzenuwen, of ten minste die merkelijk te verzwakken; daarbij werden eenige wettelijke bepalingen aangehaald. Hoe welsprekend ook, was dit echter niet in staat, de aanklagt weg te redeneren, en de aangevoerde artikelen van wet verwierp de Regtbank, als niet toepasselijk op deze zaak. Het vonnis werd uitgesproken. Downie zou, verzeld van een' Priester, naar de geregtsplaats worden gevoerd, en, na een gebed voor het heil zijner ziel, door beulshanden worden onthoofd. Op staande voet werd hij uit de Geregtszaal geleid. Door een' donkeren gang kwam hij in een vertrek, bij welks aanblik hij zich niet geheel vrij van sidderen gevoelde. De deur werd achter hem toegesloten, en hij bleef gebonden in handen zijner vijanden. De kamer was met zwart laken behangen, en op den vloer waren planken gelegd van dezelfde kleur. Aan het einde stond een blok; daarbij een hoop zand, bestemd om het bloed op te nemen van den zoo even gevonnisden. Aan elke zijde van het blok stond een gemaskerd persoon; de eene hield een licht in de hand, en de andere eene groote bijl, welker scherpte telkens aan den vinger werd onderzocht. Downie moest nederknielen. Eerst weigerde hij. Toen men hem echter zeide, dat hij slechts weinige oogenblikken te leven had, gehoorzaamde hij. Nu begon de Priester. Met luide stem werd er een gebed gedaan. Downie sidderde hevig; zijn ligchaam was in eene stuipachtige beweging. Toen het gebed geëindigd was, hielp men den misdadiger wederom op, trok hem eene muts over de oogen, ontblootte zijn' hals, legde zijn hoofd op het blok, en verwittigde hem, dat, zoo ras een der aanwezigen 70 zou hebben geteld, zijn hoofd onder de bijl zou vallen. Het was doodstil. Langzaam, ernstig en plegtig telde eene stem;
twee minuten werden daartoe vereischt.

{==400==} {>>pagina-aanduiding<<}
Intusschen nam een achter den beul staande scholier zijn' zakdoek, doopte dien in ijskoud water, en sloeg, toen de stem het laatste getal had uitgesproken, uit al zijne magt in downie's ontblooten nek. Men hoorde een flaauw rogchelen in de keel van den ongelukkigen, en, toen men hem den doek van de oogen nam, was hij - dood!
Men verbeelde zich den schrik en de vrees der scholieren! In een enkel oogenblik was alles verdwenen, wat hun tot volvoering van dit verschrikkelijk spel had gediend; toen verlieten zij de kamer, sloten die, en wierpen den sleutel door het venster naar binnen. Hoewel aan het lijk geen het minste teeken van geweld te bespeuren was, zoo ontstond er toch verdenking tegen de onvrijwillige bewerkers van dien moord. Naardien er echter genoegzame bewijzen ontbraken, welke men waarschijnlijk niet ten strengste opspoorde, zoo bleef de zaak zonder verder gevolg.





Op het bezigen der brandspuit tegen oproermakers.


Terwijl, in 't Jaar der Gratie, held chassé, 
Antwerpens Donderaar, bij Scheldes reê, 
Den bliksem noô terughoudt in zijn vingren, 
Belust dien op bandieten neêr te slingren, 
Houdt Frankrijk naauw zijn muitersrot in toom, 
Dat, met de kracht van ongetemden stoom, 
En regt en orde en wet tracht te ondermijnen. 
Wat raad, om 't helsch gespuis te doen verdwijnen? 
De vogel is het schot niet waard: de spuit 
Bekoelt hun drift, en blaast hun 't licht niet uit. 
Probatum est. - Ach! wierd bij 't schuim der Belgen 
De brand alzoo gebluscht; uit was 't verdelgen; 
De spuit verving 't geweer; 't kommando: vuur! 
Wierd: water! - kamp en fort en schans en muur 
Zoo wel, als beemd en bosch en veld en weiden, 
't Hief all' den lofzang aan voor - van der Heiden! (*) 


Mei, 1831.


Proeve van inschrift op den, te Egmond aan Zee, op te rigten' Jan van Speyk's-toren.


Zoo licht hier na zijn' dood, wiens licht ons onderging; 
Die licht ontstak, toen nacht het vaderland omving: 
Dat licht werd baken, dat de staatshulk heeft bewaard; 
Dit licht zal baken zijn, waarop de zeeman staart. 








{==401==} {>>pagina-aanduiding<<}

Mengelwerk.

Vergelijkende beschouwing tusschen de humaniteit, welke wij in Genesis bij de aartsvaderen, en die, welke wij in de gedichten van Homerus bij de Grieken vinden.

(Vervolg van bl. 372.)

3. Vestigen wij thans onze aandacht op de fraaije Kunsten, en bepalen wij ons hiertoe voornamelijk bij Zang-, Dans-, Dicht- en Toonkunst.
De geschiedenis moge ons jubal, den broeder van tubal, als den uitvinder der toonkunst doen kennen, wanneer zij hem eenen vader noemt van allen, die citer en veldpijp bespelen; wie zang-, dans- en dichtkunst uitgevonden heeft, kan zij ons niet mededeelen. En waarom niet? Omdat deze den mensch aangeboren zijn, en als uit zijne natuur van zelve voortvloeijen.
Is weenen toch het eerste, waardoor de mensch bij smartelijke aandoeningen zijne droefheid doet kennen, zelfs eer hij zich in woorden ontlasten kan, zoo is het zingen ook de eerste uitdrukking van vreugde en blijdschap. Drukt niet het kind zijne gewaarwordingen van vreugde door een zeker neuriën of zingen uit? En hoe veel te meer mogen wij dan zulks van het eerste menschdom verwachten, hetwelk in alles de natuur volgde, en zijne aandoeningen dus op de natuurlijkste wijze en zeer levendig uitdrukte. Bij dit zingen voegen zich van zelve huppelende sprongen; terwijl men in eene beeldrijke en gezwollene taal, op eene met het huppelen eenigzins overeenkomstige maat, al dansende en zingende zijne aandoeningen aan anderen mededeelt. Ziedaar dus de oorsprong der zang- en dans-, ja ook der dichtkunst, in des menschen eigene natuur gelegen. Vanhier ook, dat wij

{==402==} {>>pagina-aanduiding<<}
deze aan alle min beschaafde volken gemeen vinden. Fraai is de aanmerking, welke forster, in zijne Waarnemingen over het Oosten, bladz. 576, hierover mededeelt. Hoe minder toch het verstand van den mensch nog met menigerlei kundigheden opgevuld, door vermoeijende navorschingen afgemat, door diep nadenken verstompt is, des te sneller denkt hij, des te sterker gevoelt hij, des te heviger zijn zijne aandoeningen, en heeft hij eene veel levendiger verbeelding. Dit zien wij bij homerus ook ten duidelijkste, zoo wel in de Helden, als in de Goden en Godinnen, van welke men zich geheel menschelijke begrippen vormde, en die, volgens de oudste denkbeelden, den menschen in hartstogten en aandoeningen gelijk waren. Barstte niet achilles, door de smart over het verlies zijner geliefde briseïs vervoerd, in tranen uit, Ilias I. vs. 349; terwijl juno met de overige Goden en Godinnen in een' schaterenden lach schoten over het verhaal van vulcanus, waarin hij hun zijnen ongelukkigen togt naar en val op Lemnos mededeelde, Ilias I. vs 599? En wien is de hevig brandende toorn van achilles niet bekend? Wanneer wij nu bedenken, dat de oudste natuurpoëzij bestond in eene zinnelijke, levendige, sterke manier van uitdrukking, die de onderwerpen der rede als voor oogen stelde en den hartstogt als 't ware schilderde, waarbij zich een toon voegde, met de levendigheid der uitdrukking en met de kracht van den hartstogt overeenkomstig, dan zullen wij gevoelen, dat het mededeelen van zijne gedachten in dichterlijke taal ouder moet zijn dan in ondicht; daar de Geschiedenis ons toch leert, dat alle talen in hare eerste kindschheid geheel zinnelijk en beeldrijk zijn, en dus van zelve tot die zinnelijke manier van uitdrukking voeren, welke het wezen der
Poëzij uitmaakt (*). Dat ook de Hebreeuwsche taal boven an-
{==403==} {>>pagina-aanduiding<<}
dere zeer geschikt was voor de Dichtkunst, behoeft hier voorzeker niet aangetoond te worden. De heldere, zelden betrokken Oostersche hemel, vruchtbare grond en herderlijke leefwijze hebben hieraan voorzeker niet weinig toegebragt. Over den aard der Oostersche Dichtkunst vóór den Aartsvaderlijken leeftijd kunnen wij, bij mangel aan overgeblevene dichtstukken, weinig zeggen: het eenige, dat tot ons gekomen is, is een Lofzang van lamech, denkelijk op de uitvinding van de bewerking der metalen door zijnen zoon tubal kaïn. Wij mogen nu en dan in het geschiedverhaal dichterlijke denkbeelden vinden, wanneer wij b.v. lezen, dat de zon gesteld werd tot heerschappij des daags en de maan tot heerschappij des nachts, en wanneer men ons verhaalt, hoe de Cherubim met het vlammend zwaard den terugtogt naar het Paradijs moesten bewaken; wij ontdekken hierin wel de zigtbare overblijfsels van den ouden dichterlijken stijl, maar zulke proeven van dichtkunst uit der oudsten tijd, als de Lofzang van lamech, vinden wij niet. Dat echter deze ten tijde der Aartsvaderen reeds meer gevormd was, zien wij in isaäk's zegen over jakob en ezau, Gen. XXVII:27-40, en vooral in de voorzegging van jakob, op zijn sterfbed over zijne twaalf zonen en derzelver geslachten uitgesproken, Gen. XLIX. Deze ademt vooral veel dichterlijk schoon, en kan men, als 't ware, als het eerste
gedicht der Oudheid beschouwen. Met hetzelve werd echter ook het dichtvuur, naar het schijnt, weder voor geruimen tijd uitgebluscht, tot dat het in mozes met vernieuwden glans begon te schitteren. Leest zijnen Lofzang op jehova, opgesteld nadat hij door Diens wonderdadige hulp zijn volk door de Roode Zee gevoerd had! Ex. XV. Hier doet het verheven gevoel van eerbied voor jehova, den Redder zijns volks, van verwondering over het gebeurde, en van eene den Israëliet zoo zeer eigene vaderlandsliefde, zijne stem hooren. Wij hebben ook nog een tweede lied van hem, in het laatste zijner dagen vervaardigd, inhoudende eene bestraffing van der Israëliten

{==404==} {>>pagina-aanduiding<<}
ondankbaarheid en halsstarrigheid. Om echter de langzame, trapswijze voortgaande vorming en verfijning der Hebreeuwsche Dichtkunst tot op david's tijd, de gulden Eeuw der Hebreërs, na te gaan, duldt ons oogmerk niet: laat ons liever opsporen, of ook deze kunsten ten tijde van homerus reeds bij de Grieken beoefend werden.
Bepalen wij ons hiertoe ook eerst bij de Dichtkunst. Doch, M.H.! zou het niet de dwaasheid zelve zijn, u dit met vele woorden te willen aantoonen? Homerus zelf strekt ons hiervan tot een ontegenzeggelijk bewijs. In hem zien wij, wel is waar, de Dichtkunst nog in hare eenvoudige kindschheid; maar zij is ook geheel natuur, daar hij ons den mensch in zijne handelingen en hartstogten zoo afschildert, als wij dien meermalen gadeslaan. Hij behoeft geene hooge vlugt of sterke verbeeldingskracht. De gedragingen zijner Goden en Helden ons zoo natuurlijk mogelijk voor oogen te stellen, hierin bestaat, onzes inziens, de ware, alom geroemde schoonheid van homerus' verzen. Hierdoor had hij het Heldendicht tot zulk eenen trap van volkomenheid gebragt, dat niemand zijner natie het Episch gedicht durfde ondernemen. Ja, hij is het, die aan alle andere Heldendichters ten voorbeeld verstrekte, in welken tijd of onder welk volk zij leven mogten. Zijne verzen waren het model, waarnaar een virgilius, klopstock, milton, tasso, voltaire en hoogvliet, ja wie ook anders het Heldendicht moge ondernomen hebben, hunne gedichten vervaardigden. Deze mogen hetzelve tevens meer beschaafd en gevormd hebben, maar wijken ook hierdoor hoe langer hoe verder van de natuur af, die homerus alleen ons met de juiste trekken weet te malen.
Homerus was, wel is waar, niet de eerste Dichter zijner natie. Wij vinden vóór hem linus, orpheus en musaeus als Dichters vermeld. Welke vorderingen deze echter reeds in de Poëzij gemaakt hadden, kunnen wij bezwaarlijk nagaan, daar ons weinig of niets van

{==405==} {>>pagina-aanduiding<<}
hen is overgebleven. Met meer zekerheid kunnen wij zeggen, dat de Dichtkunst van homerus af door de Grieken meer als Kunst begon beoefend te worden; terwijl zij bij de Israëliten in david haren hoogsten trap schijnt bereikt te hebben.
Wij zeiden boven, dat niet alleen Dichtkunst, maar ook Zang- en Danskunst, den mensch als van nature aangeboren zijn: wij willen dan nu ook iets naders over deze zeggen, er tevens de Toonkunst bijvoegende, die wij zagen, dat ook reeds zeer vroeg bekend was. Men houde echter onder het oog, dat wij ook deze, bij haar eerste ontstaan uit de natuurlijke gesteldheid van den mensch, niet als geregelde en aan zekere wetten verbondene kunsten te beschouwen hebben; neen, het zijn slechts het gevoel en de hartstogten, die ze voortbrengen.
Zang- en Dichtkunst, twee onscheidbare zusters, gaan steeds hand aan hand, ja smelten zelfs meermalen ineen, zoodat het gezang gedicht, dichten zingen is. Dit zagen wij reeds in lamech: hij zong; en zijn gezang bestond in eene dichterlijke voordragt der zaak. Niets is er, dat deze beide meer bevorderlijk is, dan de Toonkunst. Welk eenen invloed heeft toch deze niet op het gemoed van den mensch! Zijn gevoel wordt er door aangedaan, zijne hartstogten opgewekt, en menigwerf wordt hij als in geestverrukking opgetogen.
Wegens de kortheid van het Mozaïsche geschiedverhaal, kunnen wij hiervan met betrekking tot het eerste menschdom zeer weinig zeggen, daar het toch des Schrijvers oogmerk niet was, eene geschiedenis op te stellen van de beschaving, zeden en gewoonten der eerste menschen. Wij zien echter Gen. XXXI:27, dat het in jakob's leeftijd te Mesopotamië de gewoonte was, om vreemdelingen met gezang, door trommels en snaar-instrumenten ondersteund, uitgeleide te doen. Waarschijnlijk ontbrak de muzijk ook niet bij het speenmaal van isaäk. Mozes, dunkt mij, kunnen wij gerust als dengenen beschouwen, aan wien de Hebreeuwsche Poëzij

{==406==} {>>pagina-aanduiding<<}
en Muzijk de grootste verpligting hadden, en door wien wij haar eerst tot eene geregelde kunst gebragt zien, doordien hij beide ten naauwste met de Godsdienst verbond, daar de plegtige feesten gevierd en de offers ontstoken moesten worden onder het geluid van trompetten en cimbalen, Num. X:10. Het Israëlitisch leger trok ook onder bazuingeschal op ten krijg, Num. X:2, 9 en XXXI:6. Dat ook vrouwen reeds toen ter tijd zang- en toonkunst beoefenden, zien wij aan mirjam, mozes' zuster, die, aan het hoofd eener vrouwenschaar, den lof van jehova, over het omkomen van faraö en diens heir, onder dansen en trommelen in beurtgezangen bezong.
Diezelfde tweelingzusters, Muzijk en Gezang, waren ook den Grieken zeer gevallig, en werden door hen op hoogen prijs geschat. Het was vooral bij de gastmalen, dat deze, nadat het gemoed door den wijn vervrolijkt was, het oor moesten streelen en het hart opwekken. Bij homerus vinden wij hiervan althans verscheidene voorbeelden. Zoo verhaalt hij ons, hoe phemicus, door hem een waardig voedsterling van apollo genoemd, Odyss. I, aan het hof van ulysses met zijne medeminnaars aanzittende, door dezen genoodzaakt werd, zijne lier op te nemen, en hen door zijn gezang te vervrolijken. Deze zelfde phemicus voegde ook zijne welluidende toonen bij het tokkelen der snaren van zijne lier, toen ulysses, door eumeus geleid, zijn paleis te Ithaca naderde. Ulysses noemde haar toen een geschenk der Goden en vriendin der maaltijden, Odyss. XVII. En wien is het onbekend, hoe in vervolg van tijd de verzen van homerus door de Rapsoden en nakomelingen van homerus (Homeridae), wier voorname bezigheid en inkomen hierin bestond, bij de maaltijden voorgezongen werden, en hierdoor der vergetelheid ontrukt zijn? - Hercules, achilles, chimon en anderen vervrolijkten zichzelven en hunne feestgenooten nu en dan weleens door gezang en muzijk. Er schijnen echter ook reeds

{==407==} {>>pagina-aanduiding<<}
toen ter tijd meer bepaalde Zangers geweest te zijn, welke door homerus ἀοιδοι genoemd worden en in groote eer en aanzien stonden. De naam van Zanger of ἀοιδος schijnt tevens dien van Wijsgeer in zich begrepen te hebben. De Zanger toch, dien agamemnon ter bewaking van clytemnestra had achtergelaten, moest, door het bezingen van vrouwelijke deugden, de zucht tot braafheid bij haar opwekken en onbetamelijke gedachten tegengaan.
Zonder ons nu nog bij Schilder-, Bouw- of Beeldhouwkunst op te houden, willen wij ons naar het rijk der wetenschappen begeven, om bij dezelve eenige oogenblikken stil te staan. Vestigen wij hiertoe onze aandacht bepaaldelijk op de Geneeskunst, in haren ganschen omvang genomen.
Daar het eene door de ondervinding bevestigde waarheid is, dat de mensch, hoe nader hij bij de Natuur blijft, eene des te bestendiger gezondheid geniet, moet het, dunkt mij, bij ons geenszins verwondering wekken, wanneer wij van geen Geneesheeren melding gemaakt vinden, dan nadat het menschdom reeds eenige honderde jaren op aarde bestaan had. Wat ten minste het genezen van inwendige ziekten betreft, vinden wij daarvan in de H.S. geen gewag gemaakt vóór mozes. Elk was zijn eigen Geneesheer, hiertoe vooral de diaetetica gebruikende. Bij de Egyptenaars schijnt echter deze kunst ten tijde van jozef tot de Priesterkaste behoord te hebben, even als deze in het bezit was van alle kunsten en wetenschappen, tot wier kennis men doorgedrongen was. Homerus geeft ook, Odyss. IV. vs. 228, de Egyptenaars als derzelver eerste uitvinders op, wanneer hij zegt, dat paeon, de Esculaap der Hemellingen, van de Egyptenaars afstamde. Eenige harer takken schijnen reeds vroeg bekend geweest te zijn, en onder deze Kruid- en Heelkunde. Daar toch het voedsel der menschen in de eerste dagen voornamelijk in voortbrengselen uit het plantenrijk bestond (*), kon men al

{==408==} {>>pagina-aanduiding<<}
spoedig het heilzame of schadelijke van sommige kruiden leeren kennen. Dat men in jakob's tijd aan sommige planten reeds eene bijzondere kracht toeschreef, zien wij duidelijk in rachel, die den Dudaïm, door ruben in het veld gevonden, op zeer hoogen prijs stelde. Van het mengen en toebereiden van verscheidene planten en kruiden, alsmede van derzelver sappen tot zalfoliën, schijnt men in mozes' tijd reeds geen geringe kennis gehad te hebben. Dit toch zien wij in de bereiding van de heilige zalfolie, Exod. XXX:23, 24, en van het reukoffer, vs. 34, 35; terwijl tevens de besnijdenis eenige kennis aan de Heelkunde schijnt te vooronderstellen, gelijk deze, blijkens verscheidene plaatsen bij homerus, toen den Grieken niet onbekend schijnt geweest te zijn. Van zalven of pleisters schijnt men zich echter nog niet bediend te hebben; men bepaalde zich enkel tot het opleggen van kruiden, bladeren of wortels op het gewonde deel. Men heeft ook uit het balsemen der lijken bij de Egyptenaars willen aantoonen, dat zij reeds eenige geregelde denkbeelden van de inwendige gesteldheid des menschelijken ligchaams hadden; doch wanneer wij de onderscheidene wijzen, waarop zulks werd uitgevoerd, oplettend gadeslaan, zien wij, dunkt mij, dat de Egyptenaars even min, als andere volken, de Ontleedkunde beoefend hebben, tot dat galenus het eerst hierover eenig licht verspreidde; ofschoon ook deze zeldzaam eenig lijk opende, en zoo al, dan nog meest van apen, en zelfs eene reis naar Alexandrië deed, om het geraamte van een' mensch te zien.
Wij zouden nu nog over Geschied-, Aardrijks- en Tijdrekenkunde, alsmede Meet-, Reken- en Sterrekunst, kunnen spreken; maar wij moeten thans het rijk der Kunsten en Wetenschappen verlaten, om nog met eenige uitvoerigheid te kunnen gewagen van den huiselijken toestand.
4. Dat er in het huiselijke tusschen twee volken, die onder een zeer verschillend luchtgestel leven, en die uit zeer verschillende bronnen hun bestaan vinden, een groot

{==409==} {>>pagina-aanduiding<<}
verschil bestaat, brengt de aard der zaak van zelve voort. Dit zien wij dan ook in deze volken van het Oosten en Westen bevestigd. Het is het tijdstip van de eerste grondlegging der Grieksche en Hebreeuwsche Staten, hetwelk wij hebben gadegeslagen; ja, eigenlijk vóór zij zich nog als een geheel vertoonden, maar uit verscheidene kleinere Staten bestonden. Dit had ten minste voornamelijk alzoo bij de Grieken plaats, bij wie ieder dezer kleinere Staten of Steden geheel op zichzelve stond, voor zijne eigene belangen zorgde, en voor zich een middel van bestaan opzocht; terwijl de verschillende stammen der Israëliten door eenen naauweren band van broederschap vereenigd waren, en op gelijke wijze voor hun onderhoud zorg droegen. Bij deze verscheidenheid had tevens eene groote overeenkomst plaats, daar het kindsche eenvoudigheid is, welke wij bij beide bespeuren. Laat ons dit kortelijk nagaan, hiertoe met de woningen beginnende.
De vrije, open lucht verstrekte adam en eva tot woning, terwijl het geboomte hen tegen hitte, regen of andere natuurverschijnselen moest beveiligen. Daar dit echter den mensch zeer vele moeijelijkheden veroorzaakte, zocht hij reeds spoedig een ander verblijf op, daartoe waarschijnlijk holle boomstammen of holen gebruikende:

Tum primum subiere domos: domus antra fuerunt. (*) 


Van kaïn lezen wij reeds, Gen. IV:17, dat hij eene stad bouwde, welke hij Hanoch noemde. Wat men hierdoor te verstaan hebbe, is zeer onzeker. Dat wij hier aan geene eigenlijk gezegde stad te denken hebben, zal wel geen betoog behoeven, te meer daar het woord רי
{== afbeelding 	==} {>>afbeelding<<}
    
 in het algemeen eene plaats beteekent, waar verscheidene menschen zich bij elkander ophouden. Zouden wij het dan niet aldus mogen opvatten, dat kaïn met zijn geslacht zich digt bij elkander ophielden, het zij in holen, het zij in eene zekere soort van hutten?

{==410==} {>>pagina-aanduiding<<}

Daar kaïn, als landbouwer, zich bestendig op ééne en dezelfde plaats kon ophouden, had eene vaste woonplaats voor hem geene moeijelijkheden in; maar, daar wij gezien hebben, dat men zich al zeer vroeg ook op de veehoederij toelegde, waren zoodanige woningen voor hen, die met hun vee heinde en ver heentrokken, zeer lastig en bijna onbruikbaar. Zij moesten zich echter deze moeijelijkheid getroosten, tot dat jabal, de oudste zoon van lamech, de draagbare woningen of tenten uitvond. Naardien de volken, van welke wij in Genesis bijzonder melding gemaakt vinden, herders waren, zoo spreekt het van zelve, dat zij van deze, met hunne leefwijze meer overeenkomstige, woningen gebruik maakten; terwijl het zeer waarschijnlijk is, dat zij, die zich op den landbouw toelegden, van vaste woningen zich zullen bediend hebben. Dit heeft, volgens het getuigenis der reizigers, ook nog heden bij de Arabieren plaats, van welke zij, die den landbouw beoefenen, steden en dorpen bewonen; terwijl de Bedouïnen of herders, ginds en her met hunne kudden rondzwervende, zich van tenten bedienen. Daar nu de Israëliten, vóór hunne bezitneming van Kanaän onder jozua, den landbouw weinig of niet beoefenden, maar voornamelijk de veeteelt, zoo vinden wij ook niet dan van draagbare woningen bij hen melding gemaakt. Niet dat het aanleggen van steden toen nog geheel onbekend was: dit toch zien wij in Sodom en Gomorra, de overige steden van het Zoutdal en andere, die ons opgenoemd worden, hoedanig deze dan ook mogen geweest zijn. Zij schijnen echter reeds van poorten voorzien te zijn geweest, daar men Gen. XIX:1 leest van de poort der stad Sodom, en XXXIV:20 van die der stad
Sichem.
Van geheel andere woningen bedienden zich de Grieken, ten tijde van homeros; gelijk ook toen de Israëliten, onder david en salomo, niet alleen meer geregeld in steden en dorpen woonden, maar ook in de bouwkunst reeds zéer groote vorderingen gemaakt hadden, zoo als wij vooral zien aan den tempel en de pa-
{==411==} {>>pagina-aanduiding<<}
leizen, door salomo gesticht. De woningen, welke homerus ons beschrijft, zijn die der Koningen en Vorsten: wij mogen dus gerust aannemen, dat deze prachtiger ingerigt en rijkelijker versierd waren, dan zulks gewoonlijk plaats had. Wanneer wij, al hetgeen wij van dezelve bij homerus vinden, opzamelen, zullen wij ze ons, dunkt mij, aldus moeten voorstellen. Een muur (ἕρκος) omringde het gansche gebouw; daarna kwam men aan de poorten (πύλαι), alwaar honden de wacht hielden, hierom κυνες πυλαωροι genoemd. Voor de deur waren zitplaatsen, waarop men zich gewoon was neder te zetten, gelijk wij onder anderen zien aan de minnaars van pénélopé, Odyss. XVI. vs. 343, en aan nestor, Odyss. III. vs. 400. Hierop volgde eene open plaats, πρόδομος of ἀυλὴ genaamd, waar men gewoon was de vreemdelingen te ontvangen en hun een rustbed gespreid werd, even als in de aangrenzende galerij, ἀιθουση. Zoo werd toch telemachus bij nestor ontvangen, Odyss. III. vs. 399. Deze
zelfde gewoonte schijnt ook bij de Romeinen plaats gehad te hebben. Virgilius immers verhaalt, Aeneas, Lib. III. vs. 354-356, van helenus, die aeneas en zijne togtgenooten in zijn paleis ontving:

Illos porticibus rex accipiebat in amplis. 
Aulaï in medio libabant pocula Bacchi; 
Impositis auro dapibus, paterasque tenebant. 


Nu naderde men het eigenlijke huis, van buiten met onderscheidene versierselen opgetooid (παμϕανοων), van binnen schitterende van goud, zilver, ijzer en ivoor. Het paleis van menelaus schijnt hierin uitgemunt te hebben, daar toch telemachus door den rijkdom en de schitterende pracht, die er heerschten, als geheel verplet was, Odyss. IV. vs. 71. Onder de zuilen, waarop de bovenste verdieping rustte, was er eene, bestemd tot het ophangen der wapenen, Odyss. I. vs. 126. Het bovenste gedeelte (ὑπερώον) was het vrouwentimmer,

{==412==} {>>pagina-aanduiding<<}
alwaar tevens de Thalami waren. Zoo bevatte het paleis van priamus 50 zulke slaapkamers. De daken der huizen waren, even als die der Hebreërs (Deut. XXII) en Romeinen (vitruvius, Lib. II), plat, en verstrekten dikwerf tot eene wandelplaats, of om er zich neder te vlijen en zich in de stralen der zon te koesteren; gelijk wij elpenor aan ulysses hooren verhalen, Odyss. XI. vs. 62, hoe hij, door van het dak van circé's paleis, waarop hij zich te slapen gelegd had, af te springen, zijn' hals gebroken had en jammerlijk omgekomen was.
Deze uitweiding over de woningen der Grieken diene, om het groot verschil te doen opmerken, hetwelk er bestond tusschen de nederige tent der Herdersvorsten abraham, isaäk en jakob, en het prachtig en rijk versierd paleis van menelaus, den Koning der Spartanen, alcinous, dien der Phaeaciërs, of ulysses, den Vorst van Ithaca.
Nu nog eenige oogenblikken bij de zeden en gewoonten stil te staan, zal het laatste gedeelte dezer Verhandeling uitmaken.
(Het slot hierna.)






Verslag van den staat der stads armenscholen te Amsterdam, gedaan den 22sten maart 1831,


door Hendrik Harmen Klijn. (*)

Voorzang.


Klinkt weêr, toonen! ruischt weêr, zangen! 
Galm weêr, ongekunsteld lied; 
Schilder ons ontvonkt verlangen! 
't Kinderhart kent de onrust niet. 

{==413==} {>>pagina-aanduiding<<}

't Feestuur daagt, - wij vieren 't mede; 
Wij, wat storm ook om ons loeit, 
Stemmen 't lied van heil en vrede; 
Wij, wat ons de borst doorgloeit. 
 
Lieflijk, als een lentemorgen, 
Helder, als het licht der maan, 
Lacht ons, wat nog is verborgen, 
Leven, lot en toekomst aan. 
Zacht, als 't jeugdig groen der dalen, 
Kalm, als de onbewogen vloed, 
Rein, als zuivre zonnestralen, 
Blinkt het kinderlijk gemoed. 
 
Maar de storm daagt uit het Noorden; 
Vreeslijk woedt zijn gang en val; 
't Kalme beekje ontzwelt zijn boorden, 
En verwoest het vruchtbaar dal; 
't Lieflijk zonlicht, dat ons koestert, 
Rijst, ontvlamt, en blaakt, en gloeit; 
En, 't gene eerst het leven voedstert, 
Wordt een vuur, dat alles schroeit. 
 
Zoo, zoo dagen felle stormen 
In het argloos jeugdig hart; 
Zij verwoesten, zij misvormen, 
Wat met vlijt gekoesterd werd. 
Nooddruft, zorgen, angst en kwalen 
Grijnzen met haar smart ons aan; 
's Levens lentezonnestralen 
Zullen voor ons ondergaan. 
 
Heil dan hun, wien werd gegeven, 
Wat het hart met kracht omgordt; 
Wat ten gids strekt door het leven; 
Wat een bron van zielsheil wordt; 

{==414==} {>>pagina-aanduiding<<}

Wat geen zwaai des tijds zal krenken; 
Wat vertroost bij 't smartlijkst lot; 
Wat tot d'arbeid kracht zal schenken; 
Wat ons wijst en voert naar God! 
 
Ziet dan, edele Amstellaren! 
Hen, wien gij hebt wèl gedaan! 
Ziet, bij 't geen wij hier vergâren, 
Onzen dankbren ijver aan! 
Mag u 't kroost der armen treffen, 
Bij hetgeen zijn vlijt hier leest; 
Mag zijn dank u 't hart verheffen: 
Heil dan, heil dit kinderfeest! 


Welk eene talrijke menigte! welk eene aandoenlijke belangstelling! - het aanschouwen daarvan zoude mij ontmoedigen, indien ik het gevoel, dat allen in dit oogenblik bezielt, niet kende, en niet met mijn geheele hart toejuichte.
Ja, ik weet het, mijne Land- en Stadgenooten! gij komt om hen, die zich daar voor u bevinden; gij komt om deze kinderen. Het is geenszins hun schitterende stand, hunne blinkende wijsheid, welke uwe aandacht tot zich trekken; neen! het is het kroost der behoeftigen, het zijn arme kinderen, welke uwe belangstelling treffen; - gij wilt er getuigen van zijn, dat, en hoe, zij tot menschen, tot nuttige burgers van ons dierbaar vaderland gevormd worden.
Ik vereer die belangstelling; zij zal voldoening vinden. Ik wil daarom ook uw gevoel geen oogenblik afleiden; ook ik wil daartoe medewerken; ik zal over niets, dan hetgeen in onmiddellijke betrekking tot deze kinderen staat, spreken. Mijn pligt roept mij, als Voorzitter van Curatoren, om u in hunnen naam verslag te doen van de wijze, waarop deze kinderen worden onderwezen, - van den staat onzer Stads Armenscholen.

Het getal der scholen, waarop de kinderen van die inwoners dezer volkrijke stad, welke onvermogend zijn om hun eenige opleiding te geven, onderwijs ontvangen, is thans twaalf. Stads Armenscholen is derzelver naam en bestemming. Heilig zij de nagedachtenis van hen, die het eerst op het denkbeeld kwamen, en dat doorzetten, - die het eerst zulke scholen stichtten!
Scholen voor het kroost der behoeftigen zijn een treffend blijk van den volksgeest.

{==415==} {>>pagina-aanduiding<<}

Er heerscht bij ieder volk een algemeene geest, waarop alle volksheil gegrond is. Wanneer deze geest de grondzuilen, waarop alles rust, te veel verzwakt, of de banden, die alles moeten verbinden, te weinig zamenhecht, dan moeten verwijdering en ontbinding eindelijk volgen; doch wanneer die geest de eerste versterkt en de laatste ongemerkt toehaalt, dan wordt het volksgeluk bevestigd.
Het denkbeeld eener Maatschappij moge het onderscheid van standen reeds van zelve in zich sluiten, dáár alleen echter heerscht een gepaste volksgeest, waar men, door algemeene en zachte koorden, deze standen poogt te verbinden, en naar één doel, volksrust en volksheil, streven doet.
Hoe nu toch, rijke en schoone Nederlandsche taal! zult gij die algemeene stemming, om ook het kroost der behoeftigen tot nuttige burgers te vormen, noemen? - volkswil? volksneiging? volksgeestdrift? - neen! het is de uitgedrukte, in edele beginselen en daden krachtig werkende volksgeest. Men gevoelt dáár het nuttige, dat er in de ontwikkeling van het verstand en de vermeerdering der kennis gelegen is; want oordeel en kennis voeren eenen afkeer tegen het onordelijke, het wanvoegelijke met zich; zij zijn de voedende sappen, die het ontkiemende kracht en kleur geven, en verheffen den smaak voor het goede en voortreffelijke. Men beseft dáár innig het noodzakelijke eener zedelijke veredeling van het hart; want deze alleen is de bron van algemeene welwillendheid, broederliefde en zuivere godsvrucht. Men erkent dáár, dat de kracht des volks voornamelijk daarin bestaat, dat alle standen belang hebben bij de algemeene welvaart; dat allen elkander naderen, en dat hechte banden allen aan het geliefde vaderland verbinden; want uit deze alleen kiemen de beginselen van orde, gehechtheid en liefde voor den grond, die allen voedt en beschermt, en vormen die kracht, welke alles tot behoud van den heiligen erfgrond, tot bescherming der algemeene zelfstandigheid opoffert.
Nederlanders! werpt uw oog op de wereldkaart! beproeft, onderzoekt, vergelijkt! ziet, wat hier gevormd en geleid wordt, en juicht met mij, dat Nederland bij uitnemendheid op dien volksgeest roemen mag, en dat deszelfs achtbare houding, in deze treffende oogenblikken, ons en de geheele beschaafde wereld op het overtuigendst doet zien, welk eene kracht, welk een heerlijk licht uit zulk een brandpunt stroomt, - wat zoodanig een volksgeest vermag!

{==416==} {>>pagina-aanduiding<<}

Het aantal kinderen, dat op deze onze Stads Armenscholen tot nuttige burgers wordt opgeleid, is niet klein. Het zijn duizenden, die hier dien zegen ontvangen. Het getal der leerlingen is thans op de dagscholen 2181 jongelingen en 2003 meisjes; terwijl nog 930 op de avondscholen onderwijs ontvangen; makende te zamen het getal uit van 5114 kinderen. Van de scholen zijn in dit jaar ontslagen 695 leerlingen, en niet meer dan 23, om het weinig ter schole komen, of om wangedrag, afgeschreven. Van de eersten zijn 129 eene bijzondere belooning en een loffelijk getuigschrift waardig gekeurd; terwijl hun tevens de eer wordt vergund, dit hier openlijk te ontvangen. In het afgeloopen jaar zijn 1129 kinderen geplaatst; blijvende echter niet minder dan 3417 kinderen over, welke reikhalzend naar eene plaatsing op deze onze scholen uitzien. Dit laatste getal is zeker verbazend. Ziet hier, M.H., wat daarvan eene der meest aanleidende oorzaken is.
Reeds sedert lang namen Curatoren de vrijheid, de achtbare Regering dezer Stad uit te noodigen, om hen in staat te stellen, aan het vurig verlangen van het groot aantal ouders, welke hunne kinderen op onze scholen wenschten geplaatst te zien, te kunnen voldoen. Bij elke gepaste gelegenheid uitten Curatoren den wensch tot het daarstellen van nog eene, en wel eene zeer uitgebreide school, (ware het mogelijk voor 1000 kinderen) met dat gelukkig gevolg, dat zij de vrijheid ontvingen tot het oprigten van eene twaalfde school, groot genoeg voor 600 leerlingen; voor welke school een geschikt gebouw (bij de Leidschegracht naast de Manege) werd gevonden, en op welke, reeds in de maand Augustus ll., 400 kinderen werden geplaatst, welk getal naderhand tot 640 geklommen is; terwijl ons tot dat einde, door de achtbare Regering dezer Stad, eene vermeerdering van f 3000 toelage uit de stads kasse vergund werd. - Heil zij onze loffelijke Regering voor deze uitbreiding van de beste aller weldaden! Zij ontvange daarvoor onzen innigen dank, de goedkeuring van God, en de voortdurende vermeerdering der welvaart en rust van deze volkrijke en achtingwaardige wereldstad!
Nadat Curatoren de regeling en het onderwijs op die school aan onzen verdienstelijken eersten Leermeester robertus bel hadden opgedragen, was het deze aangename gebeurtenis, welke Curatoren het besluit deden nemen, om in

{==417==} {>>pagina-aanduiding<<}
dit jaar voor alle onze scholen eene inschrijving te doen; en het is deze, sedert jaren niet plaats gevonden hebbende, algemeene inschrijving, welke, na de plaatsing, nog het verbazend aantal van 3417 kandidaten heeft opgeleverd.
Treurig is wel, aan den eenen kant, het aanschouwen van zoo veel hulpbehoevenden; maar roerend is het ook, aan de andere zijde, te zien, dat zelfs het behoeftig gedeelte van de edele bewoners dezer stad zoo dringend verlangt naar datgene, waaraan geen geldelijke of tijdelijke voordeelen verbonden zijn, maar waardoor de mensch eerst mensch wordt, en alleen die schatten ontvangt, welke mot noch roest verteren kunnen.
Doch wat zijn dan toch die schatten, naar welke aller handen zich zoo roerend uitstrekken? o, M.H.! vestigt uwe gedachten op onze inrigting! herinnert u, wat zij is, en dankt met mij God, die ons in staat stelde, om zoo veel nuts te stichten!
Treffend schouwspel! Dagelijks wordt een zeer groot aantal kinderen aan luiheid en lediggang ontrukt; dagelijks verzamelen zich, op onze twaalf scholen, meer dan 5000 kinderen, bezield met één doel, aangevuurd door denzelfden wil, en geleid door dezelfde eenvoudige middelen.
Hoort het, gij allen! en boven allen gij, die de vreugde en hoop van uw leven, die uwe lievelingen hier vóór of rondom u ziet! hoort het bij vernieuwing, wat uwe kinderen hier ontvangen, en weet, dat ook bij ons het opschrift, voor al het onderwijs, dit is: De vreeze Gods is het beginsel van alle wijsheid!
Zegt mij nu, wie gij ook zijt! hebt gij u immer beklaagd, in uwe jeugd, in het lezen, schrijven en rekenen onderwijs te hebben ontvangen? o, Misgunt dan deze behoeftige kleinen die weldaad niet; zij zal hen voor volstrekte armoede beveiligen, en hun het eerlijk dagelijksch brood schenken!
Alle beschaafde volken dragen roem op hunne taal, en achten die als eene der grondzuilen van hun zelfstandig volksbestaan. En de Nederlander zoude zijne schoone moedertaal niet mogen kennen en er roem op dragen? zoude dit steunsel van zijne zelfstandigheid niet mogen vasthouden en beschermen? Doch wat wilt gij vasthouden en beschermen, indien dit steunsel slechts in het bezit der bevoorregte standen is? indien voor het talrijkst gedeelte van het volk datgene verloren is, wat het aan zijne zeden en gewoonten

{==418==} {>>pagina-aanduiding<<}
moet hechten, wat het moet zamenbinden, en met onontknoopbare banden aan den grond zijner geboorte klemmen?
Duizenden worden voor afdwalingen op den levensweg bewaard, en duizenden keeren van hunne dwalingen terug, alleen daardoor, dat de goede indrukken, in hunne jeugd ontvangen, weder opdaagden in hun geschokt hart. Is het dus niet van het hoogste belang, dat men het kroost der behoeftigen God en hunne pligten doe kennen? dat men de eerste grondslagen der Godsdienst in het algemeen, en voor de meesten hunner die van het gezegend Christendom, diep in hunne harten drukke? Is het dwaasheid, dat men hun den grond hunner geboorte, en de lotgevallen onzer moedige vaderen, kennen doe? dat men hun eerbied en liefde voor onzen voortreffelijken Koning, getrouwheid aan de wetten, zucht naar eendragt, rust, en kalme stemming van den geest, diep in het hart prente? Is het gevaarlijk, dat men ook den behoeftigen dag aan dag toeroepe: ‘Aan het vaderland zijt gij, naast God, alles verpligt, - uwe geboorte, uwe geliefde ouders, de heilige banden der natuur, het onderrigt, dat gij ontvangt, alwat gij geniet, hoopt en gelooft. Eerbiedigt het, als uwen regtmatigen wetgever! - bemint het, als een uwer grootste weldoeners! - beschermt en verdedigt het, als de schatkamer, als de heilige bewaarplaats uwer onvergankelijke bezittingen!’
Zietdaar, M.H., het doel van het onderwijs, op uwe Stads Armenscholen gegeven, - zietdaar datgene, naar hetwelk deszelfs Bestuurders met vastheid streven!
Maar zulk eene stille leiding, zulk een heenwijzen naar de schatten van geest en hart, zulk eene tempering van alle hevige hartstogten, zulk eene stemming van de ziel tot bedaardheid en kalmte bij de slingeringen der menschelijke lotgevallen, verzwakken zij niet de veerkracht der ziel? of maken zij het hart niet eigenzinnig, trotsch en hoogmoedig?
De veerkracht der ziel verzwakken? - o Gij, grenspalen van mijn geschokt vaderland! toont gij het ons, wat mijne lippen naauwelijks stamelen kunnen! verkondigt het luid, wie het zijn, die zich rondom u geschaard hebben; wie u voor de woede der dolzinnigste razernij beschermen! - Ja, M H.! dáár heeft hij zich voor u, voor mij, voor het geheele vaderland opgeofferd, die, in ons Burgerweeshuis, even zoo werd geleid en onderwezen, als deze kinderen geleid en onderwezen worden! - dáár, o gij rijken en behoeftigen! gij

{==419==} {>>pagina-aanduiding<<}
voornamen en minderen, hier tegenwoordig! dáár staan zij, die, door u, door mij, op deze onze scholen of elders onderwezen zijn! dáár staan zij, uwe geliefden! dáár staan uwe kinderen! dáár staat de bloem onzer jongelingen! Heilige pligt, vaste wil voerde hen derwaarts; onwrikbare moed doet hen volhouden, onkreukbare trouw palstaan! Toont mij grootscher en tevens edeler veerkracht der ziel!
Maar hun hart? hoe trotsch misschien op hun besluit? hoe eigenzinnig bij hetgeen zij doen? hoe hoogmoedig op hetgeen zij volhouden? - o Gij, wie gij ook wezen moogt, die onder die duizenden uwe lievelingen telt! mij dunkt, ik zie u; ik zie den genoegelijken weemoed, die in uwe oogen wemelt. Ja, spreekt gij voor mij! Wat ademt de geest van hen, die u zoo dierbaar zijn? wat hun mond en pen? Ik las hun schrijven herhaalde malen, en ontroerde even zoo dikwerf. Neen! geene trotschheid, geen hoogmoed, maar godsvrucht, kalme godsvrucht, onwrikbare standvastigheid, naast stil vertrouwen, hoop, en onderwerping aan het heilig Godsbestuur, - ziet, M.H., zóó zijn zij gestemd, die bij deze inrigting wèl onderwezen zijn!
Dierbaar vaderland! Ja, thans kunt gij den vreemdeling, die u vraagt naar de gedenkzuilen van Neêrlands grootheid, naar de kenmerken van 's volks voortreffelijkheid, antwoorden, wat de erkentenis, in Londens hoofdkerk, als de schoonste eerzuil, op het graf van deszelfs stichter schreef: Vreemdeling! sla uwe oogen rondom u!
Het is voor Curatoren een bijzonder genoegen, hier openlijk te kunnen verklaren, dat, gedurende het afgeloopen jaar, de kinderen, op onze scholen onderwezen, zich die weldaad hebben waardig gemaakt. Van 5116 kinderen zijn er niet meer dan 23, meestal nog slechts om het te weinig school komen, hetgeen ook veelal het gevolg van diepe armoede is, van de scholen afgeschreven.
Bemoedigende gedachte! Toen ik vóór veertien jaren van deze plaats tot u sprak, was het getal van onwaardigen 136; vóór zeven jaren noemde ik u 84; thans slechts 23. Zoo dikwerf wij de scholen bezochten, trof ons, bij voortduring, de vlijt en gehoorzaamheid dezer kinderen, en waren wij over hunne vorderingen zoo zeer tevreden, dat wij, na de gewone halfjarige Examens, met moeite eene kenze konden doen, bij de toewijzing der kleine belooningen, welke zij voor hun goed gedrag ontvangen.

{==420==} {>>pagina-aanduiding<<}

Het is, M.H., inderdaad een belangrijk schouwspel, wanneer men op onze scholen, in hetzelfde verblijf, 3-, 4-, ja nu zelfs 600 kinderen bij elkander, en allen werkzaam ziet. Welk eene orde, welk eene stilte! en toch overal leven, beweging, werkzaamheid. Wat al ijver, wat al lust, wat al inspanning van vermogens, om te hooren, te ontvangen, of het verzamelde kenbaar te doen worden! Welk een vurig streven, om zich de eer van vlijtig te zijn, en een gering blijk van erkenning hunner vorderingen, waardig te maken!
Zulk eene kleine kinderwereld is belangrijker, dan men in den eersten opslag wel gelooft. - Is zij niet de eerste morgenschemering van den helderen of benevelden levensdag? Is zij niet de eerste tred, welken de mensch doet in het woelige, werkzame leven? Is zij niet het verkleinde beeld van alle die goede en verkeerde hoedanigheden, welke naderhand de groote huishouding bevestigen of verwoesten? Leert zij ons niet, op het treffendst, hoe noodzakelijk het is, om den onrustigen mensch bezigheid, en iets, dat zijne opmerkzaamheid voortdurend boeit, te verschaffen? Willen wij weten, wat, op het groote wereldtooneel, bij de volken, dikwerf de overspannene bewegingen kan voorkomen, deze kinderwereld leert het ons. Het ledig zijn, - een te bekrompen veld, waarop zich de algemeene geest uitzet, - gemis van behoorlijke prikkels tot werkzaamheid, - ontbering van datgene, wat aller ziel en zin voortdurend boeit, veroorzaken gebrek aan beweging, en scheppen eindelijk volksverveling, met al hare onzalige gevolgen. Gezegend blijven daarom uwe pogingen, gij, die voor de volken het gebied van het ware, het schoone en het goede ontsluit, en hen derwaarts voert! want dáár bestaat geen stilstand; dáár prikkelen edele drijveren; dáár kan alles ziel en zinnen boeijen; dáár kan alles werken op de heiligste belangen van allen.
Dat wij nu op dit ons verkleind wereldtooneel datgene overbrengen, wat op het groote, te midden der algemeene bewegingen, tot voortstuwing der handelenden, tot opwekking en leiding van het gevoel verstrekt, - wie uwer zal dit veroordeelen? - De eer is de schaduw der deugd. Dat gevoel pogen wij, als de bron van zoo veel goeds en regtschapens, in de jeugdige harten minder nog op te wekken, dan wel eene verstandige rigting te geven. Daartoe schenken wij die teekenen van onze af- of goedkeuring, die een-
{==421==} {>>pagina-aanduiding<<}
voudige kinderprijsjes. En nu, gij allen, lieve kleinen! voorwerpen van onze zorgen! gij, die u de eer der onderscheiding hebt waardig gemaakt; gij, die hier tegenwoordig, en afzonderlijk geplaatst zijt, toont aan deze vergadering, wat gij ontvingt; gij zijt zulk eene eer waardig!

Tusschenzang.


Gelukkig, die tot 's levens disch 
Met onbezorgde blijdschap nadert! 
Die, ziel en zin gezond en frisch, 
Zich krachten voor 't genot vergadert; 
Die, wat Gods Vaderhand hem biedt, 
Altoos met dankbre vreugd geniet! 
 
Die rustig en tevreden zit, 
Wat rang, wat plaats hem zij beschoren; 
Die om geen wulpsche spijzen bidt, 
Geen' dartlen drank zich heeft verkoren; 
Die nimmer morrend zich vergast, 
Of onverzaadlijk om zich tast! 
 
Wat rijke volheid overal! 
Wat spijziging voor aller monden! 
't Gene aller honger stillen zal, 
Wordt aan Gods Vaderdisch gevonden. 
't Zij hoog of laag, of schaarsch, of veel, 
't Krijgt alles eens zijn nuttig deel. 
 
Ook wij, wij naadren tot dien disch; 
Gods Vaderliefde zal dien reeglen; 
Wat plaats, wat spijs hier de onze eens is, 
Zal de eigen Vadermin bezeeglen; 
Maar 't hangt aan smaak, aan keus, aan kracht, 
Wie onzer hier verzading wacht. 
 
De ziel zij rein, het hart gezond; 
Slechts de arbeid doe den lust ontvonken; 
Nooit tast' de hand, nooit smacht' de mond 
Naar 't gene aan andren wordt geschonken: 
Dan worden wij, bij zuur en zoet, 
Met de echte levensvreugd gevoed. 

{==422==} {>>pagina-aanduiding<<}

o Gij, die ons de krachten schenkt! 
Die hart en zin geschikt wilt maken, 
Om, bij hetgeen ons spijst of drenkt, 
Een zuiver levensheil te smaken; 
Ziet 't kroost der armen om u staan, 
En neemt zijn dankend loflied aan! 
 
Wanneer dan eens, in later tijd, 
Ook wij, aan 's levens disch gezeten, 
Gevoelen, wat ons hart verblijdt, 
En wat wij juichend welkom heeten, 
Dan wordt voor u ons dankgebed 
Op nieuw met geestdrift ingezet. 
 
o Dierbre grond! o Nederland! 
Wel waardig, dat we u zeegnend noemen; 
Wie schetst de trouw, den broederband, 
De menschenmin, waar ge op kunt roemen? 
Wat ook de trots der volken toon', 
Van deugd en moed komt u de kroon. 


Aan onze Stads Armenscholen is nog eene andere, zoo wij gelooven lofwaardige, instelling verbonden. Het is die, namelijk, waar jongelingen van meer dan gewone bekwaamheden en goed gedrag worden opgeleid, om zelve te kunnen onderwijzen, en dus leermeesters der jeugd te worden. Het getal der aanwezigen is thans 52; zijnde 43 werkelijke, en 9 kandidaat-kweekelingen. Dit jaar werden er 10 op nieuw aangenomen, en 2 bevorderd tot tweede ondermeesters; terwijl er onderscheidene tot verdediging van ons dierbaar vaderland zijn uitgetrokken. Uit de kweekelingen, bij deze inrigting tot onderwijzers opgeleid, konden wij, in dit jaar, tot tweede ondermeesters benoemen gerrit ravenstijn en j.g. meynink; van tweede tot eerste ondermeesters k. wijbrands, d. erbrink en j.h.c. stiens; terwijl wij het afsterven van den verdienstelijken eersten ondermeester jan van duinen betreuren.
Door deze instelling nu wordt het oogmerk krachtdadig bevorderd, om het verbeterd onderwijs zoo algemeen te maken, als mogelijk is. In den loop van dit jaar beleefde zij haar 25 jarig bestaan; en o, hoe zoudt gij getroffen zijn, indien ik u al het goede kon aanschouwelijk maken, wat,

{==423==} {>>pagina-aanduiding<<}
ook door deze instelling, gedurende die reeks van jaren, aan het oude getrouwe Holland, en zelfs hier en daar aan het van ons afgescheiden, het geschandvlekte Zuiden, geschonken werd! Ja, ook uit het middelpunt dezer instelling worden de stralen van kennis, smaak en deugd over de geheele oppervlakte van ons vaderland verspreid, en doet zij hetzelve, ook van dien kant, eene der achtingwaardigste plaatsen in de rij der beschaafde volken vervullen.
Gij hadt regt, verdienstelijk Redenaar! toen gij ons vaderland een heilig land noemdet (*). Ook in dit opzigt verdient het dien eernaam ten volle.
De gang van het onderwijs echter was, zelfs nog in de 18de Eeuw, bekrompen, wankelend, zonder eenigen vorm, en geheel aan het toeval overgelaten. Strenge tucht was het middel ter bereiking van het onvolkomen doel, en hetgeen er onderwezen werd bepaalde zich, maar al te veel, tot kerkelijke of staatkundige begrippen; alles slechts op het geheugen werkende, zonder het verstand te vormen, of het hare te verheffen.
De 19de Eeuw moge wel eens tot een tegengesteld uiterste zijn vervallen; oordeel en ondervinding doen den gang van het onderwijs hetzelve nu vermijden, en pogen thans de voorwerpen dier zorgen, en daaronder ook het kroost der behoeftigen, voor den stand, waartoe zij bestemd zijn, zoodanig te vormen, dat zij, wanneer het der Voorzienigheid behaagde hen in andere standen te verplaatsen, zich nimmer over het smartelijke eener verbeuzelde, zoo niet bedorvene, jeugdige vorming kunnen bedroeven.
En o, hoe smartelijk is dit laatste! Ik beroep mij op u allen, mannen en vrouwen! die, zelve in den deftigen middelstand opgevoed, u zoo dikwerf met mij over het wanstaltige onderwijs, hetwelk er nog in onze jeugd op de scholen heerschte, bedroefdet. Hoe ontelbare malen maakte u deze ontbering niet elke veredeling van uzelven dubbel moeijelijk! Hoe herhaalde malen benijddet gij het hun, welke naderhand, door eenig Akademisch onderwijs, ten minste gedeeltelijke vergoeding ontvingen voor deze, uit bekrompenheid van geest, vooroordeel, en overdreven zucht voor beroep en handel, ontstane verwaarloozing!

{==424==} {>>pagina-aanduiding<<}

Wanneer onze jongelingen deze Stads Armenscholen verlaten, vinden zij, door zich voor het vaderlijk beroep te bekwamen, of elders, het middel tot een eerlijk bestaan. Bij de meisjes neemt alles eene andere rigting. Zij keeren tot den huiselijken kring terug, en vinden daar niet altijd de gelegenheid, om zich, door het leeren van nuttige vrouwelijke handwerken, voor den dienstbaren stand, of voor de pligten van goede huismoeders, geschikt te maken. Ook hiervoor is, zoo veel de omstandigheden zulks veroorloven, op onze Stads Armenscholen gezorgd. De zoodanige der meisjes, welke door een braaf gedrag en aanhoudende vlijt hebben uitgemunt, ontvangen, op onze beide Werk- en Leerscholen, dezen onschatbaren zegen. Daar worden zij onderwezen in die nuttige vrouwelijke handwerken, welke ieder meisje vereeren, en haar in staat stellen, om eenmaal de steun van haar huisgezin, de zegen voor echtgenoot en kinderen te worden.
Niet minder dan onze overige, voldeden ook deze Werk- en Leerscholen in dit jaar aan onze verwachting; terwijl de waardige onderwijzeressen hare taak met ijver en getrouwheid volbragten. 152 Meisjes werden aldaar onderwezen; zijnde er in dit jaar 61 door Mevrouwen Regentessen ontslagen, en 58 wederom geplaatst; welke eerstgenoemde meisjes, naar evenredigheid harer vorderingen en gedrag, een geschenk in kleederstukken ontvangen. Binnen weinige oogenblikken zullen ook zij u eenige proeven harer vorderingen aanbieden.
En gij, waardige Vrouwen! die uwe zorgen ten nutte dezer instelling zelfs zoo verre uitstrekt, dat gij al het mogelijke aanwendt, om deze meisjes, (voor zoo verre zij tot den dienstbaren stand zullen overgaan) bij het verlaten der Werk- en Leerscholen van goede diensten te voorzien, ontvangt voor al dat nuttig en edel pogen onzen hartelijken dank en den Goddelijken zegen!
Er blijft echter, en waarom zouden Curatoren zulks niet erkennen? ten aanzien der gevolgen van het hier gegeven onderwijs, nog iets, en wel iets zeer wenschenswaardigs, over. Bij het verlaten dezer scholen treedt het meisje meestal terug tot den huiselijken kring, en blijft daar, somwijlen nog lang, onder het onmiddellijk toezigt der ouderlijke zorgen. Maar de jongeling treedt dadelijk in het woelige, werkzame leven. Meer op zichzelven staande, is hij ook meer bloot-
{==425==} {>>pagina-aanduiding<<}
gesteld aan al die afwijkingen en verleidingen, waaraan de jeugd, zonder tucht en opzigt, maar al te veel is blootgesteld. Zoude het nu niet te wenschen zijn, dat de zorg voor het gedrag dier jongelingen, welke onze scholen verlaten, nog eenigen tijd konde voortduren? dat Curatoren daarover een wakend oog houden konden, en, bij gepaste gelegenheid, hunne af- of goedkeuring over het gedrag dier jongelingen konden doen kenbaar worden?
Beschouwt, M.H., dezen wensch echter geenszins als eene begeerte naar het onmogelijke? Neen! reeds gedeeltelijk vindt hij zijne vervulling.
Die vervulling hebben wij te danken aan den edelen man (*), die thans in de Eeuwigheid het loon zijner weldadige bedoelingen smaakt, en die, vóór ruim elf jaren, onze scholen met een geschenk in gereede penningen vereerde, onder de bepaling, ‘dat uit de intressen dier gelden 's jaarlijks een zeker aantal jongelingen, welke, na het verlaten dezer scholen, meer dan twee jaren zich op eenig nuttig ambacht, of in een geschikt beroep, werkzaam, eerlijk en allezins braaf betoond hadden, een geschenk, als bewijs van onze bijzondere goedkeuring, moet worden uitgereikt.’
Die jongelingen nu, welke onze scholen met een loffelijk getuigschrift verlaten, hebben voorzeker de eerste aanspraak op die onderscheiding. Curatoren benoemden dus eene bijzondere Commissie, ten einde een wakend oog op het gedrag dier jongelingen te houden. Sedert den aanvang, en dus sedert elf jaren, heb ik de eer, lid dezer Commissie te zijn; en het is inderdaad met aandoening, dat ik op nieuw verklaar, dat wij, gedurende deze jaren, onder het groot aantal van hen, geen enkel jongeling gevonden hebben, die door wangedrag deze onderscheiding onwaardig was geworden. Wat zeg ik? - genoegzaam allen verdienden deze vereering; zoodat wij dikwerf, aan het getal bepaald, en geene keuze kunnende doen, de beslissing aan het lot moesten overlaten. Ook heden zult gij op nieuw een zevental zulke oppassende en brave jongelingen de blijken van ons welgevallen zien ontvangen, en zal ik u hunne namen en personen doen kennen; terwijl het aanschouwen daarvan u op nieuw zal doen zien, dat wij, door het onderwijs, dat op onze scholen gegeven wordt, deze kinderen niet uit

{==426==} {>>pagina-aanduiding<<}
hunnen stand rukken, maar hen geschikt en bekwaam pogen te maken, om in den stand, waarin God hen plaatste, goede, werkzame en brave burgers des vaderlands te worden.
Ja, M.H., laat het ons niet verbergen, nog heerscht hier en daar het vooroordeel, alsof wij, op onze Stads Armenscholen, de kinderen der minvermogenden te veel onderwijzen, hen uit hunnen stand rukken, en daardoor aanleiding geven tot die vermenging der standen, welke voor de rust en veiligheid van den Staat zoo hoogst gevaarlijk worden kan.
De kinderen der minvermogenden te veel onderwijzen?.... Wanneer wordt de, voor eene eeuwige ontwikkeling bestemde, mensch te veel onderwezen? Waar is de Staat het gelukkigste? Is het dáár, waar onkunde en onbeschaafdheid de woeste driften eener onstuimige menigte breidelloos doen voorthollen; of dáár, waar leiding en een gepast onderwijs den geest beschaven, het hart veredelen, en het gemoed tot kalmte en ondergeschiktheid stemmen? - o Gij, wie gij ook zijt, wijst mij de grenslijn, welke, niet de dwaasheid en hoogmoed der menschen, maar de eeuwige Beschikker der menschelijke lotgevallen zelf, hier getrokken heeft!
De geopperde bedenking, nopens het uit hunnen stand rukken dezer kinderen, trof Curatoren meermalen en innig. Hoezeer voor zichzelven op het levendigst overtuigd van de ongegrondheid derzelve, zoo wel als van de zuiverheid hunner bedoelingen, meenden zij het echter aan zichzelven en de maatschappij verschuldigd te zijn, om naar nog meerdere zekerheid te dezen opzigte om te zien. Zij bepaalden zich dus tot een vernieuwd naauwlettend onderzoek dezer belangrijke zaak. Dit had ten gevolge, dat er, sedert ruim twee jaren, bij de halfjarige Examens en op de wekelijksche kantoorzittingen, geen jongeling onze scholen verlaat, zonder dat Curatoren aanteekenen, tot welk beroep of ambacht hij overgaat. En hoe groot meent gij nu, dat, gedurende die jaren, en onder het aanmerkelijk getal van ruim 700 jongelingen, het aantal dergenen is, welke, door op kantoren geplaatst te zijn, of anderzins, eenigermate aan hunnen stand onttrokken werden? - Niet een enkele! Behalve de weinigen, welke zich aan de zeedienst of den krijgsmansstand wijdden, zijn zij allen tot een gepast beroep of tot een ambacht overgegaan. - Hier iets meer bij te voegen, zoude de reinheid dezer inrigting bezoedelen.

{==427==} {>>pagina-aanduiding<<}

Maar nu, al blijven zij in hunnen stand, bevordert dan toch het onderwijs van de kinderen der minvermogenden niet, in de groote huishouding van den Staat, de te vele toenadering, ja vermenging der verschillende standen; eene toenadering en vermenging, zoo gevaarlijk voor aller rust, veiligheid, en het volksgeluk?
Hij, die het onderscheid der standen poogt op te lossen, ondermijnt, met eigene hand, hetzelfde gebouw, dat zijne onbedachtzaamheid waant te bevestigen.
Laat ons echter in opregtheid de waarheid spreken! Van deze heilige plaats mag, ja moet zij met bescheidene openhartigheid gesproken worden. - Indien inderdaad het onderwijs der minvermogenden het onderscheid der standen te veel zoude wegnemen, aan wien is zulks dan te wijten? Houden de dusgenoemde hoogere standen in den gang van het onderwijs wel altijd een' gelijken tred met de mindere? Heerscht in de middel- en hoogere standen dat levendig besef der behoefte, die vurige begeerte, om iets meer dan het dagelijks onvermijdelijk noodzakelijke te weten? Willen de voornamere standen in het maatschappelijk leven verzekerd zijn, dat alle vermenging onmogelijk blijve, - wel, dat ook zij dan bestendig voorwaarts streven in het verbeterd en veredeld onderwijs van hun kroost, en hetzelve zulk een onderrigt geven, als den Nederlander voegt! Dan zullen de bij hen gevestigde, meer beschaafde omgang in den huiselijken kring, de meer edele genoegens van het leven, de beoefening der wetenschappen, het genot der kunsten tot genoegzame waarborgen verstrekken, welke de zoo gevreesde te ver getrokkene toenadering verhoeden zullen. Nog eenmaal, dat de voornamere standen slechts rustig en onvermoeid voortgaan op de veel uitgestrekter en edeler loopbaan, hun geopend, en den armen de kruimkens niet benijden, die van hunne rijkvoorziene tafels vallen!
Wie hier nog een oogenblik zoude kunnen twijfelen, ons, gezegende belijders van het Goddelijk Christendom, ons vooral zoude deze twijfeling hoogst onwaardig zijn. o, Als wij ons oog op deze kinderen slaan, is het dan niet de opperste Leidsman onzer zaligheid zelf, die hier alle twijfeling wegneemt? Is het niet, alsof Hij ook ons toeroept, hetgeen Hij in de velden van Galilea (nadat Hij zoo krachtig den echten verzorger zijner kudde teekende; een' verzorger, wien ook het geringste schaap zoo na aan het harte ligt) met een diep gevoel uitriep: Alzoo is het ook de wil

{==428==} {>>pagina-aanduiding<<}
niet van uwen Vader in den hemel, dat een van deze kleinen zal verloren gaan! (*)
Eere zij dus de loffelijke Regering dezer Stad, welke, door zoo vele milde geldelijke bijdragen, ons in staat stelt, om zoo veel nuttigs en goeds te stichten! Eere zij u, mijne Stadgenooten! die op eene gelijke wijze ons daartoe zoo krachtdadig ondersteunt! Eere zij ook den edelen Onbekende, welke ons in dit jaar uit Batavia het aanzienlijk geschenk van f 1000 ten behoeve onzer inrigting schonk!
Maar u, mijne Medeärbeiders in dezen nederigen, maar nuttigen werkkring! u kan ik nevens mijzelven gelukwenschen, dat wij, in het afgeloopen jaar, geen onzer, noch door gebiedende omstandigheden, noch door den dood, uit ons midden hebben zien wegrukken. Ik noem dit wegrukken, omdat onze vereeniging zoo mannelijk hartelijk is. Ik noem dit wegrukken, omdat het verbreken van eenen band, welke den meesten onzer reeds jaren lang zoo dierbaar was, altijd pijnlijk blijft. - Jaren lang? - Ja, wel jaren lang! Of is hij niet in ons midden, en nog met dezelfde getrouwheid werkzaam, en gaat hij niet nog met denzelfden ijver ons allen voor, hij, die, vóór bijna 35 jaren, een der edele stichters was van het verbeterd onderwijs in ons vaderland (**)? Zijn zij niet nog onder ons, die, vóór ruim twee jaren, zichzelven gelukwenschten, reeds 25 jaren met ons vereenigd te zijn (†)? Is de edeie, werkzame man niet nog een hechte steun van onzen genoegelijken kring, die onlangs in ons midden met dankbaarheid gewaagde, 25 jaren met ons geärbeid te hebben (‡)? Deelt hij, die tot u spreekt, niet reeds meer dan 22 jaren in dien zegen?
Toen een der schoonste sieraden van het naburige Duitschland, de voortreffelijke herder, zijne laatste oogenblikken voelde naderen, sprak hij tot zijnen zoon: ‘Verschaf mij eene heerlijke, grootsche gedachte, opdat ik mij daarmede verkwikke!’ (§) O, mijne Medebroeders! zoodanig een denkbeeld zal voor ons het goede en edele zijn, hetwelk wij hier hebben pogen te stichten. Gaan wij dan rustig voort! God

{==429==} {>>pagina-aanduiding<<}
zegent onze pogingen op het zigtbaarst. In het laatst en treffendst oogenblik van ons leven zal het herdenken daarvan, voor ons allen, troostend, opbeurend, zielverheffend zijn.
En gij allen, mijne geachte Hoorders! wendt thans uwe aandacht van mij af, en vestigt haar op deze kinderen! Zij staan gereed, om u, door eenige weinige proeven, hunne gemaakte vorderingen te toonen. Hun hart gloeit reeds van verlangen. Verwaardigt u, in hunne vreugde te deelen! Viert met hen en ons dit eenvoudig kinderfeest! o, Het is iets opbeurends, te midden van de geweldige stormen der menschelijke driften, te midden der hevige schokken, welke ons dierbaar vaderland bedreigen, met kalmte in de vreugde dezer kinderen te mogen deelen!
Komt dan, gij van God gezegenden! gij, voorwerpen van onze onvermoeide zorgen! komt dan, geliefde kinderen! verheugt u hartelijk! Allen, welke gij voor of rondom u ziet, deelen in uwe blijdschap, zullen met belangstelling uwe vorderingen zien, en danken met u den Alzegenaar, dat zij burgers zijn van een vaderland, waar zoo veel menschenliefde, zoo veel stille deugd, en nog zoo veel zielekalmte woont. Treedt dan toe, antwoordt met bescheidene vrijmoedigheid, en ontsluit ons aller hart door uwe, wel eenvoudige, maar toch hartelijke zangen!


Slotzang.


koor. 
Zaalge dagen, blijde stonden, 
Als ons oog in 't schoolboek las, 
Wat al deugd hier werd gevonden, 
Hoe gelukkig Neêrland was; 
Hoe zijn stille godsvrucht groeide, 
In de stormen van het leed; 
Hoe 't voor regt en vrijheid gloeide, 
En met vaste geestkracht streed! 
Doch der vaadren moed en glorie 
Rezen wel voor 't kinderoog; 
Maar het was, of 's lands historie 
Als een zoete droom vervloog. 
A. 
Wij leerden wel van 't grootsch verleden, 
Wat Neêrland was voorheen; 

{==430==} {>>pagina-aanduiding<<}

B. 
Hoe maurits en de ruiter streden; 
Maar 't was reeds lang gelêen. 
koor. 
Doch verraad en list en snoodheid 
Schokten vreeslijk Neêrlands grond; 
Nu was 't, of der vaadren grootheid, 
Fier herrezen, voor ons stond. 
Ja, wij zien 's lands vanen wappren; 
Moed en trouw vuurt allen aan, 
En 't geloof aan God schept dappren, 
Die weêr vast, als rotsen, staan. 
o, Nu rijst eerst 's lands historie 
Heerlijk voor ons kinderoog: 
Want der vaadren moed en glorie 
Zijn geen droombeeld, dat vervloog. 
A. 
Van waar die deugd, zoo grootsch herrezen? 
Dat oog, naar God gerigt? 
B. 
Het woont bij hen, die de Almagt vreezen, 
En trouw zijn aan hunn' pligt. 
A. 
Hij vindt dien roem, wiens geest, ontwikkeld, 
Voor eer en braafheid leeft; 
B. 
Wien de ijver tot den arbeid prikkelt, 
Aan orde en wet verkleefd. 
koor. 
Heil ons, heil ons, zulk een zegen 
Schenkt, ook ons, het vaderland! 
Als een vruchtbre zomerregen 
Stroomt het uit zijn milde hand. 
Hoor den dank voor zulk erbarmen, 
Dierbaar Neêrland! neem dien aan! 
Gij, gij helpt het kroost der armen; 
Gij, gij hebt het wèl gedaan! 
Maar 't zal ook, in vreugde en lijden, 
Wat er wentele of verdwijn', 
Voor u leven, werken, strijden, 
En uw trouwste burgers zijn. 






{==431==} {>>pagina-aanduiding<<}

Nieuwe telegraaf voor den koophandel.

In de Revue Encyclopédique van Nov. 1830 vindt men gewag gemaakt van eene vernuftige gedachte van den Heer alexander ferrier de tourrettes, omtrent de oprigting van Dag- en Nacht-Telegrafen, voornamelijk dienstig voor den Koophandel, en welke aan denzelven inderdaad geen onbelangrijk voordeel zouden kunnen toebrengen, door den ongemeenen spoed, waarmede daardoor tijdingen van allerlei aard zouden kunnen worden overgebragt. Bij meerdere herleving van den Handel in ons Vaderland, zou dusdanige inrigting dan ook van het hoogste belang kunnen worden. Het zou echter niet raadzaam zijn, om er die algemeene strekking aan te geven, welke de steller van het bedoelde artikel bedoelt, namelijk om dezelve ook dienstig te maken tot het overbrengen van tijdingen voor bijzondere personen, waartoe de gewone brievenpost nog altijd geschikt en snel genoeg is. De Handel echter zou er groote voordeelen uit kunnen trekken: want eene bijna onmiddellijke mededeeling der tijdingen tusschen de Beurzen van Amsterdam, Rotterdam en b.v. Middelburg of andere plaatsen, moet van bijzonder belang zijn; terwijl in den winter, met ijsgang op de rivieren, of ook bij stormweêr op de Zeeuwsche stroomen, de loop der tijdingen nimmer verbroken, en zelfs geenerlei oponthoud daardoor veroorzaakt wordt.
Eene meer algemeene bekendwording dezer gedachte kan in ons Vaderland niet nutteloos worden geacht. Het volgende uittreksel moge er een algemeen begrip van geven. Wij zullen echter alleen mededeelen 't geen op den Handel toepasselijk is.
De Koophandel, zegt de steller van het bedoelde artikel, heeft sinds lang ondervonden, dat de tegenwoordige dienst der brievenposten, hoe goed ook ingerigt en dagelijks nog verbeterende, echter niet genoegzaam is, om aan alle noodzakelijke behoeften te voldoen: de groote Handelhuizen geven dagelijks allerbelangrijkste sommen uit aan Couriers, die dikwijls maar weinige uren vóór den gewonen post aankomen. (*)

{==432==} {>>pagina-aanduiding<<}

Men was nog niet op de gedachte gekomen, om de bijna oogenblikkelijke snelheid der Telegraaf op den Handel toe te passen. Dit voorstel is dan ook door geheel Frankrijk toegejuicht, en men kan daaruit opmaken, dat eene onderneming van publieke Telegrafen, ingerigt voor den Handel, in deze behoefte kan voorzien, en tevens met zeer groote voordeelen de middelen van gemeenschap kan volmaken.
Om aan de Telegraaf deze nieuwe toepassing te geven, waren er echter vele verbeteringen noodzakelijk. Wij zullen er voornamelijk twee doen opmerken, waaromtrent tot heden alle moeite en onderzoek te vergeefs waren geweest. Boven alles moest aan dezelve een systema bij nacht worden gegeven; of liever, men moest een geheel nieuw systema bedenken, dat zoowel bij dag als bij nacht kon doorwerken, en 't welk zich zulk een groot gedeelte van den tijd, dat tevens zoo voordeelig is tot overbrenging van tijdingen, kon ten nutte maken, zoodat men bij het einde van den dag niet genoodzaakt was, om de dikwijls zeer belangrijke tijdingen af te breken. Ook moest men het systema zoo eenvoudig maken, de telegrafische taal zoodanig verrijken, en hare uitdrukking zoo snel doen zijn, dat het getal der op één' dag verzondene tijdingen alle de te verwachtene vragen kon te boven gaan. En eindelijk moest het middel niet te kostbaar zijn. (*) De tot alle deze einden nieuw uitgedachte Telegraaf bestaat uit een hoogst eenvoudig werktuig, waarvan de hierbij gevoegde teekening een oppervlakkig begrip kan geven.
Aan dit werktuig zijn vier lantaarns, waarvan de twee,

{==433==} {>>pagina-aanduiding<<}
A en A, onbewegelijk blijven, terwijl de beide anderen, B en B, zich kunnen bewegen; en deze laatsten maken door hare opvolgende standen, in betrekking tot de eersten, of vaste lantaarns, de verschillende teekens uit, om de geheele correspondentie uit te drukken. In de beweging dezer vier lichten ligt de geheele telegrafische taal opgesloten. Eene vijfde lantaarn, C, wordt beneden de vier voornaamsten gesteld; zij beweegt zich alleen links en regts, en dient slechts voor de bijzondere mededeelingen der bestuurders van het werktuig onder elkander. (*)
Op den 9 September 1830 is er bij den Marquis de fortia eene proef met dit werktuig genomen, in tegenwoordigheid van een' Commissaris van het Fransche Gouvernement. Hetzelve brengt, in gewonen tijd, van drie tot vier seinen in ééne minuut over; dat is, meer dan tweehonderd in een uur. Tweehonderd seinen nu stellen meer dan honderdvijftig woorden voor. Het werktuig kan dan in één uur ten minste tien tijdingen overbrengen, iedere tijding zamengesteld uit twaalf à vijftien woorden, 't welk genoegzaam is voor soortgelijke berigten, waarvan het laconismus een noodzakelijk vereischte is. (†)
De prijs voor de tijdingen zou zeer gering kunnen gesteld worden, en desniettegenstaande zeer voldoende voordeelen geven aan de ondernemers.
De voordeelen van eene zoo snelle correspondentie zijn voor den Handel onberekenbaar en onweêrsprekelijk; maar het grootste voordeel is daarin gelegen, dat men als in een

{==434==} {>>pagina-aanduiding<<}
oogenblik den staat van zaken van alle plaatsen doorziet, en zich als 't ware op alle Beurzen te gelijk bevindt.
De eenige tegenwerping, die men tegen de genoemde en zoo vele andere, van zelf in het oog vallende voordeelen kan maken, is gegrond op de vrees, dat men bijzondere personen een wapen in handen geeft, waarvan zij misbruik zouden kunnen maken. Maar indien men in aanmerking neemt, dat in eene lijn, waarin meer dan tweehonderd menschen gebruikt worden, er slechts twee kennis hebben van de tijding, die zij overbrengen, degeen die ze afzendt en degeen die ze ontvangt, en indien men dan de minste verantwoordelijkheid bij deze twee personen vooronderstelt, zoo is het onmogelijk, om niet te erkennen, dat b.v. de tegenwoordige Directeurs van eene telegrafische lijn ook dezelfde magt hebben, om het vertrouwen der Regering te verraden. Dezelfde redenering moet ons ook die vrees benemen, dewijl de tijdingen alleen door de tusschenkomst der beide Directeurs, van de hand, die ze afzendt, tot die, welke ze ontvangt, worden overgebragt.
Eindelijk zoude men ook kunnen denken, dat deze wijze van correspondentie, niet voor allen gelijktijdig kunnende geschieden, maar de eene na de andere moetende plaats hebben, er daardoor eene verwarring in het aantal der tijdingen zou kunnen ontstaan, en dat ieder genoodzaakt zoude zijn, zijne beurt af te wachten; of wel, dat de werking van de eene Beurs op de andere, alleen van de eerste tijding afhangende, iemand daardoor bevoorregt konde zijn, om ze vóór de anderen aan zijnen Correspondent te doen overbrengen, 't welk de noodlottigste gevolgen zou kunnen hebben, en iederen dag de bijzondere fortuinen in de waagschaal zoude kunnen stellen. Men kan aan de eersten antwoorden, dat de snelheid van het nieuwe systema zoo groot is, dat er minder tijd noodig is, om eene tijding 100 uren ver te brengen, dan om ze van zijne woning aan de Directie te doen bezorgen; dat voorts, eene buitengemeene kortheid de noodzakelijke stijl voor deze correspondentie zijnde, men ten minste bijna tien personen te gelijk kan helpen; terwijl bovendien niets gemakkelijker is, dan om, indien deze Telegrafen eenigen opgang maakten, eenige lijnen op dezelfde Stad te stellen, dewijl de kosten alleen door de eersten worden veroorzaakt.- Aan diegenen, welke mogten vreezen, dat er eene voorkeur der eerste tijding aan iemand zou kunnen gegeven worden, stelt men voor, om eene inschrijving te openen tusschen alle

{==435==} {>>pagina-aanduiding<<}
de kooplieden van dezelfde Stad, ten einde de beurstijdingen op eene openlijke en officiéle wijze te ontvangen. Aldus zou men, door middel van eene zeer middelmatige inschrijving voor ieder' belanghebbenden, allen daarin voordeel kunnen doen hebben; terwijl ieder huis vervolgens nog deszelfs bijzondere maatregelen konde nemen.
De Heer ferrier de tourrettes, overtuigd van de voordeelen zijner uitvinding, heeft aan den Minister van Binnenlandsche Zaken, in Frankrijk, autorisatie gevraagd, om eene Maatschappij op te rigten van deelnemers door aandeelen, tot oprigting van Dag- en Nacht-Telegrafen voor den Handel en voor het Algemeen (Télégraphes commerciaux et publics de jour et de nuit), waarvan hij de uitvinder is, en zulks tusschen de voornaamste Fransche Steden, volgens de grondslagen der Akte, gepasseerd bij den Heer moisson, Notaris te Parijs. Deze Akte stelt een fonds daar van vierduizend aandeelen, ieder van duizend franken, met 5 prct. renten en een vierduizendste gedeelte in de voordeelen der onderneming. Om aan de deelnemers vertrouwen en zekerheid te geven, zal men echter vooraf een tiende gedeelte der geheele som gebruiken, om eene proeflijn daar te stellen, en van het welgelukken daarvan zou de storting der geheele aandeelen kunnen afhangen. De storting zou geschieden bij tiende gedeelten, waarvan er slechts één dadelijk bij de inschrijving betaald zoude moeten worden. De andere tiende gedeelten zouden gevraagd worden naar mate men nieuwe bouwingen zou moeten doen, en volgens beslissing van eenen Raad van toezigt, zamengesteld uit de voornaamste deelhebbers. - Dit verzoek, aan den Minister van Binnenlandsche Zaken van Frankrijk gedaan, is door een groot getal aanzienlijke personen, leden der beide Kamers, en door de voornaamste kooplieden van Parijs, ondersteund geworden.
Ziet daar in het algemeen deze vinding medegedeeld, zoo als zulks in de Revue Encyclopédique gevonden wordt; en ofschoon men nog vele bedenkingen omtrent eene zoodanige telegrafische inrigting voor den Handel zou kunnen opperen, zoo kwam het mij echter niet geheel onbelangrijk voor, om dezelve door middel van dit Tijdschrift meer algemeen in ons Vaderland bekend te doen worden, vooral om daardoor anderen uit te lokken, om, het hoofddoel aannemende, door vele verbeteringen en zoo mogelijk vereenvoudigingen, het voorgestelde doel te bereiken; en tevens, om, met behulp van 

{==436==} {>>pagina-aanduiding<<}
deze of andere telegrafische werktuigen, dag en nacht doorwerkende, eene bij ons bruikbare Hollandsche telegrafische taal uit te vinden, zoodat de teekens of seinen geene letters, maar woorden voorstelden, ja zelfs voor gewone dagelijksche beursberigten geheele volzinnen, ten einde alsdan ook, ter beproeving, eene telegrafische proeflijn tusschen onze voornaamste Handelsteden op te rigten.

Nota. In de Revue Encyclopédique van Jan. 1831 vindt men vermeld, dat er thans in Engeland een prospectus wordt bekend gemaakt voor eene Telegraaf voor den Handel, uitgevonden door den Luitenant morrisson, welke zal worden opgerigt tusschen Dovres en Liverpool, gaande door Londen en Birmingham. De kosten hiertoe zijn berekend op 3000 pond St. De snelheid der overbrenging zal zijn duizend mijlen afstands in vijftien minuten tijds. Het geheim der tijdingen blijft er volmaakt bij verzekerd. Maar men heeft geene voorzorgen kunnen uitdenken in geval van mist; eene tegenwerking, die wel altijd de belangrijke uitkomsten, door de Telegraaf verkregen, zal teleurstellen. - Deze gedeeltelijke opgaven zijn getrokken uit het Engelsche dagblad York-Courant, en zijn te onvolkomen, om deze Telegraaf met die van den Heer ferrier te kunnen vergelijken. Men dient te weten, of de Engelsche uitvinder ook voor nachtseinen gezorgd heeft; hoeveel tijdingen er in 24 uren kunnen verzonden worden, enz. Tot heden schijnt het, dat de Telegraaf van den Heer ferrier de voorkeur verdient.

F.W.C.





Tafereelen van Rusland.

(Vervolg van bl. 382.)

Kleine Dieverijen.

Van straatrooverij en huisbraak hoort men in het grootste gedeelte van Rusland niet. De Russische boeren lagchen gewoonlijk om de vreemdelingen, als om bange kinderen, wanneer zij die op hunne reiswagens met sabels, pistolen en allerlei wapens omgeven zien. De Russische koopman reist dikwijls, met zijne gansche have, van het eene einde des rijks naar het andere, zonder een mes in den zak te hebben; en men hoort, althans in de oorden, die ik leerde

{==437==} {>>pagina-aanduiding<<}
kennen, nooit van aanrandingen op de openbare wegen. (In de zuidelijke, aan de Turksche bezittingen grenzende, gewesten, en in Siberië, waar zoo vele misdadigers hun verblijf hebben, en de nood dikwijls zoo groot is, gebeuren wel meermalen dingen van dien aard.) Men denkt misschien, dat deze zeldzaamheid van straatrooverij een gevolg is van de afgelegenheid der dorpen en van het ruwe klimaat, dat het verblijf onder den blooten hemel, bij nacht vooral, bezwaarlijk maakt voor roovers; maar ook in den zomer en in de meer bevolkte streken, waar de dorpen niet verre van elkander liggen, wordt even zoo min gestolen. Dit schijnt derhalve meer aan het karakter des volks toegeschreven te moeten worden, dat eenen afkeer van de straatrooverij heeft. Het ware slechts te wenschen, dat de gemeene man even zeer eene gewetenszaak maakte van heimelijke en listige ontvreemding. Komt er gelegenheid, om iets weg te moffelen, zoo moet men toezien en op de vingers der lieden passen, met welke men te doen heeft. Meermalen heb ik het ondervonden, en dus gelegenheid gehad, om over dit opmerkelijk verschijnsel na te denken. Dien ten gevolge houd ik mij overtuigd, dat deze verkeerdheid niet zoo zeer een gebrek van het hart, als wel van het verstand is, daar de noodige ontwikkeling ontbreekt. De meeste geringe lieden, welke aan deze ondeugd overgegeven zijn, (onder die van den fatsoenlijken stand is dit ontfutselen even zoo ongewoon en schandelijk als in andere landen) houden dit kapen niet voor onregtvaardig, en maken dus elke voorkomende gelegenheid zich ten nutte. Ik meen te mogen verzekeren, dat deze menschen, welke anders zeer goedhartig en braaf zijn, die slechte gewoonte zouden afleggen, als zij de schandelijkheid daarvan leerden inzien en betere begrippen van pligt hadden. Hier ware dus door het volksonderwijs iets goeds te bewerken. De dorpscholen, en vooral de leeraars in de kerken, zouden een' heilzamen invloed op de
zedelijkheid van den gemeenen man kunnen hebben. Doch er is menig dorp zonder school, en het godsdienstig onderwijs wordt, althans diep in het land, zeer verwaarloosd. Boeken zijn er ook niet; en, al waren die er, de gemeene man kan niet lezen. Welk middel heeft hij dus, om over den mensch te leeren nadenken, en zijne, van geslacht tot geslacht overgeerfde, begrippen en meeningen te verbeteren? Hij heeft, sedert eeuwen, zich eene eigene zedekunde, als ik het zoo

{==438==} {>>pagina-aanduiding<<}
noemen mag, gevormd, en leeft nu gerust daarnaar voort, zoo goed of slecht het dan ook gaat. Dus worden zekere dingen, b.v. huisraad enz., door hem als heilig beschouwd; men kan ze bij nacht op straat laten, en vindt ze des morgens weder; terwijl men vele andere zaken, welke niet van die waarde zijn en hierom minder zouden moeten bekoren, niet genoeg bewaren kan. Op de eersten is, als door eene algemeene stilzwijgende overeenkomst, eene soort van verbod gelegd; terwijl de laatsten als een gemeenschappelijk goed beschouwd worden. Dezelfde mensch, die geene zwarigheid maakt, om iemand heimelijk den zak te ligten, of ongemerkt iets van zijnen disch te nemen, zal, ook wanneer hij het veilig doen kan, nooit eene gesloten deur openen, of zijne hand door een open venster steken, om iets uit de kamer te ontvreemden. Dit laatste noemt hij worit (stelen), en het klinkt ook in Russische ooren hatelijk, en wordt voor eene groote zonde gehouden; maar het eerste schijnt hem geoorloofd, althans niet verboden toe, en hij heeft daarvoor het verkleinend woord worobat (eene kleine gaauwdieverij doen, wegmoffelen), dat bij menigeen zelfs fraai klinkt, daar hij het leelijke denkbeeld van eigenlijke dieverij er in geenen deele mede verbindt. Om de zaak duidelijker te maken, wil ik den lezer twee voorvallen verhalen, waarvan ik zelf ooggetuige was, en die, naar mijne gedachten, het karakter van den gemeenen man in Rusland op dit punt ten duidelijkste kenmerken.
Ik was eens bij eenen koopman in het klein, (de zoodanigen zijn meestal boerenzonen, en dikwijls zelfs lijfeigenen) om met hem eene zaak af te doen, waarbij hij zich als een braaf en eerlijk man gedroeg. Als wij daarna thee dronken, kwam er iemand van vrij hooge jaren, een persoon met een open gelaat, maar in zeer schamele kleeding, en bood den koopman een' zilveren lepel te koop aan. De koopman bezigtigde de waar, vroeg naar den prijs, sloot den koop, betaalde den lepel ver beneden de waarde, en zeide schertsend tot den ouden man, terwijl hij hem het geld toereikte: Sukin tu sin, tu worabal (Hondekind! gij hebt hem gekaapt). Vroeger is reeds de aanmerking gemaakt, dat hondekind in den mond van eenen Rus bijna van gelijke beteekenis als het lieve vriend der Duitschers is. De oude man zag hem met een lagchend oog aan, legde de hand op de borst, en betuigde zeer gemoedelijk; Net, Sudar! Bog po-
{==439==} {>>pagina-aanduiding<<}
dal (Neen, Heer! God heeft het gegeven), en hiermede ging hij in vrede zijnen weg. Meermalen heb ik moeite gedaan, om door herhaald vragen den eigenlijken zin van dit Bog podal te vernemen, en het scheen mij meer en meer zeker te worden, dat velen althans eene soort van Goddelijke toelating, om iets te ontvreemden, daaronder verstaan.
Het volgende geval is welligt nog opmerkelijker. In 1816 reed ik met een' Duitsch' vriend naar een naburig landgoed van den Graaf S. Wij meenden op onzen kleinen, open' wagen de eenigen te zijn, die de Duitsche taal, waarvan wij ons gemakshalve bedienden, verstonden, wanneer plotseling, tegen alle vermoeden, ook onze baardige schworschtik (koetsier), welken wij voor een' dommen Rus gehouden hadden, zich in ons gesprek mengde, en wel gebroken, maar toch vlug, Duitsch sprak. Als hij onze verwondering bemerkte, vertelde hij, dat hij in Duitschland geweest was, en wel bij eene legerafdeeling, die in 1813 als landweer had moeten dienen. Hij had eenen zomer in Saksen doorgebragt, Leipzig, Dresden, Wittenberg enz. gezien, en scheen zich daarop niet weinig te laten voorstaan. ‘En hoe beviel u Duitschland?’ vroeg ik. - ‘Wel nu, zeer goed,’ zeide hij; ‘maar slechts één ding niet, dat niet goed is.’ Hij had daar eene goede partij kunnen doen, en zijn Overste zou hem ook zijn ontslag gegeven hebben, daar die legerafdeeling toch ontbonden werd; doch dit ééne had hem teruggehouden, en zoo was hij in zijn vaderland wedergekeerd. - ‘En wat is dit ééne?’ hernam ik. - ‘Ja, Heer!’ antwoordde hij, terwijl hij met een bijna gesloten oog zich vertrouwelijk tot ons keerde en ons toefluisterde: Sudar! worabat ne welat. (Heer! zij willen niet toelaten, dat men een weinigje wegmoffelt.) - Wij waren over dit onverwachte antwoord niet weinig verwonderd, en mijn vriend, die nog niet lang in Rusland was, zette zich, om hem het verkeerde van zoodanige beginselen onder het oog te brengen; maar de koetsier, om de lange strafpreek te ontkomen, zocht op
vrolijken toon den zedemeester te onderrigten en op den regten weg te brengen, zeggende: ‘Ach, gij verstaat mij niet, Sudar! ik meen het stelen niet (eto ja jusch snaiu, sto ne charusch); dit weet ik wel, dat slecht is; ik meen slechts het worabat, hetgeen toch overal, ten minste voor de soldaten, geoorloofd zijn moest.’
Het klinkt zeker vreemd en wonderlijk, wanneer men zijn

{==440==} {>>pagina-aanduiding<<}
eigen vaderland slechts dáárom hoort laken, dewijl men in hetzelve niet straffeloos iets kapen mag. Deze berisping is zoo weinig vereerend voor den berisper, dat ik bijkans schroom, die ontmoeting te verhalen. Doch mijne genegenheid voor het Russische volk, die ik niet behoef te verbergen, moet mij niet beletten, ook zulke dingen te vermelden, welke geenszins tot de beminnelijkste eigenschappen behooren. Waar nu zoo veel goedwilligheid, waar een zoo gunstige aanleg, als bij deze wakkere natuurmenschen, plaats heeft, daar mag men hopen, dat ook deze nog overige vlekken allengs uitgewischt zullen worden. Voorts zoude ik die genen, welke zich beroemen tot een beschaafd volk te behooren, wel willen raden, niet te spoedig een liefdeloos oordeel over anderen uit te spreken, en toe te zien, of onder hun zoogenaamd beschaafd volk ook niet eenige, misschien even opmerkelijke, overblijfselen van vroegere onbeschaafdheid te vinden zijn, die, gelijk men hopen mag, ook niet in natuurlijke slechtheid, maar in eene verkeerde wijze van zien, en dus, in weerwil van die zoo zeer geroemde fijnere beschaving, evenwel in gebrek aan echte zedelijke beschaving derzelver grond hebben. De Duitsche landman b.v. wordt, en met regt, in het algemeen voor braaf en eerlijk gehouden, en ik heb nog nooit gehoord, dat men hem neiging tot stelen te last heeft kunnen leggen: is evenwel de houtdieverij in de bosschen niet eene zeer gewone zaak, en maakt wel ooit een arme boer er eene gewetenszaak van, dat hij des nachts een bos rijs naar huis sleept en jonge boomen beschadigt? Dit is toch ook ontvreemding, diefstal, maar een van ouds af gebruikelijke en door de gewoonte als gewettigde diefstal. Misschien zijn er meer dergelijke dingen in ons maatschappelijk leven, die wij, omdat ze zoo algemeen zijn en dagelijks plaats hebben, niet opmerken, maar welke toch den vreemdeling, die er niet aan gewoon is, in het oog vallen. Wie weet niet, dat
zekere, door de openbare meening als 't ware geheiligde, uitzonderingen bij hem, die het meesterstuk der schepping wordt genoemd, niet alleen onder het laagste gemeen, maar ook onder de lieden van beschaafden stand, ja zelfs onder geleerden, geenszins tot de groote zeldzaamheden behooren? Men denke hier slechts aan het boekenkapen (het zoogenaamde Bücherschiessen) op onze Akademiën. En wat zou men vernemen, wanneer wij velen onzer Erts- en Plantkundigen on-
{==441==} {>>pagina-aanduiding<<}
dervroegen? Ik heb geene vreeze, dat deze ons die ondervraging ten kwade duiden, of ons niet te woord staan zouden; dewijl ik henzelven, in hunne gezellige bijeenkomsten, zulke dappere daden, met geene geringe zelfvoldoening, heb hooren uitstallen, en zich op hunne handigheid beroemen, waarmede zij ertsen en planten wisten te schieten!
De meening regeert de wereld. Ieder moet derhalve deze meening verbeteren, waar het noodig is, en kan dit, gelijk dikwerf het geval is, niet geschieden, dan dezelve ten minste tot bevordering van het goede doen dienen. Rusland zelf levert ons een treffend voorbeeld hiervan. De gemeene man, zoo als gezegd is, meent, dat men in zekere gevallen den vreemdeling wel iets mag ontfutselen, zonder daarom juist oneerlijk te worden. Doch zijn' eigen' Heer te bedriegen, is, naar zijne meening, eene zware en onvergeeflijke zonde. Het zekerste middel dus, om zich tegen eenen dief, wanneer men hem eenmaal als zoodanig kent, te beveiligen, is, hem in dienst te te nemen. Van dit oogenblik af kan men zeker zijn, niet alleen door hem niet meer bestolen te zullen worden, maar ook in hem den besten oppasser tegen andere dieven te hebben, daar zijn punt van eer vordert, alle verdonkering, waarbij op hem vermoeden zou kunnen vallen, te voorkomen; terwijl hij bovendien alle knepen en streken, waartegen hij op zijne hoede moet zijn, bij eigene ondervinding kent. Een voornaam Officier in Russische dienst, een Duitscher van geboorte, verhaalde mij, dat, als eens zijne legerafdeeling verscheidene weken met een' pulk Kozakken in het veld moest liggen, hij bijna geheel uitgeplunderd was geworden. Noch de kleeding zijner manschap, noch het tuig der paarden was veilig, en elken morgen kwamen er klagten zonder einde. Geen' raad meer wetende, beklaagde hij zich bij den Hetman, en deze ried hem, alle zijne eigene wachten in te trekken, en enkel Kozakken uit den pulk te nemen tot oppassers en beschermers. De Officier deed het, en alle dieverijen hielden van dit oogenblik af op. De Kozakken legden zich, zoodra de nacht aankwam, dwars voor den ingang der kwartieren en stallen op den grond neder, en er gebeurde niets meer
van dien aard. - Zoo veel hangt er af van de openbare meening, en van de wijze, waarop de menschen en wij allen (wij kunnen het niet ontkennen) gewoon zijn de dingen in en om ons te beschouwen.

(Het vervolg hierna.)




{==442==} {>>pagina-aanduiding<<}

Anecdote van Lafitte.

Jacques lafitte, een der bekwaamste Financiers en Staatkundigen van Frankrijk, is zijne verheffing aan de navolgende toevallige ontmoeting verschuldigd. Tijdens het Consulschap van napoleon, wandelde lafitte, toen eenvoudig Commies met 1200 francs salaris, op zekeren dag in den tuin der Tuileriën, toen hij eene bevallige jonge Dame ontmoette, die desgelijks alleen kuijerde. Onwillekeurig zeide hij bij zichzelven, maar luid genoeg om van haar gehoord te worden: Voilà une belle femme; je voudrais qu'elle fut la mienne! De Dame, gelijk alle Eva's dochteren, was niet ongevoelig voor vleijerij - zij zond om hem aan haar verblijf - dat verblijf was de Tuileriën, en de Dame pauline, zuster van den Eersten Consul. Dit gaf eene wending aan de zaken, en lafitte's fortuin was gemaakt.





Vriendschap.


Ach! wat is Vriendschap dan een naam, 
Nog ijd'ler dan de galm der faam! 
Belang verbindt - belang ontknoopt; 
Vermetel, wie iets anders hoopt. 
 
Ook mij, mij streelde soms de droom, 
Den ligt beroerden levensstroom, 
Ondanks het buld'ren van d'orkaan, 
Met vrienden rustig af te gaan. 
 
En menigeen trad aan mijn boord 
Met open hand en vleijend woord, 
En liet, als mij de zon bescheen, 
Op effen zee mij niet alleen. 
 
Waar zijn zij nu? Mijn hemeltrans 
Verloor azuur en gouden glans: 
Belang verbindt - belang ontknoopt; 
Vermetel, wie iets anders hoopt. 
 
Er was een tijd - die tijd is heen - 
Dat Vriendschap meer dan klank mij scheen; 
Maar sinds de dreef der kindschheid week, 
Verving de barre het de streek. 

{==443==} {>>pagina-aanduiding<<}

't Vergeet me, of 't is mijn' arm ontsneld, 
Wat aan mijn zijde op 't groene veld 
Naar vlinders joeg of rozen zocht, 
En toen me onscheidbaar scheen verknocht. 
 
Helaas! vertrouwen, onschuld, vreugd 
Verzellen slechts de vroegste jeugd; 
Een trits, gedaald uit beter lucht, 
Die ons op verd'ren togt ontvlugt. 
 
De drift naar goud, de zucht naar eer 
Verbrak de banden van weleer: 
Belang verbindt - belang ontknoopt; 
Vermetel, wie iets anders hoopt. 
 
Een nieuwe wereld lachte me aan 
Bij de eerste schrede op 's jong'lings baan, 
En 't was als zweefde een eng'lenstoet 
Mij, vrolijk wenkend, voor den voet. 
 
Ook Vriendschap zag ik in die schaar, 
Met wingerdloof door 't bruine haar, 
En 'k strekte, als naar een lieve bruid, 
Mijn' arm verlangend naar haar uit. 
 
Maar wie op 't kussen van satijn, 
Bij 't vonk'lend schuimen van den wijn, 
Mij trouwe zwoer in lief en leed, 
Vergat weldra den duren eed. 
 
Sinds daalde zij nog somtijds neêr; 
Maar 't was die lieve maagd niet meer - 
Haar strenge blik en valsche toon 
Misvormden haar oorspronk'lijk schoon. 
 
En wee mij, dat ik toen vergat, 
Hoe vaak zij mij bedrogen had! 
Belang verbindt - belang ontknoopt; 
Vermetel, wie iets anders hoopt. 
 
O, wie zichzelv' genoeg kan zijn 
In 't zoetst der vreugd, in 't wreedst der pijn, 
Wien geen inwendig zielsgevoel 
Terugdrijft in het aardsch gewoel; 

{==444==} {>>pagina-aanduiding<<}

Hoe rijk, hoe zalig schijnt hij mij! 
Hem gaan en vreugd en smart voorbij 
Als schimmen, bij wier komst of vlugt 
Zijn borst niet zwelt, zijn borst niet zucht. 
 
Hem grieft bij d'ommezwaai van 't lot 
Noch bitt're lach, noch wreede spot; 
Een hooger wezen schier gelijk, 
Vindt hij in eigen hart zijn rijk. 


Amsterdam, 1831.


e.j. potgieter.






Vlugtige uitboezeming, na het beschouwen van een schilderstuk des heeren J. Schoemaker Doijer.


Ja, 'k heb van Speyk, hemzelv' gezien, 
Die Hollands roem bewaarde; 
Ik mogt den jongen held bespiên, 
Alreeds ontvoerd aan de aarde! 
Dat oog, die blik op God gerigt; 
Die knie, voor Hem gebogen; 
Die hand, bereid ten duren pligt, 
Met gaadloos zelfvermogen; 
Die regter, trouw aan eed en eer; 
Die mond, den eed herhalend, 
En, keerend tot zijn' Oorsprong weêr, 
Zijn jongste bede malend: - 
Dat alles bood uw schepping mij, 
En 'k dankte uw kunstvermogen. 
Vraagt niet, of 't beeld gelijkend zij: 
Wie denkt hier aan betoogen? 
'k Aanschouwde alleen de groote daad, 
Door 't reinst gevoel bedreven; 
Een reeds verheerelijkt gelaat; 
Een ziel, aan 't stof ontheven! - 
Hadde ook van Speyk vergeefs geleefd, 
Waar' hij vergeefs gestorven ..... 
Niet vruchteloos hebt gij gestreefd 
Naar 't geen hij heeft verworven. 


Mei, 1831.


j.w. ijntema.






{==445==} {>>pagina-aanduiding<<}

Mengelwerk.

Vergelijkende beschouwing tusschen de humaniteit, welke wij in Genesis bij de aartsvaderen, en die, welke wij in de gedichten van Homerus bij de Grieken vinden.

(Vervolg en slot van bl. 412.)

Zonder te ontwikkelen, wat luchtstreek, leefwijze, ligchaamsgesteldheid, woonplaats, opvoeding, regeringsvorm en meer andere zaken op zeden en gewoonten vermogen, en welk eene verandering zij in dezelve kunnen daarstellen, willen wij, het volgende aangenomen hebbende: ‘dat de zeden en gewoonten der volken, over het geheel genomen, des te meer onderlinge overeenkomst hebben, naar gelange zij nader aan den staat der natuur komen,’ dit door bewijzen en voorbeelden bij Grieken en Hebreërs trachten te staven. Het zal voorzeker niet ongepast zijn, dat wij, in de behandeling hiervan, ons bij eenige hoofdzaken bepalen. Laat ons hiertoe de vier volgende punten ter beschouwing nemen: kinderlijke eenvoudigheid; heerschende zinnelijkheid, en overmatige levendigheid van hartstogten; gebrek aan kieschheid en fijnheid van gevoel; gastvrijheid.
1. Kinderlijke eenvoudigheid. - Deze blijkt ons vooral in spijs en drank. Abraham zette zijnen gasten slechts brood, of liever meelkoeken, als spijs, en melk als drank voor, Gen. XVIII:6. In isaäk's leeftijd was de wijn ook reeds als drank bekend, XXVI:12, en vindt men ter zelfder tijd van een linzenkooksel gewag gemaakt, XXV:34. Jakob zond den Stadhouder van Egypte balsem, honig, specerijen, mirre, terpentijnnoten en amandelen ten geschenke. Men ziet hieruit, dat het menschdom nu reeds verre verwijderd

{==446==} {>>pagina-aanduiding<<}
was van die eerste ruwheid en onbeschaafdheid, toen men zich slechts met eikels en boomvruchten voedde: want dat hierin het eerste voedsel der menschen bestond, kan men vooral bevestigd zien bij goguet, ter bevorens aangehaalde plaatse, die tevens verscheidene Schrijvers aanhaalt, welke dit gevoelen versterken. Even 200 wordt ook de Gouden Eeuw door ovidius afgeschilderd, wanneer hij, Metam. I. vs. 103, zingt:

Contentique cibis, nullo cogente, creatis 
Arbuteos foetus, montanaque fruga legebant 
Cornaque, et in duris horrentia mora rubetis 
Et quae deciderant patula Jovis arbore glandes. 


De maaltijden der Grieken bestonden ook bijna uit dezelfde geregten. Vleesch, vooral dat der schapen, ossen en geiten, alsmede brood, vond men bij elken maaltijd. Hoedanig echter dat brood, of liever die koeken, van gerst en weite of tarwe geweest zijn, is moeijelijk te bepalen, daar toch σίτος even als ם
{== afbeelding 	==} {>>afbeelding<<}
    
 in het algemeen spijs beteekent, en wel iedere uit graan vervaardigde spijze; te meer, daar de Grieken toen ter tijd nog niet zeer ervaren schijnen geweest te zijn in het bearbeiden van koren, daar wij Ilias I. vs. 449. vinden, dat de Grieken bij het offeren gewoon waren heele graankorrels (ὀυλοχύται) te gebruiken. Dat zij bij hunne maaltijden ook melk gebruikten, zien wij onder anderen Odyss. X. vs. 234, waar circé voor ulysses en zijne medgezellen eenen drank bereidt, bestaande uit gestolde melk, meel, honig en wijn; en Ilias XI. vs. 639. lezen wij, hoe hecameda voor nestor eenen drank gereed maakte van wijn, gestolde geitenmelk en meel. De Grieken maakten ook, zoo als wij uit deze plaatsen kunnen zien, meer gebruik van wijn, dan de Hebreërs; ja zij verschilden ook hierin van de Romeinen, dat het de Grieksche vrouwen geoorloofd was wijn te drinken, zoo als blijkt uit Odyss. VI. vs. 77, daar nausicaë van hare moeder een' lederen zak met wijn ontving.
Hebben wij alzoo eene groote eenvoudigheid in spijs

{==447==} {>>pagina-aanduiding<<}
en drank opgemerkt, deze straalt niet minder in de kleeding door. Wij willen hiertoe zoo veel mogelijk opgeven, waarin de kleeding der Aartsvaderen en die der Grieksche helden bestond, waaruit wij tevens zien zullen, dat men toen ter tijd de kleedingstukken tot het ware doeleinde gebruikte, tot dekking des ligchaams, zonder mode of praalzucht in den vorm, het gevolg der weelde, welke uit eene fijnere beschaving voortvloeit. En bestond er al reeds vroeg eenige pronk en weelde in de kleedij, dezelve was alleen gelegen in de meerdere fijnheid en schoonheid der stof, de kleur, en versierselen van goud, edele steenen enz.
Wanneer wij de Schrijvers over de Hebreeuwsche Oudheden raadplegen, zien wij, dat de kleeding der Aartsvaderen slechts bestond in een onder- en een bovenkleed, een' gordel, een' tulband, welke slechts een ineengedraaide doek was, en zolen onder de voeten; en dat die der vrouwen hiervan niet verschilde, dan door den voor-hoofdsluijer. Dat de kleedij niet naar het ligchaam gesneden, maar wijd was en los om het ligchaam hing, blijkt uit de wisselkleederen, waarvan wij menigvuldig melding gemaakt vinden, welke kleederen vooronderstellen, die aan meer personen te gelijk pasten. Wanneer wij het tegenwoordig gewaad der Arabieren, die in alles het minst van de aartsvaderlijke zeden en gewoonten zijn afgeweken, gadeslaan, zal men hierin ook de grootste overeenkomst vinden. Om zich hiervan te overtuigen, leze men slechts hetgeen d'arvieux, niebuhr, jahn en anderen van de kleederdragt der Arabieren en der Oosterlingen in het algemeen vermelden. Met de kleeding der Aartsvaderen komt die der Grieken bij homerus bijna volkomen overeen. Bij dezen vinden wij den χιτὼν, een kleed, hetwelk over het bloote ligchaam werd aangedaan, en aan mannen en vrouwen gemeen was, even als de ϕᾶρος of ἱματιον, hetwelk over de χιτὼν aangetrokken werd en het bovenkleed was. Dit zien wij duidelijk in telemachus, Odyss. XV. vs. 59. In plaats van den ϕᾶρος droegen de vrouwen dik-
{==448==} {>>pagina-aanduiding<<}
wijls de πέπλοι. Hierom noemt homerus de vrouwen der Achivers, Ilias V,
εὔπεπλοι. Daar het woord πέπλος eigenlijk niet anders schijnt te beteekenen, dan een doek of zeil, hetwelk om iets geslagen werd ter inwikkeling, zal dit kleed waarschijnlijk in de oudste tijden ook zeer eenvoudig geweest zijn. De beteekenis van zeil of doek toch schijnt homerus aan dit woord gehecht te hebben, wanneer hij pandarus, Ilias V. vs. 194, tot aeneas laat zeggen: ‘dat er in het huis zijns vaders elf strijdwagens gereed stonden, waarover zeilen uitspannen waren:

...... ἀμϕὶ δὲ πέπλοι 
πέπτανται ......... 


Hierbij moeten wij nu nog voegen de χλαίνα of mantel, een kleed ter wering van de koude. Welk ander doel kunnen wij toch dit kleed toeschrijven, wanneer wij ulysses, Odyss. XV. vs. 487, hooren klagen, dat hij door de koude gekweld werd, omdat hij geen' mantel had?

............. ἀλλὰ με χεῖμα 
δἁμναται οὐ γὰρ ἔχω χλαῖναν ....... 


Deze kleederen werden ook door eenen gordel, ζῶστρον of ζώνη, om het ligchaam vastgebonden, zoo als wij vinden Ilias XIV. vs. 181:

ζώσατο δὲ ζώνην, ἐκατὸν θυσάνοις ἀραρυναν 


Odyss. V, VII en andere plaatsen. De Grieken schijnen het hoofd enkel en alleen met een' helm gedekt te hebben; bij homerus ten minste vinden wij niets anders. De vrouwen hadden echter verscheidene hoofdsiersels: een καλύπτρα, hoofddeksel; ἄμπυξ, haarband; κεκρύϕαλος, haarnetje; κρήδεμνον, hoofdsluijer. Zie Ilias XXII; vs. 469.
Een krachtig bewijs van kinderlijke eenvoudigheid vinden wij ook hierin, dat de Aartsvaders en Grieksche

{==449==} {>>pagina-aanduiding<<}
helden die dingen zelve verrigtten, welke eene meerdere beschaving den dienstboden overlaat. Abraham immers, die groote Herdersvorst, welke eene menigte slaven en slavinnen te zijner beschikking had, schaamde zich niet, zelf een kalf van de kudde te halen, ten einde het zijnen gasten voor te zetten, terwijl zijne huisvrouw bezig was om koeken voor hen te bakken, Gen. XVIII:6-8. Jakob en zijne zonen hadden niet alleen het oppertoezigt over hun vee, maar weidden dat hunner vaders, even als de herders in het veld. Gen. XXIX:18, XXXVII:12. En wanneer wij nu bij homerus lezen, dat priamus de offerlammeren zelf op den wagen tilde en dien mende, Ilias III. vs. 310; dat achilles het geslagte vleesch in stukken sneed, en het ten maaltijd bereidde voor de gezanten van agamemnon, Ilias IX. vs. 209; dat andromache de paarden van haren gemaal voederde, Ilias VIII. v. 186, moeten wij dan niet zeggen, dat dit alles nog eene kinderlijke eenvoudigheid kenmerkt?
2. Heerschende zinnelijkheid en overmatige levendigheid van hartstogten is een tweede hoofdtrek in het oorspronkelijk karakter van den mensch. - Dat de mensch, naarmate hij minder beschaafd is, de zaken alleen naar het uitwendig aanzien en de uitwerking, die zij op de zinnen hebben, beoordeelt, zien wij in de nog geheel onbeschaafde volken, voor welke b.v. koralen, gladde steentjes, met één woord alles, wat schittert of sterke en harde kleuren heeft, de grootste waarde en aantrekkelijkheid bezit. Dit zien wij ook in de kleine kinderen, wien alles, wat hun in de oogen schittert, het meest behaagt. Hoewel nu de beschaving in den tijd, waarvan wij thans spreken, wel is waar reeds eenige, ja in zeker opzigt groote vorderingen gemaakt had, moeten wij echter op het oog houden, dat dit alles zeer langzaam voortging; weshalve het ons niet moet verwonderen, wanneer wij in dit tijdperk nog eene grootere zinnelijkheid aantreffen, dan men misschien bij deze volken verwachten zou. Wij willen zulks kortelijk in eenige trekken nagaan.

{==450==} {>>pagina-aanduiding<<}

Tot een sterksprekend bewijs dier zinnelijkheid strekt ons de wijze, waarop men de eene of andere gebeurtenis in het geheugen bewaarde. Wanneer wij van de oude inwoners van Noord-Schotland lezen (*): ‘Vor der Einführung des Christenthums bekam niemand einen Namen, er hätte sich denn durch eine wichtige That unterschieden, von der man den Namen herleiten könnte;’ dan moeten wij gereedelijk toestemmen, dat zulks ook grootendeels bij Grieken en Hebreërs plaats had: bij de eersten toch blijkt ons dit ontegenzeggelijk uit de menigvuldige bijnamen der Goden en helden bij homerus; en wie, die aan de namen abraham, sara, isaäk, israël en andere denkt, twijfelt er aan, of zulks ook bij de Hebreërs plaats gehad hebbe?
Dat onkuischheid en toomelooze wellust een gevolg zijn van onbeschaafdheid en onbeteugelde zinnelijkheid, leert ons de geschiedenis der ruwe en wilde volken ook nog heden. Het zijn dan ook deze schandelijke ondeugden, welke wij ten tijde der Aartsvaderen in eene meerdere mate haar venijn aan den mensch zien mededeelen, terwijl ook de luchtgesteldheid deze strafwaardige ondeugden opwekte. Wie toch herinnert zich hier niet terstond de schoone vallei van het Zoutdal, lot's dochters, juda en ruben? Ja, al ware het ook, dat wij ons over zulke verfoeijelijke tooneelen niet behoefden te bedroeven, wij vinden evenwel, dat de ware, zich boven het zinnelijke verheffende, liefde weinig gekend werd, maar dat de huwelijken dikwerf alleen aangegaan werden om de eer van een talrijk geslacht te hebben. Echter schijnt de huwelijkstrouw toen reeds op zeer hoogen prijs gesteld te zijn, gelijk wij zien in de Koningen van Egypte en Gerar, Gen. XII:15, XX:9, die, zoodra zij vernemen, dat sara de vrouw van abraham is, haar aan haren echtgenoot teruggeven. Eveneens behandelde ook deze zelfde abimelech rebekka, Gen. XXVI:9.

{==451==} {>>pagina-aanduiding<<}

Homerus moge ons eenige voorbeelden van ware en getrouwe huwelijksliefde mededeelen, zoo als b.v. van penÉlopÉ en andromache, groot is daarentegen het aantal van de zoodanige, die ons doen zien, dat deze bij de Grieken weinig gekend was. Hoe toch zou anders agamemnon hebben kunnen zeggen, dat hij chryseïs, die hij geschaakt had, liever had dan zijne echtgenoot clytemnestra? Ilias I. vs. 114. En dat het bij hen, even als bij de Aartsvaders, niet ongewoon was, bijwijven (παλλακίδες) te hebben, zien wij in amyntor, wiens bijwijf door zijnen zoon phoenix, op aanraden zijner moeder, omdat deze de oorzaak van veel huiselijken twist was, volgens zijne eigene woorden, (Ilias IX. vs. 452) onteerd werd, die, even als ruben, het bed zijns vaders bezoedelde. De Goden en Godinnen zelfs drijven eenen ongehoorden minnehandel. Een jupiter durft zelfs op zijne menigvuldige echtbreuken, waarvan hij er zes opnoemt, zich beroemen!
Dat door deze groote zinnelijkheid de hartstogten zeer spoedig en sterk opgewekt worden, zal voorzeker niemand bevreemden, die bedenkt, dat de zinnelijke mensch zich alleen met het tegenwoordige bezig houdt, en dat dit alleen invloed heeft op zijne aandoeningen. Wij hebben boven, sprekende over den oorsprong van Zang-, Dans- en Dichtkunst, hiervan reeds het een en ander gezegd; weshalve wij ons thans bekorten. Het zijn ook niet alleen de aandoeningen van vreugde, die sterk op den zinnelijken mensch werken; maar ook die van droefheid, haat en vijandschap. Menigvuldig waren, ten tijde van abraham, isaäk en jakob, de uitwendige teekenen van rouw. Deze bestond voornamelijk in het scheuren van het opperkleed, het scheren van het hoofdhaar, door zich in eenen zak te kleeden en met stof en asch te bestrooijen. De uitwendige teekenen van droefheid bij de Grieken bestonden ook niet slechts hierin, dat men den dooden beweende; maar in treurige omstandigheden sloeg men zich op het hoofd, Ilias XXII.

{==452==} {>>pagina-aanduiding<<}
vs. 13, trok zich het haar uit, Ilias X. vs. 15, bestrooide het hoofd met stof en asch, Ilias XVIII. vs. 23, en sloeg zich op de borst, vs. 30 (*).
3. Gebrek aan kieschheid en fijnheid van gevoel was een niet minder allezins doorstralende hoofdtrek in het menschelijk karakter van dien tijd. - Wij zien het gevoel hier wel reeds meer veredeld en verfijnd, dan bij volken, die nog in geheele onbeschaafdheid en ruwheid van zeden leven; maar het was er evenwel nog verre af van die hoogte bereikt te hebben, waartoe men hetzelve bij ons gestegen ziet. Wij zagen zulks duidelijk in de denkbeelden, welke men toen had van eerbaarheid en kuischheid. Dit getuigen ook de menigvuldige listen, veinzerijen, bedriegerijen, onwaarheden en dieverijen, welke men in dit tijdperk, zelfs bij de Aartsvaders, vindt aangewend, om zijn doel te bereiken. Wie is er, die aan de handelwijze van abraham en van isaäk, ons Gen. XII:10, XX:2 en XXVI:7 vermeld, denkt, en hieraan nog twijfelt? Was het ook niet door list, dat jakob zich den zegen zijns vaders wist deelachtig te maken (Gen. XXVII) en eene groote hoeveelheid vee voor zich verwierf? (Gen. XXX.) Men denke slechts aan de handelwijze van laban, Gen. XXIX; aan rachel, Gen. XXXI; aan de ontrouw van jakob's zonen te Sichem, Gen. XXXIV, en die, waarmede zij hunnen broeder jozef behandelden, Gen. XXXVII, en men zal hiervan volkomen overtuigd zijn.
Wanneer wij nu nagaan, dat ook rooven en stelen bij de Grieken niet alleen gewoon was, maar dat men er zich zelfs op durfde beroemen, zoo als wij in de aanspraak van nestor aan telemachus en zijne medgezellen zien, Odyss. III. vs. 71, moeten wij dan niet erkennen, dat wij ook bij hen weinig kieschheid en fijnheid van gevoel vinden? Dit zien wij nog duidelij-
{==453==} {>>pagina-aanduiding<<}
ker in de wijze, waarop zij zichzelven prijzen en van hunne heldendaden gewagen; iets, dat, volgens ons fijner gevoel, geheel ongepast en onwelvoegelijk is. Hoe hooren wij nestor toch pogchend zeggen, Ilias I. vs. 266 verv., dat de dapperste mannen, met wie geen sterveling zich durfde meten, hem uit Pylos ontboden hadden, om onder hem te strijden. Hoe verheft hector zich op zijn' moed en dapperheid, Ilias VII. vs. 75, wanneer hij, op aanraden van apollo en minerva, iederen Griek, die den kamp met hem zou durven wagen, tot een tweegevecht uitdaagt.
Wij vinden echter, aan den anderen kant, ook verscheidene proeven van eene meerdere kieschheid en fijnheid van gevoel, ten tijde der Aartsvaderen, waaruit ons blijkt, dat zij toen reeds verre boven andere volken, op eenen lageren trap van beschaving staande, verheven waren. Om nu niet te spreken van de burgerlijke beleefdheid, waarvan wij Gen. XXVIII:2, XIX:1, XXIX:13 en elders blijken vinden, lette men slechts op het edelmoedig gedrag van abraham jegens den Koning van Sodom, Gen. XIV:21-24; zijne bede voor en deelneming in het lot der inwoners van deze stad, Gen. XVIII:23-32. Wie denkt hier ook niet terstond aan de fijn gevoelende ziel van jozef?
4. Laten wij nu eindelijk nog eenen karaktertrek van het toenmalig menschdom beschouwen, waarin onze beschaafder Eeuw voorzeker verre moet onderdoen, en die in den eersten opslag met de mindere beschaafdheid dier tijden schijnt te strijden; de gastvrijheid. - Het Oosten moge nog heden door gastvrijheid beroemd zijn, daar het den Arabier een waar genoegen is, eenen vreemdeling bij zich te mogen vergasten, nog meer was het dit ten tijde der Aartsvaderen. Weinige mogen de voorbeelden zijn, die mozes ons hiervan mededeelt; die, welke hij heeft aangeteekend, leveren hiervan een ontegenzeggelijk bewijs op. Ging niet abraham, zoodra hij de drie vreemdelingen bespeurde, hen te gemoet, en verschafte hun alles, wat tot verkwikking strek-
{==454==} {>>pagina-aanduiding<<}
ken kon? Gen. XVIII. Niet minder gastvrij werden ook deze vreemdelingen door lot ontvangen. Hier zien wij, hoe heilig reeds toen het regt der gastvrijheid was, daar lot veeleer eijne eigene dochters, dan deze vreemdelingen, der toomelooze menigte wilde overgeven.
Daar de gastvrijheid in het Oosten den reiziger vooral alleraangenaamst en noodzakelijk is, moge het bijzonder om deze deugd geprezen worden; dat dezelve echter oudtijds, en wel reeds zeer vroeg, ook in het Westen beoefend werd, hiervan vinden wij verscheidene bewijzen bij tacitus, de moribus Germanorum, Cap. 21; j. caesar, Bello Gallico, Lib. I. Cap. 47; ossian en homerus. Uit verscheidene plaatsen van des laatstgenoemden gedichten blijkt het ons, dat de gastvrijheid bij de oude Grieken niet minder gebruikelijk was, dan bij de Aartsvaders. Van axylus toch wordt gezegd, Ilias VI. vs. 15, dat hij, zijn huis aan den weg hebbende, iederen voorbijganger vriendelijk ontving. Ook getuigt phoenix, Ilias IX. vs. 480, dat peleus hem vriendelijk ontving en als een vader beminde. Dat ook de regten der gastvrijheid bij de Grieken zeer heilig waren, kan men ook hieruit opmaken, dat zij meenden, dat de vreemdelingen hun door Ζεὺς ξενίος toegezonden werden, zoo als nausicaä zegt, Odyss. VI. vs. 207. En dat men met hen niet mogt oorlogen, met wie de voorouders de regten van gastvrijheid onderhouden hadden, zien wij in glaucus en diomedes, Ilias VI. vs. 212.
Mogt ik, M. II., door met u den staat van het menschdom in dit tijdperk te hebben gadegeslagen, en u, zoo veel mij mogelijk was, den trap van zedelijke en verstandelijke kennis en beschaving te hebben aangetoond, de begeerte bij u hebben opgewekt, om het verstand met de kennis van die zaken te verrijken, welke op de beschaving van den mensch den grootsten invloed hebben; opdat kunsten en wetenschappen steeds meer en meer beoefend wierden, en haren heilzamen invloed over het

{==455==} {>>pagina-aanduiding<<}
menschdom verspreidden, - de waarheid van het gezegde bevestigd wierd:

Ingenuas didicisse fideliter artes 
Emollit mores, nec sinit esse feros! 


en ons vaderland en onze landaard steeds boven allen uitmuntten in al datgene, wat der Menschelijkheid bevorderlijk is!


Iets, over den staat der heelkunde in ons vaderland.

Met regt beweert de schrandere Hoogleeraar pruys van der hoeven, dat de toestand der Heelkunde in ons vaderland niet kan gelijk gesteld worden met den bloei derzelve in andere landen, en dat, even als er daar bezwaarlijk bekwame mannen voor de leerstoelen der praktische Geneeskunde te vinden zijn, bij ons dezelfde moeijelijkheid voor die der Heelkunde bestaat. De Hoogleeraar geeft daarvoor de twee volgende redenen op: 1o. moet de Heelkunde als kunst in die landen bloeijen, welke het tooneel des oorlogs zijn; en vandaar, dat zich in Duitschland en Frankrijk gedurende eenige jaren zoo vele groote mannen gevormd hebben; - 2o. bestonden er voorheen in ons vaderland geene bijzondere instellingen voor de Heelkunst (*).
Wij zijn het volkomen met dien Hoogleeraar eens, doch gelooven, dat er daarenboven nog twee andere redenen bestaan, welke den bloei der Heelkunde hinderlijk zijn. In de eerste plaats bedoelen wij de vereeniging der Heelmet de Verloskunde. Verre de meeste Heelkundigen onder ons oefenen thans gelijktijdig de Verloskunde uit, 't welk sedert eene halve eeuw meer en meer algemeen is geworden, nadat de fatfoenlijke klasse van menschen minder de hulp der Vroedvrouwen inroept. De vereeniging dier beide vakken is wel niet onbestaanbaar, maar

{==456==} {>>pagina-aanduiding<<}
strekt altijd ten nadeele der Heelkunst, daar derzelver beoefenaars door hunne verloskundige praktijk van een goed bestaan zich kunnen verzekeren, en, zonder wezenlijke heelkundige verdiensten te bezitten, desniettemin als Heelmeesters geraadpleegd worden. De Heer van alphen beweerde met regt, (bij de deliberatiën in de Tweede Kamer der Staten Generaal over de wet van den 12 Maart 1818) dat de vereeniging der Heel- met de Verloskunde ondoelmatig was, uit hoofde men deze nu als een handwerk en niet als eene wetenschap zou beoefenen; terwijl men de uitbreiding dier beide vakken verschuldigd is aan die uitstekende mannen, welke dezelve met de Geneeskunde vereenigd hebben. Even juist is het oordeel van bovengenoemden Hoogleeraar, wanneer hij de Heelkunst van zoo veel waarde en van zulk een' omvang acht, dat hare beoefenaars, evenzeer als die der Geneeskunde, eene wetenschappelijke opleiding behoeven, en op denzelfden rang in de maatschappij aanspraak hebben. Maar om die zelfde reden zouden wij dan ook wenschen, dat de eersten zich bij uitsluiting tot de uitoefening van hun vak bepaalden, en geenszins hunne kunst als bijwerk beschouwden. Gedurende ons verblijf te Parijs, in den winter van 1821-22, leerden wij aldaar vele beroemde Heelkundigen kennen, en kunnen ons geen voorbeeld herinneren, dat deze gelijktijdig de Verloskunde uitoefenden.
Eene andere oorzaak, welke bij ons de uitbreiding der Heelkunst in den weg staat, is, naar ons inzien, gelegen in het leveren van genees en heelmiddelen, waarin de Heelkundige niet zelden een groot gedeelte van zijn bestaan vindt. Er bestaat wel eene bepaling, volgens welke deze gehouden is, alle uitwendige middelen zonder onderscheid (behalve die, welke ad usum extemporaneum vereischt worden) aan hunne lijders naar de regels der kunst voor te schrijven, en dat voorschrift te hunner beschikking te laten, ten einde het bij een' Apotheker gereed gemaakt worde (*). De ervaring

{==457==} {>>pagina-aanduiding<<}
echter leert, dat schier overal het tegendeel plaats heeft. De Heelmeesters laten veelal de belooning voor heelkundige diensten aan de edelmoedigheid hunner lijders over; maar zorgvuldig plaatsen zij op hunne declaratiën achter de woorden: voor geleverde medicamenten, eene naar hunne eigene behoeften geëvenredigde som. Deze gewoonte strekt ten nadeele der lijders, die daardoor genoodzaakt worden tot het betalen van onkosten, welke zij niet kunnen nagaan, daar de geleverde middelen nimmer afzonderlijk opgenoemd worden. Maar nog oneindig nadeeliger is deze gewoonte voor de kunst zelve. Uit den aard der zake vloeit reeds voort, dat de Heelkundige, zullen de aangewende middelen in allen opzigte goed zijn, artsenijmengkundige kennis moet bezitten, en deze bezit hij doorheen niet. Het is ook bekend, dat men veelal de bereiding dier middelen aan leerlingen, jeugdige en onervarene knapen, overlaat, die niet altijd met de noodige omzigtigheid te werk gaan. Door dezen winstgevenden handel ontaart de Heelkunst, en zij blijft niet meer, 't geen zij naar de oorspronkelijke beteekenis van het woord zijn moest. Vandaar ook, dat het getal der Heelkundigen in ons land, in evenredigheid van dat der Geneeskundigen, zoo groot is, en de eersten dikwijls een bestaan vinden in het leveren van oogwaters, mondspoelingen, wasschingen, enz. enz Hoogst doelmatig is derhalve het zoo even aangehaalde artikel der wet, waarbij het leveren van uitwendige middelen den Heelkundigen wordt verboden; doch even zeer is het te bejammeren, dat deze wet niet wordt gehandhaafd, 't welk alleen aan de Provinciale Geneeskundige Commissiën moet worden toegeschreven, waarin twee of meer Heelkundigen zitting hebben, die hun eigen belang boven dat van 't algemeen stellen, en zich te dezen aanzien op ministeriéle exceptiën beroepen.
Het is derhalve noodzakelijk, dat er onder ons nieuwe wetten worden vastgesteld en gehandhaafd, ten einde de Heelkunde tot eene meerdere volmaaktheid te brengen; en wij hadden gehoopt, dat deze het gevolg zou-
{==458==} {>>pagina-aanduiding<<}
den geweest zijn van de algemeene vergadering, vóór ongeveer een paar jaren in 's Hertogenbosch gehouden. De Hoogleeraar van der hoeven wenscht, dat de Heelkundigen dezelfde wetenschappelijke opleiding als de Geneeskundigen zullen genieten, en dat beide een' gelijken rang in de maatschappij zullen bekleeden. Daartoe moeten de Hoogescholen, alsmede de Clinische School te Amsterdam, in verband gebragt met het Athenaeum, dienen. Wel niet regtstreeks, maar evenwel niet onduidelijk, keurt zijn Hooggel. de Clinische Scholen in andere plaatsen af, bewerende dat aldaar slechts ten halve onderwijs wordt gegeven, omdat de onderwijzers, in een' drukken praktischen werkkring levende, het onderwijs slechts als eene bijzaak behandelen. Wij zijn het volkomen met zijn Hooggel. eens, en gaan nog verder, daar wij van gevoelen zijn, dat er, bij een welingerigt hooger onderwijs, geene behoefte aan zoodanige Scholen moest bestaan. De ondervinding heeft ook reeds geleerd, dat het zeer moeijelijk valt, om bij die Scholen geschikte onderwijzers te plaatsen, en dat deze nieuwe inrigting op vele plaatsen zwarigheden heeft ontmoet. In 't algemeen keuren wij die Scholen af (die van Amsterdam uitgezonderd), en met leedwezen lazen wij het partijdig berigt aangaande de Rotterdamsche Clinische School, in het jaarlijksch verslag der Staten van Holland geplaatst. Trouwens, die School onderscheidt zich van alle andere, daar zij, na slechts één jaar bestaan te hebben, een verslag van hare werkzaamheden, alsmede van de vorderingen harer leerlingen, uitgaf, zoo als menige Hoogeschool zou wenschen te kunnen doen!
Wij behoeven alzoo hier niet meer bij te voegen, om ook onzen wensch, dat de Heelkundigen aan de Hoogescholen mogten gevormd worden, te staven. Maar dan ook verlangen wij, dat bij dezelve van het heelkundig onderwijs even veel werks zal gemaakt worden, als van dat in de Geneeskunde. Nog herinneren wij ons het gebrekkige onderwijs, 't welk wij genoten hebben, alleen bestaande in het schrijven van dictata, opgevuld met

{==459==} {>>pagina-aanduiding<<}
eene menigte van aanhalingen uit Engelsche Schrijvers, en waarbij nog kwam, dat de Cursus gedurende ons vierjarig verblijf aan die Hoogeschool niet was afgeloopen. Toen wij dezelve verlieten, hadden wij slechts eene enkele heelkundige operatie gezien, en bewonderden daarna, gedurende ons verblijf te Berlijn, het welingerigte onderwijs, 't welk wij daar bijwoonden. Intusschen is er, naar ons gevoelen, nog een middel, om de Heelkunde tot een' grooter' trap van volmaaktheid te brengen; namelijk, door zeer streng en naauwgezet te zijn bij het afnemen der Examina, en geene Heelkundigen of Heelmeesters voor het platte land toe te laten, dan de zoodanigen, welke bewijzen van grondige kennis gegeven hebben. Van de Provinciale Geneeskundige Commissiën alleen hangt zulks af, en de Hoogleeraar van der hoeven kan en zal, vertrouwen wij, hiertoe veel toebrengen, daar hij zelf Lid is van eene Commissie, welke hier door goedheid, inschikkelijkheid en gemakkelijkheid ten nadeele zou werken. Ook van den Heer Referendaris voor de geneeskundige zaken hangt te dezen opzigte veel af. De toestand, waarin ons vaderland zich thans bevindt, laat vooralsnog niet toe, om deszelfs geneeskundige wetten te veranderen, of door nieuwe te doen vervangen; en welligt zou hij, wien de handhaving der thans bestaande wetten is toebetrouwd, van dezen tijd gebruik kunnen maken, om de Examina bij verschillende Provinciale Commissiën bij te wonen. Wij gelooven, dat hij hier nog al eenig verschil zou kunnen opmerken, en zijne tegenwoordigheid veel goeds zou te weeg brengen. Immers, zoo de Clinische Scholen de heelkundige studiën te gemakkelijk maken, hangt het alleen van de Provinciale Commissiën af, om het kwaad, daarin gelegen, te weren.

R ...... s.



{==460==} {>>pagina-aanduiding<<}

Hangende wegen, uitgevonden door Maxwell Dick.

Onder de uitvindingen, die het menschelijk vernuft eer aandoen, staat de toepassing van den stoom op alle middelen van vervoer, zoo te water als te land, ongetwijfeld op den voorgrond. De stoombooten kunnen ons met voldoenden spoed doen reizen, en de stoomrijtuigen, die in Engeland met zulk een' goeden uitslag zijn toegepast, gaan met ongeloofelijke snelheid van de eene plaats naar de andere. Het ontbrak er echter nog aan, om, met genoegzame zekerheid door de lucht reizende, in eene regte lijn van de eene plaats naar de andere te kunnen komen. De Heer maxwell dick heeft, door eene zeer vernuftige vinding, ook hierin voorzien.
In de Bibliothèque universelle van Nov. 1830, p. 323, vindt men een uittreksel uit eene Memorie over hangende ijzeren wegen, uitgevonden omstreeks de helft des jaars 1830. Wij zullen daarvan een kort overzigt trachten te geven.
De buitengemeen goede uitslag, welken men verkregen heeft door het vestigen van een' ijzeren spoorweg voor de stoomrijtuigen, tusschen Manchester en Liverpool, heeft de oplettendheid van alle Engelsche Ingenieurs tot zich getrokken, vooral ook met opzigt tot de middelen, om deze inrigting gemakkelijk te maken, en er de kosten van te verminderen; kosten, welke zeer belangrijk zijn, uit hoofde der verschillende uitgravingen en ophoogingen, welke er noodig zijn, om den weg nagenoeg horizontaal te maken. Het is op dit punt, dat de Heer dick zijne gedachten gevestigd heeft. Hij vermeldt de omstandigheden, die hem tot de vinding van een' hangenden ijzeren weg gebragt hebben, op de volgende wijze: ‘Nadat er in Maart 1827 ongemeen veel sneeuw gevallen was, werd de gemeenschap daardoor gedurende verscheidene dagen gestremd; en toen was het, dat de gedachte van een' hangenden ijzeren spoorweg (suspension railway), op de manier der gewone ijze-
{==461==} {>>pagina-aanduiding<<}
ren spoorwegen, zich voor het eerst aan mij voordeed. Ik stelde toen een model van mijn plan daar, en deed mijne eerste proeven met een rijtuig in den vorm van een vaartuig, zoodanig als het aan het oordeel van het publiek wordt aangeboden. De uitkomst dezer proeven zeer voldaan hebbende, besloot ik, dezelve op eene grootere schaal te herhalen. Ik rigtte eene lijn op van dragers, ter lengte van twee mijlen, op een landgoed van den Hertog van portland. Van den eenen pijler tot den anderen spande ik een dubbel touw, dik ½ duim, rustende op de daartusschen staande dragers. Ik plaatste vervolgens daar het rijtuig op, en, hetzelve in beweging gesteld hebbende, door middel van een' kaapstanderd, aan een der uiteinden geplaatst, deed ik hetzelve de twee mijlen in vier minuten tijds doorloopen. Het rijtuig woog 12 pond; de middellijn der raderen was 2½ duim, en de wrijving moet zeer
groot zijn geweest, in aanmerking nemende de ruwheid en ongelijkheid van het touw,’ enz.
Gaan wij thans over tot de verklaring der uitvinding van den Heer dick.
Bij het oprigten van een' hangenden ijzeren spoorweg is het eerste vereischte, om de bepaalde lijn in gedeelten, of stations, op een' gelijken afstand van elkander, te verdeelen. Deze verdeeling wordt in het algemeen gesteld op 5 mijlen (Engelsche) van elkander. De wissel-of rustplaatsen worden die punten genoemd, alwaar de trekkende of bewegende werktuigen geplaatst zijn. De aard van het terrein, waarover de weg loopt, doet niets tot de zaak, dewijl de weg, door middel der steunende pijlers, over rivieren, moerassen, muren, ja zelfs over geheele gehuchten, kan gaan. Wanneer de lijn nu eenmaal vast bepaald is, moet men er stevige gemetselde pijlers in oprigten, op een' afstand van vijftig yards (de yard = 0 el, 91) van elkander, en tusschen deze pijlers jukken van gegoten ijzer, op een' afstand van 10 tot 10 yards, welke dienen om den hangenden weg te ondersteunen en de golvende beweging te verminderen.

{==462==} {>>pagina-aanduiding<<}

De pijlers en jukken eenmaal gesteld zijnde, moet men vervolgens bogen van gegoten ijzer oprigten, gemaakt naar den vorm van het rijtuig, en zoodanig, dat hetzelve daar ongehinderd kan doorloopen. De werkende kabel gaat over den hals eener schijf, die boven in den sleutel van den boog geplaatst is. De beide sporen (rails) moeten onbewegelijk rusten op de halzen van schijven, welke inwendig tegen de regtopstaande gedeelten van den boog uitspringen.
De nevensstaande figuur stelt het profil voor van een' der pijlers met den gegoten ijzeren boog, en het rijtuig, zoo als het daaronder doorgaat.

a b c d de steenen pijlers, op 50 yards van elkander.

e f g h i de boog van gegoten ijzer.

k de schijf of katrol in den sleutel van den boog.

l m en n o de beide ijzeren sporen, zijnde aan iedere zijde twee sporen in hetzelfde vertikale vlak, van best gesmeed ijzer, en door gegotene ijzeren steunders (voussoirs) met elkander verbonden.

p l en q n de wielen, waarop het rijtuig rust, en zich over de bovensporen l en n beweegt.

m r en o s de onderwielen, die het rijtuig in een' onveranderlijken stand moeten houden.


De hangende sporen moeten van het beste ijzer gemaakt zijn, en gesmeed worden in staven, van eene voldoende lengte, om de te menigvuldige verbindingen te vermijden. Buitendien moeten deze staven zoodanig met en in elkander vereenigd worden, dat het een volmaakt gelijk ligchaam uitmaakt over de geheele lengte des wegs. Er moeten twee sporen in hetzelfde vertikale vlak zijn, aan elkander verbonden door steunders van gegoten ijzer. Het hangende rijtuig zal op het bovenste spoor rusten, met vier uitgehoolde wielen (roues è gorges), en hetzelve moet onveranderlijk in deszelfs stand gehouden worden door vier zekerheidswielen, welke onder het tweede spoor geplaatst zijn, zoodanig, dat, hoe de snelheid ook moge zijn, het rijtuig nimmer buiten de sporen kan geraken.

{==t.o. 462==} {>>pagina-aanduiding<<}


{== afbeelding 
	
==} {>>afbeelding<<}
    


{==463==} {>>pagina-aanduiding<<}

De uitvinder heeft bevonden, dat de beste gedaante, welke aan de rijtuigen kan gegeven worden, die is van een vaartuig met een hoog boord en spits aan den steven toeloopende. De werkende kabel, zeer stevig voor aan het rijtuig vastgemaakt zijnde, moet over verplaatsende schijven heenloopen, en zich oprollen op het rad van een' klemmenden kaapstanderd (cabestan à engrenage), welke aan de nabijgelegene wisselplaats gesteld is. - In de onderstelling van een' dubbelen weg, kan de werkende kabel twee rijtuigen te gelijk in tegenovergestelde rigtingen bewegen. Dit is gemakkelijk te begrijpen, indien slechts dezelfde kabel, die voor aan het eene rijtuig is, achter aan het andere wordt vastgemaakt.
Het werktuig, dat de beweging moet voortbrengen, en op iedere station van 5 mijlen veranderen moet, is zijdelings van den weg gesteld. Hetzelve kan naar verkiezing in beweging worden gebragt, het zij door menschen, den kaapstanderd draaijende, (wanneer er slechts ligte rijtuigen over den weg gaan) het zij door paarden, of zelfs door stoom, wanneer de weg bestemd is, om zware lasten over te brengen.
De kosten voor elke mijl van zulk eenen weg zijn algemeen berekend op 1395 pond st. 10 schell. 6 p., terwijl de ijzeren spoorweg tusschen Liverpool en Manchester berekend was op 4500 pond st. per mijl, zoodat een hangende weg veel goedkooper zoude zijn.
De mindere kosten zouden echter het eenigste voordeel dezer wegen niet zijn.
1o. wint men in den afstand en in den tijd; want de weg over rivieren en andere hindernissen heengaande, neemt dezelve den kortsten afstand, zonder ergens door opgehouden te worden. Geen tunnel noch bestrating enz. heeft dezelve ergens noodig.
2o. neemt de hangende weg de groote verhinderingen weg, welke meestal ontstaan door de verpligting, om de toestemming der eigenaars te verkrijgen, ten einde eenen weg door hunne eigendommen te brengen. De uitvinder vleit zich, dat niemand de oprigting van en-
{==464==} {>>pagina-aanduiding<<}
kele pijlers en jukken op zijne gronden zoude weigeren, dewijl ze, eenmaal gebouwd zijnde, tot verfraaijing van het midden van een park zouden kunnen strekken.
3o. is het voornaamste voordeel van deze nieuwe manier de ongemeene snelheid, waarmede de rijtuigen zich kunnen bewegen, zonder het minste gevaar, dat de raderen uit de hangende sporen kunnen geraken. De Heer dick meent, dat hij het niet vergroot, wanneer hij zegt, dat ligte rijtuigen, bewogen door een' verbeterden kaapstanderd, eene mijl in de minuut zullen kunnen doorloopen.
De steller van het artikel in de Bibliothèque universelle meent zich niet te moeten veroorloven, zijn bepaald gevoelen te zeggen over deze uitvinding. Dezelve komt hem echter niet zoo vreemd voor, als ze misschien aan de meeste lezers zal toeschijnen. Ook mij komt dezelve niet zoo wonderlijk voor, dat ik niet eene werkelijke uitvoering, ook in ons Vaderland, van dezelve zou mogelijk achten. De gewone ijzeren spoorwegen zullen, door de gesteldheid van ons land, nimmer van eene goede toepassing kunnen worden, immers niet in de meeste streken; maar de hangende ijzeren spoorwegen storen zich aan geene plaatselijke omstandigheden.
Wie weet, dus besluit de steller van het medegedeelde artikel, of men niet, wanneer men eenmaal gewoon zal zijn, om door de lucht te reizen, aan de hangende wegen de voorkeur geven zal boven alle andere middelen van vervoer, als veel zekerder en sneller dan eenige andere?
Hoe dit zij, en hoedanig men ook oordeele over deze oppervlakkige beschrijving, welligt geeft dezelve aanleiding tot andere en betere gedachten, of tot toepassing op andere zaken; want de tijden zijn voorbij, waarin alles, wat nieuw was, veroordeeld werd, alleen omdat het nieuw was. Wij leven in een tijdperk, (hoe ook geslingerd door staatkundige gebeurtenissen) waarin de kunsten en wetenschappen reuzenschreden hebben gedaan, en nog steeds voorwaarts streven.
F.W.C.



{==465==} {>>pagina-aanduiding<<}

Over het lager onderwijs en pater Girard.

(Vervolg van bl. 391.)
Wij beginnen met een uitvoerig uittreksel te leveren van eene Redevoering, door Pater girard in 1821 uitgesproken, omdat deze ons het geschiktste voorkomt, om den geest en het doel van zijn onderwijs te bevatten. Deze Rede handelt over de noodzakelijkheid, om het verstand der kinderen te beschaven, ten einde Christenen van hen te vormen.
‘Indien er nog scholen zijn, alleen, naar het schijnt, ingerigt, om te leeren lezen, schrijven, rekenen en opzeggen, wij mogen ons in dien naauwen kring niet beperken. Toen eindelijk de onderwijzers begrepen, dat de vier gewone beginselen kwalijk beantwoordden aan de waardigheid van den mensch, aan zijne bestemming, en aan de pligten, tot wier vervulling hij in dit leven geroepen is, waren zij er op uit, om de kundigheden der jeugd uit te breiden. Men woekerde met alle wetenschappen, en het kind was op zijne school, als op eene hoogeschool in het klein. Dat was eene afwijking. Men moet echter regt laten wedervaren aan de bedoeling en aan de uitwerkselen. Voor het minst zijn de ketenen van eene blinde gewoonte verbroken, en het uiterste, waartoe men verviel, heeft het daarop gevolgde betere voorbereid. Van toen af begon men te gevoelen, dat het veel te weinig was, den geest van een kind te meubeleren, zoo als zich een der Ouden uitdrukt, maar dat men dien vooral bewerken moet; dat is te zeggen, hem vormen tot nadenken, zijne bevatting uitbreiden, zijn oordeel en zijne rede leiden, en hem over het geheel veerkracht en regtschapenheid geven.
Deze groote vraag in de onderwijskunde was afgehandeld; zij was beslist door mannen van de kunst, toen wij het ontwerp vormden van de school, welker herstelling men had aangekondigd. Deze school zou dan treden in het getal dier gene, die, zonder de vier eerste beginselen te verwaarloozen, en zonder nuttige kundigheden te verachten, echter in alles met bijzondere zorg beoogen, om de verstandelijke vermogens der jeugd te ontwikkelen, te versterken en te leiden.
Hetgeen wij in het beschaven der jeugdige gedachte des

{==466==} {>>pagina-aanduiding<<}
kinds zoeken, is bovenal, om in het jeugdig hart de Godsdienst van jezus christus te kunnen planten. Ik spreek van mogelijkheid; want het is onmogelijk, dat, zonder merkelijke verstandsontwikkeling, het kind Christelijk gevoel en wandel aanneme.
Bij het weinige, dat men moge weten, of waarover men wenscht na te denken, gevoelt men de klaarblijkelijkheid van deze waarheid. Er zijn echter menschen, die zwarigheden maken, die zelfs tegen de ontwikkeling der jeugdige begrippen schrikken, en die, in naam der Godsdienst, om de verdooving van het verstand en den diepen nacht der ziel vragen. Altijd zal ik de edele beweegreden vereeren en ieder, die dezelve kan aanvoeren. Desniettemin kan ik mijne verbazing niet ontveinzen over de treffende en vreemde strijdigheden, waarin ik hen gewikkeld zie.
Indien ik vraag: van waar komt den mensch het verstand, dat hem van het dier onderscheidt, zoo antwoordt men mij met zelfvertrouwen: “Het is eene gave Gods.” Maar, indien dit zoo is, moet ook in het kind het verstand door opvoeding beschaafd worden; want het is een talent, ons gegeven, om het, even als elk ander, van nut te doen zijn, en het is nimmer geoorloofd, het te begraven. Is dit nu zoo, dan kan deszelfs beschaving niet nadeelig voor de Godsdienst zijn; want de Schepper heeft den mensch tot priester der natuur gesteld, en de Schepper handelt niet, even als de blinde stervelingen, strijdig met zichzelven. Hij kan voor zijne schepselen geenen valstrik spannen, noch met de eene hand afbreken, hetgeen Hij met de andere heeft opgebouwd.
Vraag ik verder: van waar komt het, dat de mensch Godsdienst heeft, en het dier er geene kan hebben? men antwoordt mij, dat het dier zonder verstand is; dat heel zijn zin en al zijne blikken naar de aarde gerigt zijn: terwijl de mensch, met rede begaafd, de beschouwing van het heelal kan bevatten, deszelfs orde en schoonheid bewonderen, en alzoo van wonder op wonder opklimmen tot den Schepper, om Hem de stille hulde der erkentenis en vereering vervolgens toe te brengen. Ziet daar dan de ondankbaarheid de vrucht der domheid, en ziet daar de Godsdienst voortkomende uit den schoot des lichts! Indien nu waarlijk het verstand de moeder der vroomheid is, wat moeten wij daaruit dan besluiten? Dat de moeder noodzakelijk is voor

{==467==} {>>pagina-aanduiding<<}
het kind. En wat moeten wij wenschen? Dat de goede voedster meer en meer sterk en krachtig worde; want dan zal haar kind haar gelijken, en, zich hechtende aan de moederlijke zorg, zal de edele kweekeling dag aan dag toenemen in kracht en gezondheid.
Eene andere tegenstrijdigheid, die mij treft, is aan de eene zijde de billijke hulde, toegebragt aan de waarheid en Goddelijkheid van het Christendom, en aan de andere zijde de vrees voor den val des Evangelies, zoodra de geest der jeugd ontwaakt. Ei wat! Dat Evangelie, dat, naar het bevel van onzen Heer, op alle daken moet gepredikt worden, en niet in eenig duister hol; dat Evangelie, dat het woord, de wijsheid en de ontferming Gods is; dat gegeven is, om alle regt en zuiver verstand, door zijne tastbare waarheid, schoonheid, adeldom en zachtheid, gevangen te nemen; dat Evangelie nog eens, dat al de dwalingen der Synagoge heeft doen verstommen, en al de scholen van het Heidendom tot zwijgen over de wijze der aanbidding gebragt heeft, - dat Evangelie zou de bespiegelingen van menschen moeten vreezen, indien zij immer denken en redeneren? Is het dan met zijne zaak zoo slecht en wanhopig gesteld, dat het niet kan staande blijven, dan voor de onwetendheid en de domheid? O! alwat te vreezen is, is verdooving, is ruwheid; het is niet gegeven voor wilden, maar voor menschen; en men is alleen mensch, als men kennis en gevoel bezit.
Wij weten wel, dat Christelijke vroomheid geen noodzakelijk gevolg is van geestbeschaving. Wij weten wel, dat men oordeel, schranderheid, doordringendheid kan verkrijgen, en niet alleen tot een wanordelijk gedrag vervallen, maar zelfs tot goddeloosheid. Zulke bedroevende voorbeelden zijn ongelukkig niet zeer zeldzaam. Maar moet men dat aan de beschaving van den geest wijten? De Zaligmaker stelde het op rekening der driften van het menschelijke hart en van het booze geweten, dat het licht vreest en van God zich verwijdert. Helaas! wij weten allen bij ondervinding, dat wij, wanneer onreine begeerten de ziel beroeren, of wanneer wij knagingen in ons gevoelen, niet gaarne naar den hemel opzien; dat deszelfs evenredigheden niet voor ons dezelfde aantrekkelijkheid hebben. Voor het overige, als men van geestbeschaving in de jeugd spreekt, verstaat men daaronder niet slechts opwekking der verschillende vermogens, maar ook de

{==468==} {>>pagina-aanduiding<<}
rigting, die men aan het jeugdig denkvermogen moet geven; en dit is het, dat voornamelijk in onze gewone opvoeding ontbreekt, waar men zich aan het toeval overgeeft, als een schip, dobberende op eene wijde zee, zonder kaart en zonder kompas. Dan, ik beken het, de geestbeschaving kan gevaren doen ontstaan, omdat het te vreezen is, dat deze aan de driften wel niet ten dienste zal staan, maar haar tot uitbarsting middelen zal aan de hand geven, die zij niet zou gehad hebben. Echter, hoezeer deze gevaren aanwezig zijn, het blijft niettemin onbetwistbaar waar, dat de verstandsontwikkeling eene volstrekt noodwendige behoefte is voor de aankweeking der vroomheid, en dat er geen middel gevonden wordt, om in de ziel des kinds de Christelijke Godsdienst te planten, dan door zorgvuldig zijne verstandelijke vermogens te oefenen.’
Hier komt de Schrijver op tegen die soort van Godsdienst, welke alleen de onwetendheid kan wenschen; dat is te zeggen, die, welke bestaat in eene drooge en onberedeneerde aankleving van een formulier, in eenige werkzaamheid des geheugens, in eenige oefeningen, waarmede noch het verstand, noch het hart zich vereenigen, en welke de gewoonte heeft doen ontaarden tot ijdele pligtplegingen. Hij toont aan, dat het Hoofd van de Christelijke Godsdienst al aanstonds in zijne onderwijzing tot het verstand sprak, en dat het langs dezen weg is, dat Hij de zielen tot de ware Godsdienst leidde; dat is, tot de aanbidding des harten en de toewijding van geheel het leven. Dit kenschetst de ware vroomheid. ‘Alles is verheven en groot in de Christelijke aanbidding. God, de Geest der geesten, welken geen oog gezien heeft, noch ooit zien zal, is het voorwerp. Alles heeft een begin en Hij is eeuwig. Alles verandert en Hij blijft altijd dezelfde. Hij wordt nergens gezien en Hij is overal. Hij wil, en alles komt uit het niet te voorschijn. Hij wil niet langer, en alles keert weder tot het niet terug. Hij doet het grasspiertje groeijen, gelijk Hij de werelden in het ruim zich doet omwentelen. Met éénen blik omvat Hij het gansche Heelal, en telt tevens de haren onzes hoofds. Met éénen blik ziet Hij alwat was, is en zijn zal. Hij is God, oneindig goed, oneindig heilig, oneindig regtvaardig. Ziet, hoe alles groot is in den God der Christenen; ziet, welke verstandsontwikkeling men noodig heeft, ik zeg niet om deze grootheden te meten, maar alleen om er zich eenig

{==469==} {>>pagina-aanduiding<<}
denkbeeld van te vormen, om eenigzins de woorden te begrijpen, dienstig om ze uit te drukken! En men zou willen, dat een kind, welks geest natuurlijkerwijze zoo beperkt, zoo in de laagte, zoo zwak is, zich plotselijk en zonder hulp der opvoeding tot zulke verbazende denkbeelden verhief? Voorzeker heeft men niet berekend de onmetelijke ruimte, die men moet doorloopen, om er te komen. Men leert het woorden, en men gelooft het zaken medegedeeld te hebben. Niets is gemakkelijker, dan om die kleinen eene reeks van wijze woorden te laten nazeggen. Hunne werktuigen zijn buigzaam en hun geheugen getrouw genoeg, om klanken weder te geven, waarvan zij niets begrijpen. Het moeijelijkste is, er een' zin aan te hechten. Ik neem hier alle onderwijzers en moeders tot getuigen, die wenschen, aan hunne lieve kweekelingen in het godsdienstig onderwijs geene ijdele klanken mede te deelen, welke tot niets dienen, maar gedachten, die het verstand kunnen treffen en het hart roeren. Wilde men de moeite nemen, om menschen grondig te ondervragen, die door hunnen ouderdom of door hunne bezigheden van elders rijp geworden zijn, maar wier verstand door opvoeding geene beschaving ontvangen heeft, men zou over hunne onwetendheid in de kennisse Gods verbaasd staan, even zeer als over hunne tallooze en grove dwalingen, die in hunne ziel het beeld Gods bedekken. Dit verklaart ons, waarom, ondanks de Evangelieleer, die ons den Schepper aller dingen, onder zoo luisterrijke en uitlokkende kleuren, teekent, de aanbidding in geest en waarheid nog zoo zeldzaam is. Om te aanbidden, moet men gelooven; om te gelooven, moet men denken; waar men niet denkt, kan men zijn geloof niet beleven.’
Hier komt Pater girard meer bijzonder tot zijn onderwerp in de ontleding der grondstoffen, die noodzakelijk tot de Christelijke vroomheid en tot de ware eerdienst behooren. Daarna toont hij het noodzakelijke deel aan, dat men geven moet aan de ontwikkeling des verstands. Vervolgens overgaande tot den staat van het denkvermogen in den jeugdigen leeftijd, legt hij er de onvolkomenheden van open, en toont er de aangelegenheden van aan in eenen godsdienstigen zin. Wij zullen dit merkwaardig stuk zijner rede in deszelfs geheelen omvang afschrijven.
‘Gelijk aan het dier, schoon geboren om een redelijk wezen te worden, ontwaart het kind eerst niets, dan hetgeen

{==470==} {>>pagina-aanduiding<<}
zijne zinnen aandoet. Het leeft, beweegt zich en ademt niet, dan voor zinnelijke voorwerpen, en al, wat daarboven is, bestaat nog niet voor hem. Om een waar aanbidder Gods te worden, is het om niets minder te doen, dan van wereld te veranderen, dan van het zigtbare tooneel, waar wij ons vermengd zien met het redelooze, uit te gaan, om daar boven te leven met de denkende bewoners des hemels. En wat zal het zijn, als men het kind de onmetelijke ruimte niet helpt overschrijden, die de twee werelden scheidt? Het blijft onder de heerschappij der zinnen en ijdele beelden; zijne geneigdheden, zijne hoop en zijne vrees kruipen met al zijne gedachten over het stof. Hij zal eenen God hebben, want hoe kan men Hem ontberen? maar, zich tot Hem niet kunnende verheffen, verlaagt hij Hem tot zich. Hij vormt zich een beeld der Godheid, naar dat van den mensch. Hij aarzelt niet, om Hem dezelfde menschelijke behoeften, begeerten en driften toe te schrijven, die hij voor oogen heeft. Het is dan niet de God des Evangelies, welken hij aanbidt, en zijne aanbidding kan niet die wezen, welke het Evangelie vordert. Zij zal op de lippen en in de manieren gelegen zijn, en niet in den geest, wiens bewegingen de louter zinnelijke mensch niet kent, omdat zij aan zijn gezigt zich onttrekken. Men zal het buitenste van het vat met zorg en angst reinigen; maar het binnenste blijft vol onreinheid. Helaas! Ongelukkig zijn wij op het punt niet, om de waarschijnlijke gevolgen eener verwaarloosde opvoeding met betrekking tot het verstand te berekenen; wij hebben alleen rekenschap te geven van hetgeen de ondervinding dag aan dag aan ons oog vertoont.
Voor het overige, alles is klein in het kind, dat begint met niets te zijn; zijne ziel is nog te eng, om groote dingen te omvatten, en zij is zoo beperkt in hare inzigten, dat hare toekomst naauwelijks verder gaat dan den volgenden morgen. En echter men zou wel willen, dat het kind met éénen sprong en zonder de minste voorbereidende oefening de grootste en Goddelijkste dingen begreep; dat het doordrongen was van de hoogste belangen der menschen; dat het den tijd verliet, om te gaan leven in de eeuwigheid! Zoo te droomen, is dat naar de kennis der menschen eene zaak te begrijpen? Er is geen sprong in de natuur; alles geschiedt bij langzamen voortgang, en hoe sterker men verlangt, dat het kind grootelijks denken, gevoelen en handelen zal als

{==471==} {>>pagina-aanduiding<<}
Christen, zoo veel te meer moet men ook de ontwikkeling bevorderen, welke die grootheid vereischt: anders zal uw kind bij voorkeur altijd blijven staan bij kleinigheden in de Godsdienst, juist omdat zij onder zijn bereik, en groote dingen het nog niet zijn. Gij zult het dan zien de mug uitzuigen en den kemel doorzwelgen, zoo als vroeger de Farizeërs. Gij zult het zien kleven aan beuzelachtige menschelijke overleveringen, en geene bezorgdheid zien hebben voor de grootste der geboden Gods, geloof, regtvaardigheid en barmhartigheid.
Aan deze kleingeestigheid paart zich bij het kind onbestendigheid. Nergens blijft het stilstaan. Het zweeft heen en weder, gelijk het gevleugeld insekt. Van buiten treft, verstrooit, sleept alles het kind voor een oogenblik mede; van binnen vormt zijne inbeelding gedurig nieuwe beelden, en, gedienstig beschouwer, geeft hij zich gemakkelijk aan dit spel over, dat hem vermaakt. Deze onbestendigheid is een gebrek, dat met ons geboren wordt; en indien wij ons van onze teederste jeugd af niet gewennen, om aan deze dubbele vervoering wederstand te bieden, dan blijven wij wuft tot onze grijze haren. Hoe toch deze wuftheid van den geest overeen te brengen met de statige denkbeelden van Godsdienst; met de zachte, maar ernstige gevoelens, waarin zij bestaat; met de aanhoudende zorg, die men besteden moet, om het hart te toetsen en te reinigen; met de volharding in Christelijke zeden; met de Evangelische sterkte eindelijk, die in den grond der zaak niets anders is, dan de sterkte van de onwankelbare gedachte? Kinderen rigten altaren op, versieren ze en berooven ze beurtelings; een luchtspel behaagt hun; en ziet daar, hetgeen zij nog doen zullen, ofschoon op andere wijze, als zij groot geworden zijn.
Heeft men wel gedacht aan de weinige bevatting, die de jeugd vertoont? Haar begrip is zoo beperkt, dat zij moeite heeft, om twee denkbeelden, die elkander niet raken, tot elkander te brengen, Het baat niet, haar eene schoone redenering voor te stellen; nog mindere nuttigheid heeft het, haar de aaneengeschakeldste keten voor te houden tot overtuiging. Gij zult tot het besluit niet komen, daar zij uit zwakheid het voorgaande vergeten heeft, en niets vindt om te vergelijken, niets om te besluiten. De taal is altijd het beeld der gedachte; want het kind spreekt niet, dan met korte gezegden: later hoort gij het twee denk-
{==472==} {>>pagina-aanduiding<<}
beelden, weinig zamengesteld, bijeenvoegen; maar zonder vorming zal het niet verder gaan, omdat geene oefening het kracht gegeven heeft, om meer te doen. Wat moet men daaruit besluiten? Een van twee: of dat men het godsdienstig onderwijs als 't ware alleen bij droppelen als aan kleine kinderen moet mededeelen, den stijl van onze gewijde leerredenen veranderen, en onze godsdienstige boeken hervormen; of dat wij er ons ernstig op moeten toeleggen, om de vatbaarheid onzer kweekelingen uit te breiden, opdat zij ons kunnen begrijpen, en onze onderwijzingen ten voordeele aanwenden.
En wat zal ik zeggen van den geest des onderscheids, die in een kind zoo zwak is, dat gij het t'elken stond den schijn voor het wezen ziet nemen, het woord voor de zaak, den vorm voor de stof, en het middel voor het doel? Groote kinders doen hetzelfde, behalve in gewone dingen, die zij door ondervinding eindelijk leerden onderscheiden. Uit deze zwakheid ontspruiten duizend misvattingen, somwijlen droevig en altijd weinig vereerend voor het wezen, met rede begaafd; maar met betrekking tot de Godsdienst zijn deze misslagen van de uiterste aangelegenheid. Dan knaagt men pijnlijk aan de doode letter, zonder zich te bekommeren om den geest, die leven geeft. Dan verbeeldt men zich, dat de mensch gemaakt is voor den Sabbat, en niet de Sabbat voor den mensch. Dan legt men zijne gave op den altaar, en acht zich ontslagen van de geheiligdste natuurpligten. Dan bouwt men prachtige grafsteden voor de Profeten, en men zou ze vermoorden, indien zij op nieuw verschenen. Is het niet alzoo, dat onze Heer ons de vroomheid dier menschen zonder geest des onderscheids afteekent, en die Hij blinde leidslieden van eene even blinde volksmenigte noemt?
Eindelijk, men heeft ten allen tijde de jeugd onbedacht genoemd, omdat zij het wezenlijk is uit zwakheid en armoede van geest. Om beleid te hebben, moet men zich duidelijk een doel kunnen voorstellen, daarnaar de middelen, de hinderpalen kunnen berekenen, en dit vordert een geoefend verstand. Ik erken, dat men zonder beleid goede voornemens kan hebben; maar zijn dan voornemens voldoende, als de Hemel het goede zelf van ons vordert, als wij moeten handelen, alsof God door ons handelde? Wel verre van zich als Christen te gedragen, kan het kind, welks geest gij niet gevormd hebt, het goede niet begrijpen, of

{==473==} {>>pagina-aanduiding<<}
het zal het verkeerd ondernemen. Het is een onnoozele jongen, die het werk zijns vaders bederft, en die, trotsch naar mate zijner bekrompenheid, altijd geneigd is, om het goede te berispen, dat hij niet ontworpen heeft, en te verhinderen, hetgeen hij niet kan begrijpen. Indien ooit het ijvervuur in zijnen boezem ontbrandt, zal hij in den naam des Hemels de menschen vervolgen, en een waardig mededinger dier blinden worden, van welke de Apostel weenend zeide: Zij ijveren, maar zonder verstand.
Na deze bijzonderheden heb ik niet noodig te herhalen, dat de ontwikkeling van het verstand bij het kind, in allen opzigte, noodig is, om de Godsdienst in zijn hart en in zijn leven te planten. Deze gevolgtrekking vertoont zich allerwegen; overal komt zij ons tegen, en als men er zich rekenschap van wil geven, wordt men langwijlig zonder het te willen, omdat de proeven zich in menigte in de gedachten ophoopen.’
Na deze ontwikkeling vergenoegt zich de Schrijver met een nieuw oogpunt voor zijne stelling op te geven: dat de meeste der gebreken van het hart geboren worden uit gebrek van ontwikkeling des verstands en van deszelfs dwalingen. Ten slotte zoekt hij zijne manier door het voorbeeld zelf des Stichters van onze Godsdienst te regtvaardigen. Hij toont aan, dat jezus christus zijne leerlingen, kinderen, niet in jaren, maar door gebrek van ontwikkeling, onderwees, door ongevoelig hun verstand te openen, door hen van de eene waarheid tot de andere te geleiden, door hen te laten redeneren over het door hem gegeven onderrigt, vooral door hunne blikken te vestigen op de wonderen der natuur, opdat zij, gelijk het denkende wezens betaamt, van de beschouwing der werken Gods zich zouden verheffen tot den Vader der menschen, tot zijne voorzienigheid, tot zijne oogmerken, tot zijnen wil. Op anderen tijd wees Hij hen op het geweten, stemme Gods in het binnenste van den mensch; of wel op het natuurlijk gevoel, als vaderlijke liefde of kinderlijke toegenegenheid. Hij schetste hun de waarheden onder vernuftige zinnebeelden, om deze te gemakkelijker en te dieper in de gedachten te prenten. Eindelijk besluit Pater girard met deze woorden: ‘Zoo is het dan waarlijk eene Christelijke school, waar men, om het woord des levens te doen kiemen in de jeugdige zielen, deze, om zoo te spreken, ploegt, als een veld, opdat het

{==474==} {>>pagina-aanduiding<<}
daarin geworpen graan in eene welbereide aarde de noodige vochten vinde, om wortel te schieten en welig te groeijen. Verdoofde en ruwe geesten zijn steenen, en op eenen harden en dorren steen groeit niets, noch draagt iets vrucht. Dat gevoelen levendig alle inrigtingen, die de school van den Goddelijken Meester zoeken na te volgen. Hebben dezelve in het oog van sommigen een Godonteerend aanzien, de ontwerpers vinden ligtelijk troost; want zij weten, dat het het werk des Heeren is, dat zij op aarde trachten te volbrengen.’

(Het vervolg en slot hierna.)





Tafereelen van Rusland.

(Vervolg van bl. 441.)

Betrekking van de Heeren tot de Dienstbaren en Boeren.

Wie Rusland en de Russen wil schetsen, moet een onaangenaam onderwerp aanroeren, dat ik anders gaarne met stilzwijgen voorbijgegaan zou zijn. Ik bedoel de ruwe en inderdaad zeer harde behandeling, welke de klasse der dienstbaren, de gemeene man en de boeren, van derzelver heeren moeten dulden. Ik weet wel, dat de barbaarschheid, van welke hier gesproken wordt, allengs afneemt, gelijk dezelve bij elk volk met de toenemende beschaving afnemen en eindelijk geheel ophouden moet; maar desniettegenstaande kan geenszins ontkend worden, dat deze, de menschheid onteerende en tegen alle ware beschaving strijdende, gewoonte daar nog in eene mate heerscht, welke door geene onbeschaafdheid van den kant der dienstbaren, noch door iets anders te verontschuldigen is. De Regering, die ook in dit opzigt verbetering bedoelt, doet al het mogelijke, om het kwaad te beperken; doch hetzelve schijnt zoo diep geworteld en sedert eeuwen door oud gebruik zoo zeer gewettigd te zijn, dat men geene spoedige verandering door nieuwe wetten en bepalingen kan verwachten. Ook hier schijnt namelijk de openbare meening, de bijna algemeen verbreide en sedert onheugelijke tijden bestaande meening haar alvermogend gezag uit te oefenen. Want velen meenen, dat de gemeene Rus alleen door harde behandeling te leiden, en zonder slaan niets met hem uit te voeren is. Doch, volgens

{==475==} {>>pagina-aanduiding<<}
mijne eigene ondervinding, moet ik dit tegenspreken. Waar goedwilligheid, dikwijls rein kinderlijke goedwilligheid een heerschende karaktertrek is, (en dit durf ik van de bewoners der binnenlanden verzekeren) daar mag men ook verwachten, dat eene goede behandeling meer uitwerken zal, dan gedurige gestrengheid. Ik zelf meende eerst, zekere onwilligheid, opzettelijke nalatigheid en somwijlen zelfs boosheid bij mijne onderhoorigen te bemerken, en helde dus reeds over tot de heerschende meening; waartoe mijne bekenden, wanneer ik over het een of ander klaagde, hun best deden. Maar de zaak schikte zich, zonder middelen van geweld, nog vóór het einde des eersten jaars, en ik zag duidelijk in, dat de fout werkelijk bij mijzelven lag. Ik wilde, gelijk de meeste buitenlanders in den beginne gewoonlijk doen, in mijn huis alles op de Duitsche wijze ingerigt hebben; en mijne toen nog zeer gebrekkige kennis van de Russische taal was oorzaak, dat de arme lieden, zelfs met den besten wil, mijne bevelen niet, of althans niet behoorlijk konden uitvoeren. Voorts wilde ik verscheidene gewoonten, b.v. het brandewijn drinken, geheel afgeschaft hebben, en was niet tevreden, slechts de dronkenschap vermeden te zien. Doch geheele onthouding schijnt den gemeenen Rus bijkans onmogelijk te zijn, en ik kampte vergeefs tegen deze en andere gebruiken. Mijne bestraffingen kwamen dien lieden belagchelijk voor, daar ik mij niet goed wist uit te drukken in hunne spraak; en even zoo kinderachtig schenen hun mijne lofredenen toe, gelijk ik duidelijk uit hunne gebaren kon bemerken. Maar dit alles hield op, zoodra ik de taal magtig werd, en mij in mijne huiselijke omstandigheden naar de Russische gewoonten poogde te schikken.
Ik wil hier nog eenige voorvallen van anderen aard vermelden, voor welker waarheid ik kan instaan. Wat ik alleen van hooren zeggen weet, ga ik te liever met stilzwijgen voorbij, omdat er dingen verhaald worden, die men niet zonder ontzetting en ijzing zou kunnen lezen.
Op mijne reis uit Noord-Duitschland naar Rusland trof ik omstreeks Tula een' Duitsch' Professor aan, die naar de Universiteit te Kasan reisde. De buiten twijfel zeer geleerde man scheen mij toe, wel vele boeken, maar des te minder de menschen te kennen. Hij klaagde bitter over de menigvuldige onaangenaamheden, welke hij op zijne reis bij elke schrede had. Hij schreef die allen aan de halsstarrigheid en

{==476==} {>>pagina-aanduiding<<}
lompheid der Russische boeren toe. Doch de eenige ware reden van zoo veel verdriet, welke de geleerde en in bijna alle talen van Europa bedreven man niet ontdekte, bleek terstond bij de eerste pleisterplaats: hij verstond geen woord Russisch, en was reeds aan de grenzen in eene zoo slechte luim geraakt, dat hij een vast voornemen had opgevat, om geen woord van deze taal te leeren. Ik moest hem weldra aan zijn lot overlaten, daar ik in Tula van hem scheidde, om mijnen weg naar Tambow te vervolgen, terwijl hij over Moskou, Wladimir en Nischni moest gaan. Na verloop van eenige maanden ontving ik eenen brief van hem uit Kasan. Hij verhaalde daarin op eene luimige wijze zijne verdere ongevallen, die inderdaad vrij merkwaardig waren, en ook het einde van alle die wederwaardigheden, hetwelk hij na velerlei ontmoetingen gelukkig bereikt had in de Gouvernementsstad. Toen hij namelijk aldaar aankwam, ging hij misnoegd, en nog in zijn reisgewaad, naar den Gouverneur, in wien hij een zeer beschaafd en de Fransche taal volkomen kundig man vond. ‘Ik ben,’ zeide hij, ‘Professor ***, en reeds twee maanden op reis naar Kasan. Zoo even kom ik hier aan, en vervoeg mij bij uwe Excellentie, met verzoek, om mij hier te houden en te beschermen, zoolang het u moge behagen; want ik ga niet verder.’ De Gouverneur was eerst een weinig verlegen, maar begreep spoedig, hoe de zaak stond, zoodra de man hem eenige van zijne ontmoetingen verteld had. Hij ging vertrouwelijk bij hem zitten, en verklaarde hem, dat hij, wanneer de boeren het hem te erg maakten, zonder omstandigheden zijnen stok gebruiken moest. De Professor wilde beredeneren, dat dit niet kon geschieden, dewijl hij alleen zich soms onder een twintigtal van die knapen bevond - dat zij hem weder slaan
zouden, enz. De Gouverneur moest lagchen, en zeide, dat de Professor Rusland nog volstrekt niet kende, en dat zulk een wezen het nooit zoude wagen, een adellijk heer te slaan. Na eenige inlichtingen van dien aard, verzocht hij den Professor op zekeren avond bij zich, hem verzekerende, dat hij goed gezelschap zou aantreffen. Hij kwam, en moest zijne wederwaardigheden aan de gasten vertellen; doch in plaats van medelijden, waarop hij had gerekend, was er aan het lagchen geen einde. ‘Gij verstaat immers Russisch?’ vroeg hem, kort vóór het weggaan, een heer, die zich onderscheidde door goeden toon en met bijzondere achting door

{==477==} {>>pagina-aanduiding<<}
de anderen werd behandeld. - ‘Niet één woord,’ sprak de Professor. - ‘Maar gij kent toch de Russische letters?’ - ‘Geene enkele.’ - ‘Nu, dan zal ik u de zaak met Latijnsche letters voorschrijven - slechts een paar woorden, maar die gij goed van buiten moet leeren en met behoorlijken nadruk uitspreken; voorts bid ik u, bij elke gelegenheid, waar gij het noodig acht, uwen stok te gebruiken, hetgeen, ik zeg het u vooruit, zeer dikwijls geschieden moet, zoo gij goed reizen wilt.’ Daarbij werd echter de zeer milde aanmerking gemaakt, dat men slechts oppassen moest, niet op het hoofd of in het aangezigt te slaan, dewijl dit slechte gevolgen zou kunnen hebben; voor het overige behoefde men het niet zoo naauw te nemen. Daarop nu zette die vriendelijke heer zich aan tafel, en schreef met Latijnsche letters de magtspreuk, welke den Professor, zoo dikwijls hij in het vervolg iemand zou afrossen, voor alle wederwraak der boeren moest beveiligen. De spreuk bestond uit de volgende woorden, die als met zekere tooverkracht zouden werken: Ja Potpulkownik, y tu sobaka, curvinsin! dat wil zeggen: ‘Ik ben Eerste Luitenant, en gij een hond, gij..... kind!’ De Professor verschrikte, toen hij de beteekenis vernam, doch liet zich eindelijk raden, had het van dit oogenblik af zeer goed met de Russische boeren, en kwam, ofschoon eenigermate vermoeid van dat gedurig afrossen, welgemoed op de plaats zijner bestemming, den zetel der Muzen, aan.
Ook ik zelf kwam eens in het geval, dat ik vreemde hulp moest verzoeken, bij gelegenheid, dat ik tegen het einde des winters mij met mijnen wagen bij Simbirsk over de Wolga wilde laten zetten. De aldaar zeer breede stroom was nog met drijfijs bedekt, en dus de overtogt gevaarlijk. Alhoewel de tien of twaalf roeijers van de groote pont (want drie andere wagens voeren te gelijk met ons over) mij beloofden, hun best te doen, zoo achtte ik het toch veiliger, een' zoogenaamden Gouvernementssoldaat tot opziener over die boeren, tegen behoorlijke betaling, mede te nemen. De soldaat verscheen; zijn krijgshaftig aanzien en zijne nagaika (eene uit verscheidene lederen riemen, in den vorm van eene roede, vervaardigde zweep) schenen mij geen gunstig voorteeken; doch ik moest hem, als iemand der zake kundig, wegens het gevaar, laten geworden. Naauwelijks waren wij van wal gestoken, of hij begon zijne barsche stem te ver-
{==478==} {>>pagina-aanduiding<<}
heffen en naar alle kanten te schreeuwen. Als wij midden op de rivier eene zeer groote ijsschots, die van het boven nog vastzittende ijs zoo even losgerukt scheen te zijn, naar ons toe zag drijven, waardoor wij in een niet gering gevaar konden komen, ving de soldaat plotseling, als een zinnelooze, aan te razen, en sloeg de arme roeijers, den eenen na den anderen, zoo onbarmhartig met zijne nagaika, dat ik hem tegenhield, uit vrees, dat hij door zijne onmenschelijke en ontijdige wreedheid de goede lieden onwillig zou maken, die van zelve reeds, om hun eigen leven bekommerd, hun uiterste best deden. ‘Wat doet gij, Sukintisin!’ riep ik, terwijl ik zijnen arm greep; ‘gij zult de lieden verbitteren; zij doen immers alwat zij kunnen.’ - ‘Juist hierom, Sudar!’ riep hij terug, ‘opdat zij voortvaren het te doen - opdat zij niet vóór den tijd moede worden; want het gevaar is
groot.’ Met deze woorden scheurde hij zich los, en zette zijne onmenschelijke behandeling voort. Wij kwamen gelukkig over. Als ik, verheugd over het ontkomen van het gevaar, aan de roeijers een goed drinkgeld en aan hunnen drijver nog eens zoo veel gegeven had, gingen zij met elkander, als waren zij de beste vrienden, vergenoegd in de naaste kabake (kroeg).
Ook trad ik eens, om een avondbezoek af te leggen, in het huis van den boven reeds meermalen genoemden Generaal, welke man algemeen werd geprezen wegens zijne braafheid en goedwilligheid. Reeds op het voorplein vernam ik een verschrikkelijk getier en herkende zijne stem. Hij had zoo even zijnen met de ergste scheldwoorden en oorvijgen overladen' bediende tegen den deurpost geworpen, en maakte nu eene beweging, om den armen, gelijk een hond op den grond kruipenden, knaap met zijne niet ligte voeten te trappen; doch met zijne vrouw, welke door mijne tegenwoordigheid moed begon te scheppen, hield ik hem tegen. Mijne bede, dat hij zich zou sparen, en misschien ook de schaamte, dat hij zich in zijne zwakheid door mij verrast zag, bewoog hem, zoo het scheen, toe te geven en in huis te gaan. Ademloos en met een woest gezigt wierp hij zich op de sofa, en bood mij eene plaats daarnevens aan. Eerst kon hij van opgekropte woede niet spreken; maar, zoodra hij een weinig bedaarde, poogde ik hem, die altijd voor eene beroerte vreesde, opmerkzaam te maken op het gevaar, waarin hij door zoodanige drift zijne gezondheid bragt. Zijne jonge

{==479==} {>>pagina-aanduiding<<}
en schoone vrouw zocht hem door liefderijke toespraak in eene kalmere stemming te brengen. Het verschrikkelijk geweld van zijnen toorn verminderde allengs. Eindelijk waagde ik het, de aanmerking te maken, dat die persoon toch wel niet zoo geheel slecht zijn zoude, daar hij zelf hem meermalen als den besten en gewilligsten knaap mij had afgeschilderd. Hij zag mij, zoo het scheen, wegens mijne vrijmoedigheid, eenige oogenblikken stijf aan, sprong plotseling op, en greep mijne hand, met de woorden - de eerste, die ik na het geval met den knecht van hem gehoord had: ‘Gij hebt geen ongelijk, hij is anders een goede kerel; ik heb het te erg gemaakt. - Nikalai!’ riep hij thans met eene luide stem; en de arme, mishandelde knecht trad of kroop bijna, als een bevreesde hond, de deur in. Reeds was ik beducht voor hernieuwing van het vorige tooneel; doch zijn heer beval hem, de kast in den muur te openen, om den wotki (brandewijn) benevens de groote, fijn geslepen feestbokaal te brengen, die anders alleen voor gasten van aanzien gebruikt werd. De arme nikalai bragt met bevende handen, wat de heer verlangde; deze schonk den beker tot aan den rand toe vol, en reikte hem denzelven toe, zeggende: ‘Daar, gij zijt een goede hond (een brave jongen); drink op onze gezondheid!’ Nikalai nam en dronk uit het glas, dat hij anders naauwelijks durfde aanraken; en ik zag, dat er tranen van dankbaarheid langs zijne bruine wangen rolden - tranen van dankbaarheid jegens den goeden, genadigen heer, die hem met zoodanige eer verwaardigde. - Naderhand, in kalmer oogenblikken, spraken wij meermalen van dit voorval, en ik wilde hieruit een bewijs afleiden, dat deze menschen zeker met zachtheid beter, dan met strengheid, te leiden zouden zijn. Maar de Generaal lachte, en beweerde, dat ik de lieden niet kende, en dat men zonder harde middelen niets met hen kon uitvoeren.
Dat inboorlingen nog gehecht blijven aan deze barbaarsche vooroordeelen, is minder te verwonderen, daar zelfs sommigen onzer Duitsche landslieden op dit punt eene niet zeer loffelijke denkwijze aan den dag leggen. In 1802 deed ik met een talrijk gezelschap eene reis tot vermaak in het oostelijk gedeelte van Polen. Onder de vrouwen bevond zich ook de echtgenoote eens rijken landeigenaars, eene Duitsche, welker ouders zich vóór den tijd van jozef II hier gevestigd hadden. Deze vrouw onderscheidde zich van alle de

{==480==} {>>pagina-aanduiding<<}
anderen door verstandelijke beschaving, door ligchamelijke schoonheid en innemende zachtheid in hare manieren; doch onder deze schitterende uiterlijkheden lagen neigingen verborgen, die, naar mijn inzien, eerder eenen kannibaal zouden gepast hebben. Nadat zij met aangename bevalligheid over de schoonheden der ons omringende natuur uitgeweid, en het hemelsche, aan het rusteloos gewoel der groote steden geheel vreemde, geluk des landlevens met de liefelijkste kleuren geschilderd had, nam het gesprek eene wending, en men kwam, zoo als dat gaat, ongemerkt op eene vergelijking van den vroegeren met den tegenwoordigen tijd, waarbij dan bijzonder werd geredekaveld over de betrekking van goedbezitters tot derzelver lijfeigenen, waarin groote verandering was gekomen, ten gevolge van de opheffing des lijfeigendoms door Keizer jozef. De meesten waren met deze nieuwigheid niet tevreden ‘Het gemeene volk,’ zeide men, ‘is voor deze hervorming nog niet rijp, en hierdoor des te slechter en wederspanniger geworden,’ enz. Tot nu toe had de engelachtige vrouw ge zwegen; maar, aanleiding door zeker verhaal van haren nabuur gekregen hebbende, begon zij plotseling met milde spraakzaamheid over het onderwerp uit te weiden, vertelde iets dergelijks van haren oudoom, die een' armen boer doodgeeselen liet, waarnaar geen haan kraaide, en besloot met de aanmerking: ‘Dat waren tijden, waarin de Adel nog iets te zeggen had, en men reeds van verre voor denzelven week, daar thans de boer het naauwelijks der moeite waard vindt, ons te groeten. Ik zou het nu niet durven wagen, eenen boer te laten doodrossen, alzoo er aan het geschreeuw, aan onderzoekingen en aan boeten geen einde zijn zoude.’ Van hoedanigen aard zij was, had zij onbedachtzaam laten bemerken. Zij trok nu hare klaauwen weder in, en sprak uitvoerig over het nut der menschlievende inrigtingen, welke men in Duitschland begon daar te stellen!

(Het vervolg hierna.)






Korte geschiedkundige beschouwing van den loop der gebeurtenissen in Europa. Door H. Hentzepeter.

De donkere wolken, welke den horizon bedekken en als zoo vele onweders boven ons hoofd schijnen te zullen losbarsten, trekken de aandacht van iederen wereldbeschouwer

{==481==} {>>pagina-aanduiding<<}
tot zich. - Een door heerschzucht gedreven priesterdom heeft de grendelen losgerukt van Europa's staatkundig gebouw, waarachter het ten verderf voerende ultra-liberalismus lag opgesloten; zoodat men deswege de toekomst niet dan met regtmatige bekommering te gemoet ziet. Het is derhalve van het grootste belang, de hoofdbron te leeren kennen, waaruit het kwaad opwelde en voortvloeide, om daardoor in staat gesteld te worden, het geweld van dien verderfelijken stroom, zoo veel mogelijk, te ontwijken. Er zijn, wel is waar, altijd revolutiën en omkeeringen geweest, en zij zullen er ook altijd blijven, tot aan den afloop der eeuwen: want op dit benedenrond is niets bestendiger, dan de onbestendigheid zelve; doch even waar is het, dat de oorzaak van dezen onvasten staat van zaken bij den mensch zelven moet gezocht worden. Eene begeerte naar verandering, en naar de uitbreiding van zijne magt en aanzien in de wereld, is eene der voornaamste oorzaken, waaruit zoo vele oorlogen en onheilen met zich slepende omwentelingen geboren werden. Nogtans is het niet te ontkennen, dat onze dagen zich zigtbaar onderscheiden van al de voorgaande eeuwen. Wat oudtijds bij een enkel volk of in één land plaats vond, is nu bijna algemeen geworden; het is alsof eene onzigtbare hand de brandstof des opstands en der verdeeldheid in aller harten heeft uitgestrooid, welke, bij het geringste, dat er gebeurt, in lichtelaaije vlam kan gezet worden.
Gelijk er dan verschillende oorzaken bestaan, waaruit allerhande beroeringen en omwentelingen geboren worden, zoo zijn de drijfveren, welke tot dat einde medewerken, even menigvuldig als onderscheiden. Priesters, wereldgrooten, gelukzoekers zijn veelal de raderen des opstands, waarvan de minkundige, helaas! maar al te dikwerf het slagoffer werd. Tegenwerkende middelen vinden altijd eene tegenwerkende kracht. Zoodra een Despoot zijnen zetel onder een vrij en verlicht volk oprigt, zijn opstand en beroeringen onvermijdelijk; omgekeerd is het even alzoo, wanneer een verlicht en liberaal Vorst onder eene domme en fanatieke natie zijnen troon vestigt. Ter ontdekking der oorzaak, welke aanleiding geeft tot het daarstellen der buitengewone verschijnselen van onzen tijd, moeten wij onze aandacht op twee voorname hoofdzaken vestigen, - op het Katholicismus en het Liberalismus, op het licht en de duisternis. Zoodra deze tegen elkander strijdende beginsels hunne aangewezene grenzen over-
{==482==} {>>pagina-aanduiding<<}
schrijden, en zich niet langer tot hun eigen grondgebied bepalen, wordt het eene zoo wel als het andere in beweging gebragt en een onderlinge oorlog onvermijdelijk.
Rome, hetwelk op het tooneel der oude wereld zulk eene groote rol speelde en met een' looden schepter velen volken de wet voorschreef, werd eindelijk door de invallen der noordsche volken van alle magt en luister ten eenemale beroofd; en nimmer zou hetzelve uit zijne puinhoopen weder zijn verrezen, indien de leer des Christendoms steeds in hare vorige zuivere eenvoudigheid ware verkondigd geworden. Maar, helaas! de stormwinden der vervolging, welke de Christenen verontrustten, waren naauwelijks bedaard, of alles veranderde van gedaante: eenvoudige bidplaatsen in prachtige tempelen, door eene met staatsiekleederen versierde priesterschaar bediend, die door den luister, welken zij in allerhande uitwendige plegtigheden verspreidde, zoo krachtdadig op de harten der zinnelijke menschen werkte, dat het ware doel van de leer der zaligheid deswege uit het oog werd verloren. In dezen staat van zaken was er voor Rome geen geschikter middel, om tot zijne vorige grootheid en luister te geraken, dan het masker van die Godsdienst voor te doen; waarin hetzelve naar wensch slaagde, en de uitdeeler van kroon en schepter andermaal geworden is. Dewijl echter Romes Hierarchij meer op het geweld en de onkunde, dan wel op het regt en de rede rustte, was er altijd eene gewelddadige en sterke hand noodig, om de rede en het regt te doen zwijgen; waardoor de volken in eenen nacht van onkunde en bijgeloof wegzonken, waarin geen straal van de Christenzon hen kon bereiken.
Niemand op dit benedenrond heeft ooit eenen troon beklommen, wiens grondvesten den loop der eeuwen verduurden. Men denke aan Babel, Ninivé, Tyrus en Sidon, Jeruzalem, die, onder zoo vele anderen, als sprekende bewijzen in de rol der geschiedenis staan aangeteekend. Nogtans, bij al deze wolken van getuigen, die voor den onvasten staat der troonen pleiten, wil men echter den Roomschen stoel van dien algemeenen regel hebben uitgesloten. Aangemerkt als den zetel van het Hoofd der Christenkerk, is men van een punt uitgegaan, waarvoor geen grenspaal staat opgerigt, vóór dat al de aardbewoners met hunne Koningen zich aan het bewind van dien éénen zullen hebben onderworpen. Met deze gedachte bezield, is er dan ook

{==483==} {>>pagina-aanduiding<<}
geen middel onbeproefd gelaten, om dat doel te bereiken; en het is te verwonderen, bij al den tegenstand, welken Rome deswege ontmoette, dat men echter nimmer van die onderneming heeft afgezien, hoewel de ondervinding had moeten leeren, dat geene kruistogten, tot dat einde ondernomen, noch Jezuiten, daartoe uitgezonden, aan die verwachting hebben kunnen beantwoorden. Niet minder opmerkenswaardig is het, dat in die landen, waar het Pausdom dacht, dat zijn rijksgebied voor altijd zou gevestigd zijn, geene Inquisitie met hare schriktooneelen in staat geweest is, om het aldaar staande te houden.
In de Middeleeuwen was de tegenstand, welken Rome in dit werelddeel ontmoette, zeer gering. De Hervorming werd eerst door Petrus Waldus en de Albigenzen ondernomen, en daarna door John Wicleff, Johannes Huss en Hieronymus van Praag voortgezet. Later werd zij door Luther en Calvijn hervat, en deze slaagden zoo wèl in hunne onderneming, dat daardoor een groot deel van Europa's bewoners aan de heerschappij van Romes Kerkvoogd zich onttrok; doch de scheidbrief werd niet, dan met bloedige inkt, onderteekend, en zal in den dag der dagen tegen hen getuigen, die deswege zoo veel bloedtooneelen hebben aangeregt. Ongelukkig, voorwaar, de Vorst, wiens troon meer op het geweld en op onschuldig vergoten bloed, dan wel op het regt en de rede rust; maar driewerf ongelukkig hij, die voorgaf, dat hem de herdersstaf over de schapen van Christus was toevertrouwd!
Terwijl zich het noorden van Europa voor het meerendeel aan de heerschappij van Rome onttrok, werden daarentegen alle middelen in het werk gesteld, om het zuidelijk deel voor den stoel van Rome te behouden. Frankrijk nogtans was reeds te veel van de Reformatie doortrokken: met ontzetting, het is waar, herinneren wij ons aan de zoogenaamde Parijsche bruiloft in den St Bartholomeus-nacht, 1572, toen de ijverzucht van hofgrooten en geestelijken, door zoo veler onschuldig vergoten bloed, eene voor altoos onuitwischbare vlak in den schoot der Moederkerk wierp: de Hervorming bleef in Frankrijk bestaan, en zelfs op het einde der zestiende eeuw nog, door het Edict van Nantes, beschermd en in stand gehouden. Zulks verbitterde Rome echter dermate, dat een kruistogt tegen Frankrijk werd ondernomen, waarvan Hendrik IV het eerste slagtoffer werd. Noch deze moordzucht, noch de gruwelijke vervolgingen der Protestanten onder Lodewijk XIV hebben haar doel bereikt.

{==484==} {>>pagina-aanduiding<<}

Bij het zien mislukken van al deze ondernemingen, om, ware het mogelijk, de heerschappij van Rome weder in haren vorigen luister te herstellen, geraakte Europa ten laatste in rust, en genoot allerwegen eenen gewenschten voorspoed. Maar, helaas! onder die stilte trokken wederom nieuwe ramporkanen te zamen. Voltaire, Rousseau en anderen kwamen met hunne schriften voor den dag, en legden door dezelve een verborgen vuur aan den Roomschen stoel, welks ontvlamming zijne magt en zijnen overgebleven luister meer benadeelde, dan Luther en Calvijn zelfs met hunne schriften ooit gedaan hebben. Jakobijnen en Republikeinen, menschen zonder Godsdienst, in de school van de eerstgenoemden gekweekt, ontrolden hunne vanen in het naburig Frankrijk tegen den Adel en de Geestelijkheid, de voornaamste steunpilaren van de Roomsche Hierarchij; en, na vele kerken en kloosters te hebben uitgeplunderd, zag men hen de Alpen zelfs overtrekken, om de handen aan het Hoofd der Kerke te slaan. Zoo werd de bijl des tijds aan Romes grootheid gelegd, en van dat oogenblik af dagteekent hare rugwaartsche beweging en de vermindering van haren luister en invloed op de volken. En wanneer zij haren ondergang niet wil verhaasten, moet zij voortaan van alle veroveringen afzien, tenzij zij, even als de man van Gaza, besloten had, zich het huis boven het hoofd omver te halen, en hare heiligdommen door de puinhoopen voor de hand der ongeloovigen te willen bedekken.
Toen Napoleon, de aanvoerder der Fransche wapenen, van het tooneel der gebeurtenissen verdwenen was, en het door oorlog gefolterde Europa tot zijnen vorigen slaat wederkeerde, beklom Lodewijk XVIII den Franschen troon, die, na het nutteloos vergieten van stroomen bloeds, voor de verdrevene Dynastie wederom was opgerigt. Deze ommekeer van zaken baande dan ook den weg tot het beklimmen van den Roomschen stoel door Pius VII, die, bij het opvatten van de teugels des bewinds, naar zoodanige middelen omzag, welke strekken konden, om het vervallen bestuur, met betrekking tot deszelfs invloed op de volken, zoo veel mogelijk weder op te rigten en te herstellen. De Italiaansche en Spaansche liberalen geraakten spoedig weder onder de heerschappij der geestelijkheid. Vruchteloos trachtten zij zich door eenen opstand daaraan te onttrekken. De verbondene Mogendheden, door den tijdgeest verschrikt, werkten hen,

{==485==} {>>pagina-aanduiding<<}
door krachtige wapenen, in het belang van Rome, tegen; en geen wonder, voorwaar! want de staatkunde van het Heilig Verbond dacht door den Roomschen stoel een bolwerk tegen den algemeenen tijdgeest op te rigten, ter beveiliging dier troonen, welke door haar, na den val van Napoleon, wederom waren tot stand gebragt. Hoe weinig echter daarmede het doel is bereikt geworden, heeft de uitkomst der zaak, helaas maar al te laat! geleerd.
Ware het niet beter geweest, dat men aan de Spaansche Cortes en de hoofden van de Italiaansche liberalen de teugels van den loop der vrijheid niet had ontnomen? Dan zou men Europa eene groote weldaad hebben bewezen; het Katholicismus en Despotismus zouden alsdan eenen zachteren dood zijn gestorven, dan wanneer het doodvonnis, over hen geslagen, door het ultra-liberalismus moet worden voltrokken. Of zal men het wijs en voorzigtig noemen, wanneer men een' sterk vlietenden stroom zijnen natuurlijken loop door dijk en dam betwist? Kan het wel anders dan verwoesting baren, als, bij den aandrang van het afkomend water, en dijk en dam bezwijkt?
Terwijl zulks in Spanje en Italië voorviel, werden de Jezuiten naar het brandpunt des opstands, Frankrijk, gezonden, om de aldaar gevestigde liberalen den oorlog aan te doen, en, ware het mogelijk, tot de gehoorzaamheid der Kerke terug te brengen. De middelen, welke zij daartoe in het werk stelden, waren van zulk eenen aard, dat het doel daarmede in onzen tijd niet kon worden bereikt; en dit gaf dan ook aanleiding, om naar meer afdoende middelen om te zien. Onder het bewind van Lodewijk XVIII, die zijn bestuur zoo veel mogelijk naar de voorschriften van het Charter rigtte, waren hun de handen deswege gebonden; maar zijn dood en de opvolging van Karel X gaven den Missionarissen wederom nieuwen moed, en weldra wisten zij den Monarch in het belang van hunne zaak te winnen, en, door hem, zich eenen weg te banen tot al de takken van het bestuur. Nu was dan ook het uur geslagen, - dat uur, waarin de veldtogt zou worden geopend, die Europa tot de duistere Middeleeuwen zou terugvoeren, - geopend om de drukpers te bestormen en het Charter te vernietigen; dat Charter, waarop de Fransche liberalen, als op een drijvend wrak, het geringe overschot van hun staatkundig schip, zich tot hiertoe voor hunne vijanden beveiligd hadden.

{==486==} {>>pagina-aanduiding<<}

En hiermede dunkt ons genoeg te hebben gezegd ter ontdekking dergenen, welke de springveer losrukten, die het oorlogswerktuig in bedwang hield. Was het niet het, vrijheid en licht schuwende, priesterdom der Roomsche Hierarchij, hetwelk Karel X ten val bragt? dat, toen de Belgen den petitie-oorlog voerden, als geheime stokebrand achter het scherm stond? want door het vooruitgaan der verlichting, door middel van een wetenschappelijk schoolonderwijs, zag zich deszelfs tot nog toe magtvolle invloed bedreigd. Bij de bewustheid, dat, onder een verlicht bestuur, eene blind dweepende Godsdienst geen opgang meer zou maken, greep het, ter omverwerping van het wettig gezag, den standaard van het ultra-liberalismus aan; terwijl het het zachte bestuur van onzen Koning als ondragelijk, ja geheel despotiek deed voorkomen, en als de Godsdienst der vaderen bedreigende. En wij houden ons verzekerd, dat, zoo lang het Despotismus en de Priesterheerschappij hunnen schepter zwaaijen, bij den voortgang der verlichting en aanwas der liberale denkbeelden, duurzame vrede noch vastigheid der troonen in Europa meer te wachten zijn.





Wapenkreet aan de Zeeuwen.


Gespierde Zeeuwen! echte loten 
Van Neêrlands edel voorgeslacht! 
Regtschapen kroost van bondgenooten 
Der Cesars, veilig op hun wacht! 
Zult gij uw duurgekochte panden, 
Der vad'ren erf, doorweekt met bloed, 
Van muitelingen aan zien randen, 
Bandieten, met uw brood gevoed? 
Den grond, aan Alva's woede onttogen 
En 't Korsikaansche wolfsgebit, 
Ter prooi zien aan verraad en logen, 
Door priesterlist tot roof verhit! 
Uw have het deel van plunderaren, 
Uw kroost, u zelf het lijf ontzeid, 
En, op den wenk van moordenaren 
Gedoemd, ter slagtbank heengeleid! 
Zult gij het branden zien en 't blaken, 
En hoe het oproer voedsel krijgt, 
Daar 't glimmend vuur uit trans en daken 
In laaije vlam ten hemel stijgt! - 

{==487==} {>>pagina-aanduiding<<}

Gij zwijgt - en ziet de muiters nad'ren 
En stroopen op uw grondgebied! 
Gij toeft - als vloeide 't bloed der vad'ren 
In uwe borst en aders niet! 
Gij sluimert - broeders! kunt gij slapen 
En aarz'len op ons noodgeluid? 
Op, fiere Zeeuwen! op, te wapen! 
Het moordrot spat zijn kolken uit; 
Het dreigt en treft het Zeeuwsch geweste, 
De vruchtb're velden van Kadzand; 
Het stort op Oostburgs grijze veste, 
Met dolk en pektoorts in de hand. 
Vliegt op! rukt aan uit stad en velden! 
Het geldt hier goed en bloed en eer. 
Of kweekt de wieg van Neêrlands helden 
Geen Evertsens, geen Ruiters meer? 
Te wapen, Zeeuwen! vliegt ten strijde! 
Te wapen, Fries en Batavier! 
Der vad'ren schim waart aan uw zijde; 
Gods Almagt dekt uw krijgsbanier. 
Gods Almagt heeft bij Oostburgs wallen 
Den moed geschraagd, het land gered, 
En de opgeruide duizendtallen 
Met éénen wenk verstrooid, verplet. 
Rukt aan; de zege is ons geschonken! 
Streeft voorwaarts, drijft van oord tot oord 
Den Belg tot in de moordspelonken 
Van 't uitgemergeld roofnest voort! 
Zoo zal, bij 't roemrijk zegevieren 
En redden van uw vaderland, 
De olijvenspruit uw slapen sieren, 
De palmtak groenen in uw hand. 
Zoo plant de naneef, blij te moede, 
Den lauwer op der vad'ren graf, 
Wier moed Loyola's plunderwoede 
Op Zeelands grond den doodsteek gaf. 


Slagtmaand, 1830.


T.

Aanmerking.

Gods Almagt heeft bij Oostburgs wallen, enz. Ja waarlijk, indien ooit, dan was de reddende hand der Goddelijke Almagt hier zigtbaar! Terwijl de wakkere ledel, destijds nog

{==488==} {>>pagina-aanduiding<<}
Luitenant-Kolonel, afwezig was, werden onze voorposten, even buiten de stad, overrompeld door de wraakgierige en verbitterde, maar even zeer op roof en plundering verhitte muiters. Het schijnt, dat men verzuimd had, op den zeer hoogen, van den Vlaamschen kant tot aan Oostburg zich uitstrekkenden dijk, eene schildwacht te plaatsen. Vandaar de mogelijkheid, dat duizende vijanden ons onverhoeds en tot dusver ongezien konden naderen, daar de dijk hunn' aantogt voor het oog der onzen bedekte. Vandaar ook de verwarring, die, in het eerste oogenblik der verrassing, in onze gelederen heerschte. En trots dat alles, trots het plotselijke en in dien stond geheel onverwachte van den aanval, trots het gebrek aan opperkommando in de eerste en gewis niet ongewigtigste momenten, trots de ontzaggelijke meerderheid des vijands, (die zeker 50 tegen één' der onzen kon stellen, wanneer men eene menigte medeopgetrokkene vrouwlieden en slecht gewapende mannen mederekent) werd door de onzen de volkomenste overwinning behaald! Dank hebbe de waarachtige heldenmoed, waarmede onze braven - de onderofficieren en gemeenen vooral - vochten! Dank hebbe echter bovenal de Voorzienigheid, die hunnen arm sterkte, en panischen schrik over de opgeruide duizendtallen uitstortte! Want zonder Gods hulp, wat zouden 70 man (zooveel omtrent zijn er van onzen kant in het vuur geweest) tegen zulke overmagt vermogt hebben!
De Inzender.






Aan mijnen hooggeachten vriend Ludwig Marchand.


Verheven Zanger, die mijn borst ontgloeit, 
En warm voor vaderland, voor regt en deugd doet zwellen! 
Mijn vriend, die mijne zinnen boeit, 
En in het oog een' traan van weemoed op doet wellen, 
Als ik u volg, en gij mij voert, van waar 
Ik wolkenhoog ter neêr op ontrouw nederblikke, 
Terwijl uw forsch gespannen snaar 
Mijn' geest vervoert, en ik bedeesd terugge schrikke. 
 
U zing ik, vriend! u, die mij hebt geroerd! 
Wiens toonen beurtelings mij angst in 't harte jagen, 
En, onder bloemen rondgevoerd, 
Doen juichen, die het waas van liefde en vriendschap dragen. 

{==489==} {>>pagina-aanduiding<<}

Als ik verzel den vrijgeest in den storm (*), 
En sidder bij den angst van zijn geschokt geweten, 
Die hem doorwoelt gelijk een worm, - 
Sophië's bloemenkrans doet mij dien schrik vergeten (†). 
 
Gij schildert daar het schoone der natuur, 
Weet als Theocritus op uwe luit te spelen, 
En 't schoone en tintelende vuur 
Voor eenen bloemenkrans een meisjen af te stelen. 
Nu echter eischt het vaderland uw lier! 
Gij doet de krijgstrompet gelijk Tyrtaeus hooren, 
En met een' ongedwongen zwier, 
Waar 't vrijheid geldt, uw lied door lucht en wolken boren. 
 
Ga voort, ontgloei de vaderlandsche borst! 
Ontsluijer 't zwart verraad, en stel het naakt voor oogen; 
Ontvlam de liefde voor den Vorst! 
Neem, Adelaar, uw vlugt naar 't ruim der starrenbogen! 
Wek op ten kamp, gij Körner van deez' tijd; 
Bezing, als hij, den lof van vrije heldenzonen, 
En, gaat gij ook als hij ten strijd, 
Zoo moge een beter lot, dan hem, uw' moed beloonen! 


Dec. 1830.


f.b. adèr.





De vlinder.


Met de lieve lente ontluikend, stervend wen het roosje sneeft, 
Golvend op de zachte zephir, die door 't reine luchtruim zweeft, 
Wiegend op den schoot der bloemen, op de versch ontloken blaân, 
Zich vermeijend in het luchtje met der bloemen geur belaân, 
Schuddende, nog jeugdig bloeijend, 't stof der vleugelen ter aard', 
En, gelijk een ademtogtje, zich verheffend hemelwaart; 
Zoo bekoorlijk vliet het leven van den schoonen vlinder heên, 
Beeld van't ongekend verlangen, dat, nooit rustend, nooit tevreên. 
En, schoon nooit voldoening smakend, zoekend elke zaak beroert, 
Tot de zucht naar reinen wellust het in 't eind' ten hemel voert. 


Naar het Fransch van de lamartine.


w. gleuns, jr.







{==490==} {>>pagina-aanduiding<<}

De blinde vink.


Fabel.


Een blinde Vink, wel oud, maar toch nog kras van longen, 
Had zeldzaam in zijn kooi een vrolijk lied gezongen. 
Een barsche Leeuw hield, dag en nacht, 
Omtrent de vinkenbaan de wacht, 
En deed een vreemde taal hem hooren, 
Die wanklank scheen in aller vooglen ooren: 
Maar zie! de Sperwer, Gier, met Raaf en Kraai en Spreeuw, 
En Uilen, bij 't dozijn, verheffen hun geschreeuw - 
De Leeuw trekt af - de kooi raakt open - 
En Meester Vink gevoelt - iets, wat hij niet dorst hopen - 
De vrijheid! - Hoor! hij zingt, de wieken uitgebreid, 
In vinkentaal, den lof der Libertait. 
 
Straks voegt hij zich bij zijn bevrijders, 
En roemt niet slechts den moed dier strijders, 
Maar strijdt ook dapper meê, schoon 't oog geen daglicht ziet, 
Opdat geen Leeuw voortaan de vooglen meer gebied'. 
Uit louter dankbaarheid doet hij den gorgel klinken, 
En heinde en veer weêrgalmt zijn zang: 
‘Geen vrijgeboren Vink hoore ooit een boei rinkinken! 
Mij viel mijne ijzren kooi zoo bang! 
Geen stugge Leeuw zal ons voortaan verdrukken, 
En rooven ons het oog, of korten ons de wiek! (*) 
De vrijheid is ons loon; 't voegt ons, haar vrucht te plukken. 
Geen vrijer vogel leeft, dan in een Republiek! 
En wil het pluimgedierte een' wettig' Koning eeren, 
Uit nood sta ik dit toe - maar slechts voor 't oogenblik; 
Men kieze slechts geen Valk, getooid met vreemde vêren; 
Men geev' zijn stem aan d'Uil, of - aan een Vink als ik!’ 
 
Een Gierenzwerm hoort naauw den blinden Vink dus zingen, 
Of schreeuwt: ‘Wat klinkt dat liedje schoon! 
Maar fraaijer staat het toch, rondom een' Gierentroon, 
Met Sperwer, Wouw en Hop, te hupplen en te springen.’ 
 
‘Dat nooit!’ roept onze Vink. ‘Ik ben een vrijheidstelg! 
Ik ben Vrijmetselaar! Nog meer - ik ben een Belg! 

{==491==} {>>pagina-aanduiding<<}

't Heeft uit met ons verbond, als kakelende Spreeuwen 
De vrije vooglenkeus baldadig overschreeuwen! 
Geen Vink, hoe blind, die aan den klaauw des Leeuws ontrukt, 
Den Luipaard hulde zweert, of voor den Eenhoorn bukt! - 
Hoort allen, die mij 't zoet der vrijheid deed verwerven! 
Ik heb als Vink geleefd en - weet als Vink te sterven!’ 
 
‘Zwijg gij, daar ginds, - gij, oude paai!’ 
Schreeuwt een van 't vooglenheer, een scherpgebekte Kraai, 
En Raaf en Sperwer schreeuwen 't mede: 
‘Zwijg, blinde stumper! hoor naar rede! 
Ons, vooglen, voegt een Vorst, behoudens deugd en eer, 
Opdat de Libertait in veld en woud floreer'; 
Een Republiek klinkt fraai, maar schenkt geen praal vertooning: 
De Luipaard sta voortaan aan 't hoofd van 't vooglenheer!’ 
 
‘Top!’ roept de blinde Vink, en schatert: ‘Leev' de Koning!’ 


Julij, 1831.


w.h. warnsinck, bz.


Nieuwe soort van tooneelvermaak te Parijs.

In het Cirque Olympique van franconi vertoont men thans een stuk in drie bedrijven en zeven tafereelen, getiteld: De Leeuwen van Mysore. Gansch Parijs ijlt naar deze wonderbare tooneelvertooning. Racine kan geene zaal meer vullen; maar dit stuk belooft eenige honderd representatiën. Ook de Parijsche vrouwen, op gevaar van te bevallen, gelijk bij de treurspelen van aeschylus, begeven zich derwaarts, om wezenlijke leeuwen, panters en slangen, met andere wilde beesten van den Heer martin, eene rol te zien vervullen. Het is geen volkomen drama, het zijn slechts eenige tooneelen, zamengesteld voor deszelfs Menagerie en hemzelven, die daarin ook zijne rol treffelijk speelt. Ziehier den inhoud van het stuk, door den Heer henri voor zijne viervoetige Acteurs vervaardigd. De Sultan van Mysore heeft den Nabob sad-hussein onttroond, hem de tong uitgesneden, en hem zijne dochter ontvoerd. Hussein, in de bosschen ronddwalende, temt de woestste beesten, ten einde dezelve tot zijne handlangers te maken, en verlost, met derzelver hulp, zijne dochter; maar, van nieuws met haar in handen zijns vijands vallende, verwerft hij genade, op

{==492==} {>>pagina-aanduiding<<}
voorwaarde van eene ontembare leeuwin, bij welke men hem opsluit, aan zich te onderwerpen. De heerlijke decoratiën, als 't ware gloeijende van Azië's zonnehitte, volmaken de begoocheling in deze soort van dramatische Menagerie, waarin leeuwen, boa-slangen, tijgers, papegaaijen, apen, pellikanen, lama's, kangaro's enz. niets te wenschen overlaten, met betrekking tot tooneelmatige waarheid. 't Is inderdaad een ongehoord schouwspel, dat wel nimmer deszelfs wedergade vond, en den volstandigen moed van martin zoo wel, als de verwonderlijke pogingen van franconi eer aandoet. 't Is nagenoeg Natuur, en de Reizen van chardin maken oneindig minder indruk, dan de jagt, in dit stuk voorkomende. Men aanschouwt het met gerustheid, omdat alle voorzorgen zijn genomen tegen elk mogelijk ongeval; men staat verbaasd, en vertrouwt ter naauwernood zijne oogen. De historie van androcles en zijnen leeuw wekt geene verwondering meer.





Napoleon en de staalwerker.

Toen napoleon naar België stond te vertrekken, deed hij een' bekwamen staalwerker tot zich komen, en vroeg hem, of hij hem een pantserhemd konde maken, dat tegen houw en schot beveiligde. De man nam zulks aan, en vroeg daarvoor 18,000 franken. Bij het te huis bezorgen beval napoleon hem, het zelf aan te trekken. Hij gehoorzaamde. Nu nam de Keizer twee pistolen, zeggende: ‘Wij willen eens onderzoeken, of uw arbeid de proef kan doorstaan.’ Hij schoot de eene pistool op de borst des makers af; de kogel sprong terug. ‘Keer u om,’ riep napoleon. De man deed zulks. De tweede pistool werd op zijnen rug gelost; de kogel sprong andermaal terug. Thans dacht de ontstelde kunstenaar van verdere proeven ontheven te zijn; maar napoleon greep eene derde pistool, en loste, met hetzelfde gevolg, nog twee schoten op den sidderenden man. ‘Uw werk is goed,’ sprak nu de Keizer; ‘hoeveel verlangt gij er voor?’ - ‘18,000 franken,’ antwoordde de man stamelend. - Napoleon schreef op staanden voet eene aanwijzing voor 36,000 franken op de Keizerlijke schatkist.






{==493==} {>>pagina-aanduiding<<}

Mengelwerk.

Het heilzame uitwerksel van de beoefening der vaderlandsche geschiedenis op ons volkskarakter, op onze vaderlandsliefde en op ons godsdienstig gevoel, en de daaruit voortvloeijende zegenrijke gevolgen voor den staat.


Door H. Altmann, Eerste Onderwijzer in de Departementsschool te Rotterdam. (*)

Onder de vele middelen, om den geest met nuttige kennis te verrijken en verstand en hart te beschaven en te vormen, behoort bijzonder het lezen en beoefenen der Geschiedenis.
Behalve de bijbelsche geschiedenis, door welke alleen wij de vroegste gebeurtenissen op dezen bol leeren kennen, moet ons niets nader aan het hart liggen, dan de geschiedenis van het land, waarin wij geboren en opgevoed zijn Hare beoefening levert eene rijke bron op van genoegen en leerzaam onderhoud, en geeft den regtgeaarden Nederlander ruime stof tot menigvuldige, verstand en hart vormende overdenkingen.
Met bewondering worden wij vervuld, wanneer wij op de vlijt, de volharding, den moed en de zucht voor eene edele vrijheid onzer voorvaderen staren, waarvan de Geschiedenis, op elke bladzijde bijna, zulke verhevene proeven oplevert.
Het is waar, wij treffen ook hier en daar wel iets

{==494==} {>>pagina-aanduiding<<}
aan, waar ons zedelijk gevoel tegen opkomt; doch daar is de Geschiedenis eene waarschuwende stem, welke ons toeroept, voor deze misslagen, meestal de gevolgen van botgevierde driften, op onze hoede te zijn.
Ik heb mij voorgesteld, u in deze oogenblikken, aan het gezellig verkeer toegewijd, te onderhouden over het heilzame uitwerksel van de beoefening der Vaderlandsche Geschiedenis op ons Volkskarakter, op onze Vaderlandsliefde en op ons Godsdienstig Gevoel, en de daaruit voortvloeijende zegenrijke gevolgen voor den Staat.
I. Onder al de landen der beschaafde wereld is er bijna geen, waar de Natuur der bebouwing en bevolking zulke geduchte hinderpalen in den weg stelde, als het kleine plekje, dat wij, met edel zelfgevoel, ons geliefd Vaderland mogen noemen. Rondom door de zee omgeven en door geweldige rivieren doorsneden, welke het land meermalen met eene volkomene vernieling bedreigden, wekt het onze bewondering op, en doet de Geschiedenis ons verstomd staan over den bedaarden moed, de schranderheid en het taai geduld, waardoor men al deze hinderpalen wist te boven te komen. Getuigen hiervan niet alleen de kostbare dijken, welke, op verschillende tijden, tot beveiliging van den grond werden aangelegd, de kunstige en beleidvolle waterkeeringen, maar ook de menigvuldige plassen en poelen, door vlijt en volharding in vruchtbaar land herschapen. Onder de ongunstigste omstandigheden, waarin het land dikwerf gewikkeld was, bragt men waarlijk groote ondernemingen tot stand, waar het de beveiliging van den grond tegen deszelfs natuurlijken vijand gold; terwijl men, aan den anderen kant, niet aarzelde, dezen vijand in te laten, en vrijwillig datgene te vernielen, wat men met onberekenbare moeite en groote kosten had daargesteld, wanneer het dienen kon, om eenen anderen vijand te keer te gaan en zijne plannen te verijdelen.
Leerzaam is hier de Geschiedenis, en navolgenswaardig vertoonen zich de voorvaderen aan de nakomeling-
{==495==} {>>pagina-aanduiding<<}
schap. Eenen dankbaren blik werpen wij immers gaarne terug op hunne onvermoeide pogingen, welke zij tot uitbreiding des lands, niet door het staal der overwinning, maar door noeste arbeidzaamheid aanwendden, waardoor zij nu eens eene plek gronds aan de zee ontwoekerden, dan weder een' aanmerkelijken binnenlandschen plas in vruchtbaar land herschiepen. De Geschiedenis heeft het voor de nakomelingschap geboekt, hoe menige welige landouw, waar thans het rundvee des zomers in klaverrijke weiden graast, of de landman den vruchtbaren kleigrond beploegt, en waar het voedzame graan uit den schoot der aarde welig opwast, eertijds eene uitgestrekte watervlakte was, waar alleen de visscher op rondzwierf en er een sober stukje broods verdiende; terwijl nu een vruchtbare grond mensch en dier overvloedig voedzame spijze aanbiedt, en zijnen bezitter in eenen matigen overvloed doet leven. De Geschiedenis heeft het voor de vergetelheid bewaard, dat onvermoeide pogingen en taai geduld de grootste zwarigheden overwonnen, ter bereiking van het doel, dat men zich had voorgesteld; en meestal zien wij de aangewende moeiten met eenen goeden uitslag bekroond. Was het al eens, dat men zich in zijne verwachtingen zag teleurgesteld, het voorgenomen plan werd daarom niet opgegeven; maar met nieuwen moed wendde men op nieuw zijne krachten aan, - en het was deze volharding, welke zoo veel goeds in het geliefde oude Nederland tot stand bragt.
Ja waarlijk, bij deze beschouwing alleen is de Geschiedenis voor den nakomeling reeds eene rijke leerschool. Wanneer hij de onvermoeide vlijt der voorvaderen tot maatstaf van zijne handelingen neemt, moet dit stellig eenen voordeeligen en heilzamen invloed op zijn karakter uitoefenen. Wij zien echter niet alleen deze vlijt en moedige volharding in het overwinnen van zwarigheden tot verbetering en aanwinst van den grond doorstralen, maar wij bewonderen ook hunne pogingen tot uitbreiding van den handel en hunne zucht tot de

{==496==} {>>pagina-aanduiding<<}
bevordering van kunsten en wetenschappen. Bijzonder vertoonen zij zich groot en koen in het bebouwen der zee, in het opsporen van vreemde gewesten, en vlijtig in het aanknoopen van handelsbetrekkingen. Al vroeg zien wij vaderlandsche steden door koophandel en zeevaart bloeijen, en deelgenooten zijn van het magtige Hanze-verbond. Al vroeg zien wij mannen, die, door de zucht naar onderzoek en tot bevordering van de eer en het heil des vaderlands gedreven, de grootste moeijelijkheden en gevaren tartten, om vreemde en afgelegene gewesten met het beminde vaderland in aanraking te brengen, ten einde het derzelver voortbrengselen mede te deelen en het door eenen uitgebreiden handel te verrijken.
Getuige de menigvuldige zeetogten, welke eene reeks van de belangrijkste ontdekkingen ten gevolge hadden, het aanleggen van volkplantingen en het vestigen van kantoren op de voornaamste handelplaatsen der wereld. Bijna overal verschijnen hier de Nederlanders in een gunstig licht; hunne eerlijkheid, hunne onwankelbare trouw persten allen volken achting af, en ieder had gaarne met hen te doen. Was het hieraan niet toe te schrijven, dat het kleine plekje, hetwelk zulk eene geringe plaats op de wereldkaart beslaat, eens de stapelplaats was van bijna geheel Europa, en dat de Hollandsche handelaar bijna overal werd voorgetrokken? Gewigtige les voor den nakomeling voorwaar, om op het spoor der vaderen voort te gaan, indien het zijn verlangen en zijn ernstige wil is, om de eer zijns vaderlands te handhaven. De onbezweken moed van den ouden Nederlander, zijne bedaardheid, zijn mannelijke ernst, zijne naauwgezetheid in al zijne handelingen, zijne eenvoudigheid van zeden neme de nakomeling tot het rigtsnoer zijner daden; en, wat de laster zich dan ook vermete, wat vreemde staatkunde zich opzigtelijk de belangen van zijn vaderland moge veroorloven, ongestraft zijne regten krenkende, de onpartijdige, die de zaken naar waarheid beoordeelt, zal zich genoopt ge-
{==497==} {>>pagina-aanduiding<<}
voelen hem zijne achting te schenken en regt te doen wedervaren, daar, waar men ook zijnen goeden naam aanrandt en zijne regten verkort.
Ook onder de drukkendste omstandigheden zien wij den ouden Nederlander de belangen van den vaderlandschen bodem met ijver behartigen; en in het tijdstip, dat dwingelandij het land vreeselijk teisterde, moord, verwoesting en wreede vervolging rondwaarden en overal diepen weedom verspreidden, - zelfs in dat tijdstip gaf men den moed niet op, maar stevende naar de afgelegenste kusten, breidde den handel meer en meer uit, deed hierdoor schatten in het vaderland stroomen, welke de verdedigers van 's volks regten en vrijheden in staat stelden, om den ongelijken strijd tegen een' der magtigste Vorsten van Europa vol te houden en roemrijk ten einde te brengen, ja noodzaakte zelfs den Vorst, die Neêrlands ondergang gezworen had, om, ter bevordering van de belangen van zijn magtig rijk, de havens van het trotsche Spanje voor Nederlandsche koopvaarders te openen.

‘Toch hield haar vlag zich op, en dekte land en zee, 
En waaide in eere rond en de overwinning tegen.’ 


Zoo zingt de geliefde Nederlandsche Dichter; en wanneer? Toen immers, toen het land nog zooveel van het Spaansche geweld te lijden had. Men stevende naar Oost en West, en trachtte zelfs eenen nieuwen weg op te sporen, om te spoediger Oostindië te bereiken; en de houtmans, heemskerken en zoo vele anderen vestigden den roem en de welvaart van het vaderland. Is zulk eene herinnering niet bemoedigend, in tijden van druk en wederwaardigheid; is de overweging hiervan niet geschikt, om verlamde veerkracht te herstellen, en te streven naar die nationale zelfstandigheid, naar die eigendommelijke kracht, welke ten allen tijde het kenmerk was der echte Nederlanders? Gewis ja. Doch de Geschiedenis is niet alleen in dit opzigt rijk, om door hare beoefening de zucht tot navolging van de

{==498==} {>>pagina-aanduiding<<}
deugden der voorvaderen op te wekken, en hierdoor het volkskarakter meer en meer ten goede te ontwikkelen; - met bewondering vestigen wij het oog op de groote mannen, welke zij ons leert kennen; hunne daden, door haar voor de vergetelheid bewaard, te herdenken, doet ons het hart van fieren moed kloppen, en de regtgeaarde Nederlander voelt zich den boezem zwellen, wanneer hij zich hunne grootsche bedrijven voorstelt.
Hoe vele helden heeft het tijdperk des tachtigjarigen oorlogs niet voortgebragt! Welke verhevene blijken van zelfopoffering en onverschrokkene standvastigheid treffen wij niet overal aan! Slaan wij het oog op de doorluchtige daden van den grooten willem van oranje, die zijne goederen tot welzijn des lands besteedde, om de regten van een onderdrukt volk met onbezwekene standvastigheid en mannelijken moed te verdedigen; hij, die, na zich dit als eenen heiligen pligt te hebben voorgeschreven, aanzien, vorstengunst, en wat niet al, versmaadde, en onder de grootste teleurstellingen zijn eenmaal opgevat voornemen getrouw bleef, eigen rust en genoegen opofferde, en als een martelaar voor 's volks vrijheid viel! Zijne onbaatzuchtige liefde voor hetgeen regt en goed was doet ons hart van liefde voor hem kloppen; zijne nagedachtenis vervult ons met heiligen eerbied, en zijn ongelukkige dood perst ons eenen smartelijken traan uit het oog. Hij was de ziel, waardoor het jonge staatsgebouw geschraagd werd, en wankel stond hetzelve, toen hij het begaf. - Nevens hem toont de Geschiedenis ons eene reeks van mannen, welke onzen eerbied, onze navolging verdienen; en niet alleen in den hoogaanzienlijken stand, maar ook in den burgerkring ontbrak het niet aan mannen, die gloeiden van edelen heldenmoed, en zich gaarne voor het welzijn van den Staat opofferden. Hoe vele voorbeelden zouden wij tot staving hiervan kunnen aanvoeren; doch waar zouden wij beginnen, waar eindigen? Gelukkig het volk, dat, zijne geschiedboeken openstaande, eenen

{==499==} {>>pagina-aanduiding<<}
de rijk, pieter van der werf, hasselaar, de ruyter en nog zoo vele anderen kan aanwijzen! Gelukkig het volk, dat hunne daden weet te waarderen; dat gevoelig is voor hunne grootsche bedrijven, en zich naar hen wil vormen! Gelukkig het land, waar dit gevoel het gevoel der menigte is!
Overal vinden wij in de Geschiedenis bewijzen en voorbeelden van eerlijkheid en trouw; en kan er wel een grootscher voorbeeld van naauwgezetheid gevonden worden, dan dat, hetwelk beiling en hambroek ons vertoonen? Wijs mij het volk, welks geschiedbladen zulke verhevene voorbeelden opleveren! De Geschiedenis van het groote Rome noemt er, en nog twijfelachtig, slechts één; die van het kleine Nederland wijst er met volkomene zekerheid twee aan!
Moeten zulke schitterende voorbeelden van volksdeugd ons nationaal gevoel niet verheffen? Moeten zij de ziel niet in eene stemming brengen, waardoor men van alles, wat laag of kruipend is, afkeerig wordt? Moet het ongekunstelde verhaal van zooveel groots en schoons, als onze Geschiedenis ter beschouwing en ter navolging aanbiedt, geene liefde in ons hart aankweeken jegens de plek, die zulke mannen heeft opgeleverd? Moet het ons gevoel niet verheffen tot het doen van edele bedrijven, ja tot opstaan als een eenig man, wanneer men dien voor ons zoo heiligen grond wil aanranden?
II. Ja, de nagedachtenis van zoo vele groote mannen, welker namen en roemvolle daden de Geschiedenis voor ons bewaard heeft, de opofferingen en de onvermoeide pogingen van zoo velen hunner tot bevordering van het welzijn des lands, hunne naauwgezette eerlijkheid, hunne godsdienstigheid en zoo vele volksdeugden, welke dit land immer tot een der gelukkigste landen der wereld verhieven, moeten wel voortdurende prikkels zijn voor den nakomeling, om het land steeds te beminnen, dat zoo duur werd gekocht, voor welks vrij en ongestoord bezit zoo veel heldenbloed gestort is, en hetwelk volhardende vlijt met onberekenbare moeite en groote

{==500==} {>>pagina-aanduiding<<}
kosten aan de zee ontwoekerde. Wie, herhaal ik, voelt zich niet gedrongen om dit land te beminnen, wanneer hij hetzelve zijnen geboortegrond mag noemen? Wie voelt zijne borst niet van zuivere vaderlandsliefde kloppen, bij de herinnering van zoo vele doorluchtige daden der voorvaderen? Ja, het zijn onze historiebladen, welke ons gevoel door het verhaal van edele bedrijven verheffen. Nu eens wijzen zij ons op den achtbaren Staatsman, die rusteloos voor de belangen van land en volk waakte, en die met eene edele vrijmoedigheid de regten des volks handhaafde, daar, waar de regering dezelve trachtte te verkorten, of ze met voeten trad. Wie gevoelt geenen eerbied voor zoo velen van 's lands Edelen, wanneer hij hen de gunst van den trotschen filips op het spel ziet zetten, en hen in vrijmoedige, maar eerbiedige taal voor de verkrachte regten van land en volk hoort spreken? Wie betreurt niet het lot van eenen montigny, egmond en hoorne, wanneer hij hunne vaderlands- en volksliefde met vergif of moordbijl beloond ziet; en wie eerbiedigt niet gaarne hunne nagedachtenis? Wie gevoelt geene innerlijke hoogachting, wanneer hij zoo menigen edelen Staatsdienaar tegen elke aanmatiging van den Vorst manmoedig zich hoort verzetten, en in ronde taal dezen de grenzen hoort aanwijzen, binnen welke zijne magt zich moet bepalen? Dan weder voert de Geschiedenis ons op het oorlogsveld, of toont ons roemrijke bedrijven ter zee; en wij verstommen, wanneer wij aan de geringe magt denken, met welke men de magtigste Vorsten tegenstand bood. Hoe dierbaar wordt ons dan de grond, welke, na eenen tachtigjarigen kampstrijd, door het magtige Spanje voor vrij en onafhankelijk moest verklaard worden; na eenen strijd, in welken zich de eerbiedwaardigste helden ontwikkelden! Hoe verheft zich ons nationaal gevoel, wanneer wij de veroveringszucht van den verwaten lodewijk XIV op het kleine land, dat hij
zoo geheel en zoo gemakkelijk meende te overwinnen, zien schipbreuk lijden! Hoe voelen wij ons vaderlandsch gevoel ge-
{==501==} {>>pagina-aanduiding<<}
streeld, wanneer wij het trotsche Albion voor onzen tromp en de ruyter zien beven, en door zoo vele Zeehelden onze regten op zee gehandhaafd zien, waardoor onze vlag aan alle oorden der aarde werd geëerbiedigd!
Ja, het onopgesmukt verhaal van zoo vele roemrijke voorvallen, welke elkander bijna verdringen, doet ons bloed sneller vlieten, en wij gevoelen eene heilige aandrift, om, als de nood het mogt vorderen, zulke verhevene voorbeelden na te volgen. Wie blijft er ongevoelig bij de groote daden van den Eersten willem, van den vurigen maurits, van den gematigden frederik hendrik, van den onbaatzuchtigen piet hein, van den edelen tromp, van den grooten de ruyter en zoo vele anderen? Herinneren wij ons het schitterende wapenfeit van den Prins onzer Zeehelden op den Teems, toen Engeland beefde, en, uit vreeze voor eene geduchte wedervergelding, angstig ineenkromp. Herinneren wij ons den vierdaagschen zeeslag en zoo menige andere treffelijke handhaving onzer regten, en wij zullen met een edel zelfgevoel ons verheugen, en tevens nederig God danken, dat wij Nederlanders zijn. Maar het is niet alleen door daden van heldenmoed, hetzij op het oorlogsveld of ter zee, dat de Geschiedenis ons liefde tot den vaderlandschen bodem predikt. Neen, - ook in de meer stille burgerdeugden, welke zij ons geboekt heeft, vinden wij daartoe ruime stoffe. Op hoe menig edel bedrijf tot bevordering van het heil des naasten, op hoe menige inrigting voor de lijdende menschheid wijst zij ons! Welk eene verscheidenheid van stichtingen voor den wees, voor den afgeleefden, voor den hulpbehoevenden! En wanneer het land door rampen bezocht werd, van welken aard ook, zien wij weldadige handen dadelijk uitgestrekt, om de geslagene wonden te verzachten, en het leed des lijdenden broeders te lenigen. Inrigtingen van allerlei aard, tot beschaving van verstand en hart en tot aankweeking van kunsten en wetenschappen, doet de Geschiedenis ons

{==502==} {>>pagina-aanduiding<<}
menigvuldig kennen; terwijl zij tevens de namen harer stichters, bevorderaars en beoefenaars voor de vergetelheid bewaard heeft.
Zou het wel noodig zijn, meer redenen aan te voeren, dat de beoefening der Geschiedenis onze liefde tot het vaderland zal opwekken en versterken, door ons de doorluchtige daden en schitterende en stille deugden van derzelver bewoners gedurig voor den geest te brengen? Ik meen genoeg gezegd te hebben, en zal daarom overgaan om aan te toonen, dat zij ook den weldadigsten invloed kan en moet hebben op onzen godsdienstigen zin, en op de versterking van ons geloof en vertrouwen in en op eene allesbesturende Voorzienigheid.
Onze Geschiedenis leert ons, dat vele groote mannen, die waarlijk voor het vaderland hoogst nuttig en weldadig geweest zijn, zich kenmerkten door ware Godsdienstigheid; dat zij in al hunne daden en handelingen hunne afhankelijkheid van het Hoogste Wezen erkenden, en van God hulp en ondersteuning verwachtten in de moeijelijkheden, waarin zij zich gewikkeld zagen; terwijl zij zich niet trotschelijk op eigene kracht verhieven, wanneer zij hunne pogingen met eenen goeden en gelukkigen uitslag bekroond zagen. Welke verhevene bewijzen hiervan toont zij ons (opdat wij ons tot weinige voorbeelden bepalen) in den grooten willem I en den te regt zoo hoog geroemden de ruyter! Onbepaald was het vertrouwen van deze twee eerbiedwaardige mannen op den Almagtigen, en zij zagen dit vertrouwen ook meer dan eens met de heerlijkste uitkomst bekroond. In den meest hopeloozen toestand des vaderlands, gaf willem de zaak, waarvoor hij het zwaard tegen Spanje had aangegord, niet op, omdat hij vast overtuigd was, dat God de zaak van regt en billijkheid zou zegenen. Deze overtuiging bemoedigde hem, hoe donker de toekomst zich ook liet aanzien, om op het aangevangen spoor moedig voort te gaan. ‘Ik heb,’ dus was zijne taal, toen anderen aan den goeden uitslag zijner onderneming wanhoopten, ‘met den Verst aller Vorsten een verbond

{==503==} {>>pagina-aanduiding<<}
gemaakt, en ik vertrouw, dat diens magtige arm mij zal beschermen.’
Heilig waren hem de waarheden van de Godsdienst, en de verhevene man toonde bij meer dan ééne gelegenheid, dat hij een praktisch Christen was. Hij immers uitte den wensch, toen hij zich door jauregui gewond gevoelde, dat men zijnen moordenaar vergiffenis zoude schenken, en wilde daardoor aan de voor den zinnelijken mensch meest moeijelijke les van den Zaligmaker gehoorzamen. Na zijne herstelling, brengt hij in het openbaar Gode den dank toe, en begeeft zich tempelwaarts, om, gemeenschappelijk met het volk, Hem, door wien hij zoo wonderbaar behoed was, in ootmoedigheid des harten zijne erkentenis toe te brengen. Zijne laatste woorden, toen hij drie jaren daarna aan land en volk ontrukt werd, waren tot den Oorsprong aller dingen gerigt.
Ook onzen grooten de ruyter leert ons de Geschiedenis als zoodanig kennen. In alles, wat hem overkwam, erkende hij den vinger Gods; in alle zijne schitterende overwinningen schreef hij de gewenschte uitkomst aan zijnen Hemelschen Vader toe, en hierdoor was en bleef hij altijd nederig. Schoon wij hem tot den aanzienlijksten rang zien stijgen, hij bleef dezelfde, en schaamde zich zijner geringe afkomst nooit.
Weldadig werkte het voorbeeld van zulke mannen op het godsdienstig gevoel hunner tijdgenooten; en op meer dan ééne plaats levert de Geschiedenis hiervan de sprekendste bewijzen op. Is het niet roerend, stemt het ons hart niet tot godsdienstig gevoel, wanneer wij, volgens het ongekunsteld, maar krachtig verhaal onzer beroemde Geschiedschrijvers van dien tijd, Leydens burgerij, na het uitslaan van een bang, zeer bang beleg, zoodra er uitkomst kwam, naar de kerken zien snellen, om daar het gevoel van dankbaarheid den ruimen teugel te vieren, en de bewogen borst lucht te geven, in de uitboezeming van gebeden en gezangen ter eere van God, die hen zoo wonderdadig had gered? En zulke

{==504==} {>>pagina-aanduiding<<}
blijken van Godsdienstigheid treffen wij in menigte aan, nu eens in openbare dankstonden, na een afgewend gevaar, of na het behalen van eene roemrijke overwinning op eenen gevaarlijken vijand; dan weder in gemeenschappelijke gebeden om uitredding, wanneer het het vaderland bang en de nood hoog geklommen was. Godsdienstig zien wij de nagedachtenis van gewigtige gebeurtenissen jaarlijks vieren, en op menige belangrijke onderneming den zegen des Allerhoogsten afsmeeken.
De Geschiedenis van ons geliefd vaderland levert ons menigvuldigt bewijzen op van Gods vaderlijke liefde en zigtbare tuschenkomst, wanneer de nood op het hoogste geklomnen was. Zij geeft ons daardoor ruime stof tot bemoediging en tot een vast vertrouwen op de Voorzienigheid. Waarlijk, wanneer de veege staat des lands bij neer dan ééne gelegenheid ons met huivering vervult, er wij zien het dreigende onheil afgewend door oorzaken buiten alle menschelijke berekening, dan moeten wij met heiligen eerbied erkennen, dat God zich betoonde een liefderijk Beschermer voor Neêrlands volk te zijn, en dat zijne Voorzienigheid genadig over hetzelve waalte. En wie zal hieraan twijfelen, wanneer hij uit geringe beginselen zulke groote gevolgen ziet voortkomen; gevolgen, regtstreeks leidende tot het doel, dat men zich had voorgesteld? Opent onze geschiedboeken, en gij zult het op meer dan ééne plaats moeten erkennen, dat Goddelijke tusschenkomst de plannen en bedoelingen van trotsche vijanden te niete deed. Of was het toeval, dat de Noordhollandsche schepen zoo wonderdadig uit het ijs werden verlost, en dit zich achter dezelve weder toesloot, toen zij in veiligheid waren? Was het toeval, dat de vloot der Watergeuzen, toen Spanje had weten te bewerken, dat zij de Engelsche havens moest verlaten, door tegenwind niet in Texel kon binnenvallen, maar tot voor de Maas werd gedreven, en daar den Briel opeischte en in bezit nam, hetwelk het sein was voor verscheidene steden, om de Spaansche bezetting te verdrijven? Was het toeval, dat de fiere,

{==505==} {>>pagina-aanduiding<<}
maar door honger en pest afgematte en verzwakte burgerij van Leyden niet onder eenen storm van derzelver belegeraars bezweek? Was het toeval, dat, juist toen de nood der stad op het hoogste was geklommen, een storm uit het noordwesten de poging, om het land onder water te zetten, begunstigde, en dat de daarop volgende zuidewind de platboomde schepen, met levensmiddelen geladen, gemakkelijk aan de stad bragt, en de trouwe Leydenaars voor het uiterste bewaarde? Moeten wij er hand der Voorzienigheid niet in erkennen, wanneer wij de zoogenaamde Onoverwinnelijke Vloot, welke bestemd was om het geliefde vaderland geheel ten onder te brengen, door eenen enkelen storm bijna geheel vernield zien, en hierdoor aan Spanje een' der grievendste slagen zien toebrengen? En waar zien wij duidelijker blijk van Gods onmiddellijke tusschenkomst in het dreigendste gevaar, dan in het tijdstip, toen Frankrijk en Engeland zich vereenigd hadden om dit land onderling te deelen, en daartoe eene ontzaggelijke vloot hadden uitgerust; eene eb van twaalf uren, welke de schepen het binnenkomen in onze zeegaten belette, en een daarop volgende vreeselijke storm, waren de middelen, welke de Voorzienigheid bezigde, om het booze opzet te fnuiken en Nederland te redden. Wie, die van het geloof aan eene Albesturende Voorzienigheid niet vervreemd is, erkent hier niet den vinger Gods? Een Turksch Keizer erkende denzelven, toen hij verbaasd het verhaal van den tachtigjarigen kampstrijd onzer vaderen had aangehoord. Ja, wanneer wij onze geschiedbladen ontrollen, en bij zoo vele wonderlijke gebeurtenissen verstommen, dan zien wij zoo vele zigtbare blijken van Gods ontfermende en genadige hulpbetooning, dat wij ons gedrongen gevoelen, om, met kinderlijk vertrouwen, het lot des vaderlands en het onze in zijne handen te stellen, in de vaste overtuiging, dat, onder gepaste
werkzaamheid van onze zijde, zijne Voorzienigheid over ons en alles, wat ons lief en dierbaar is, waakt.
III. Het beoefenen der Geschiedenis van ons geliefd

{==506==} {>>pagina-aanduiding<<}
vaderland kan alzoo eenen gewigtigen invloed ten goede hebben op ons volkskarakter, en zal onze vaderlandsliefde aankweeken, ons godsdienstig gevoel verhoogen en versterken; en welke heilzame gevolgen kan en zal dit niet voor den Staat hebben!
Wanneer de tijdgenoot zich de deugden der voorvaderen ter navolging gedurig voor den geest brengt, en dezelve niet alleen bewondert, maar er zich met de borst op toelegt om hun gelijkvormig te worden, ja hen nog te overtreffen, door zich voor hunne gebreken en misslagen te wachten, dan moet zulks de zegenrijkste gevolgen voor het vaderland met zich voeren. - Arbeidzaamheid, spaarzaamheid en eenvoudigheid van zeden maakten ons land groot en magtig, eerlijkheid en naauwgezetheid in handel en wandel het kleine volk overal buitenslands beroemd, en heldenmoed maakte het ontzaggelijk. Vergeten wij toch nimmer, zien wij het in onze Geschiedenis toch nooit over het hoofd, dat er eens een tijd geweest is, dat de aanzienlijkste Europesche Vorsten het zich tot eene eer rekenden, verbonden van vriendschap met dezen kleinen Staat te sluiten, en dat wij zulk eene belangrijke rol vervulden op het tooneel der wereldgebeurtenissen. Verliezen wij, door onze geschiedboeken voorgelicht, het toch nimmer uit het oog, waardoor onze vaderen zoo groot geworden zijn, en waardoor ons land zoo magtig is geworden; vlijt, onvermoeide vlijt, dapperheid en trouw waren de middelen, door welke men dien trap van luister besteeg.
Kiezen wij hen ten voorbeelde; en dit kunnen wij dan eerst, wanneer wij hunne daden leeren kennen. Dan zal het ons vaderland welgaan. Stormen mogen zich dreigend boven hetzelve zamenpakken en een verschrikkelijk onweder voorspellen, volksdeugden zullen de afleiders zijn, waardoor hetzelve onschadelijk wordt. Trotsche Vorsten mogen van uit de hoogte op de kleine plek nederzien, en, omdat zij de magt in handen schijnen te hebben, meenen geregtigd te zijn om onze belangen naar hunne overleggingen te regelen, de deug-
{==507==} {>>pagina-aanduiding<<}
den van Vorst en volk zullen hen eenmaal met schaamte vervullen. Kunnen wij ons tegen hunne magt niet verzetten, met gelatenheid zeggen wij het onzen eerbiedwaardigen en braven Landsvader na: ‘dat niet hij, die overmand onregt lijdt, maar hij, die met overmagt en onder bedreiging van dadelijk geweld onregt aandoet, bij de uitkomst moet verliezen.’
Wanneer wij ons den veegen staat, waarin het vaderland zich meer dan eens bevond, voor den geest brengen, en met verbazing het oog op deszelfs redding slaan, zal zulks ons behoeden voor kleinmoedigheid, wanneer het land door rampen geteisterd en vijandig bedreigd wordt. Moedig zullen wij dezelve het hoofd bieden, met oud-vaderlandsche bedaardheid en dapperheid het onheil trachten af te wenden, en gaarne leven en goed voor het geluk en onafhankelijkheid van het oude roemvolle Nederland in de waagschaal stellen. En, God zij geloofd! deze geest woont nog in ons. Hoe treurig de gebeurtenissen ook mogen zijn, welke onze rust, ons genoegen, en, in eene meerdere of mindere mate, onze tijdelijke welvaart geknakt hebben, wij hebben den schoonen volksgeest van ons geliefd oud Nederland leeren kennen; en dit is waarlijk geene geringe bemoediging in eenen tijd van druk, waarin gewigtige voorvallen elkander verdringen, en schier elke dag nieuwe voorbeelden oplevert van verwarring en onrust.
Geene geringe bemoediging en vergoeding voor zoo veel leeds, wij herhalen het, is het, eene rij van dappere mannen en jongelingen volvaardig op de eerste bede van den Vorst te zien toesnellen, om de grenzen van het dierbare vaderland te verdedigen; deze grenzen door een leger gedekt te zien, waarin de bloem van Neêrlands jongelingschap met moed en geestdrift het oogenblik verbeidt, om zich den vaderen waardig te toonen; geene geringe bemoediging, zoo vele verhevene blijken in alle standen der maatschappij te zien van liefde voor den vaderlandschen grond. Getuige de menigvuldige opofferingen, welke wij in dezen tijd hebben mogen opmerken.

{==508==} {>>pagina-aanduiding<<}

Waar zuivere vaderlandsliefde de harten vereenigt, om tot hetzelfde doel werkzaam te zijn, daar is een sterke muur tegen den vijand, hij moge zoo magtig zijn als hij wil, opgetrokken. Hiervan levert onze Geschiedenis wel een der treffendste bewijzen op; doch ook, aan den anderen kant, leert zij ons, dat verdeeldheid de noodlottigste gevolgen naar zich sleepte. Het voorbeeld van groote mannen, welke de Geschiedenis ons schetst, beziele allen, en wekke allen tot het bedrijven van zulke daden op, waardoor hunne namen onsterfelijk zijn; maar ook met dat geloovig opzien tot den Oorsprong aller dingen, met dat vaste vertrouwen op den bijstand van Hem, die zich meermalen betoonde de God van Nederland te zijn!





Lijst der werken van mr. Jacobus Scheltema.

(Medegedeeld door w.h. warnsinck, bz.)
Door eene vriendelijke hand is mij deze Lijst onlangs ter hand gekomen, zoodanig als dezelve, met een bepaald oogmerk, was ten papiere gebragt. Al aanstonds bekroop mij de lust, om dezelve, als eene bijdrage tot de Geschiedenis onzer vaderlandsche Letterkunde, publiek te maken. Ik openbaarde dit mijn voornemen aan den geachten Schrijver, en mogt het aan zijne vriendschap te mijwaarts dank weten, dat mijn verzoek een' gereeden ingang mogt vinden, en alzoo het letterlievend gedeelte onzer Natie hier ter plaatse eene opgave mag aantreffen van de resultaten, die een veertigjarige arbeid op het uitgebreide veld der vaderlandsche Letterkunde, in een' overvloedigen oogst, heeft opgeleverd.
Het is geenszins mijn oogmerk, om, door het houden eener lofrede op de arbeidzaamheid van onzen Landgenoot, zijne kieschheid te kwetsen; maar geheel onopgemerkt blijve het niet, hoe vaak de geachte Schrijver zijne Landgenooten aan zich verpligt heeft, door zoo vele en zoo velerlei voortbrengselen van zijn' geest en pen, gedurende een zoo aanmerkelijk deel van zijn nuttig en werkzaam leven.
Men houde hierbij tevens in het oog, ten einde de arbeidzaamheid des waardigen Mans behoorlijk regt te doen we-
{==509==} {>>pagina-aanduiding<<}
dervaren, dat hij, gedurende het tijdvak, bij de onderstaande Lijst opgegeven, in verschillende betrekkingen geplaatst, den Vaderlande zijne diensten gewijd heeft. Dan, te midden van bemoeijingen en werkzaamheden, geheel vreemd aan de door hem geliefkoosde vakken van Geschied- en Letterkunde, kon zijn lust tot beoefening van dezelve door geene zorgen en beslommeringen worden uitgedoofd, en wist hij aan zijnen kostbaren tijd de oogenblikken te ontwoekeren tot het ontwerpen, opstellen en bezorgen van zoo vele en zoo velerlei geschriften, die, hoe verschillende van aard en onderwerp, als schatbare bijdragen tot de vaderlandsche Letterkunde behooren beschouwd te worden.
En welk een nog rijker oogst had onze scheltema, op het door hem bearbeide veld, kunnen inzamelen, indien hij (ondanks den druk der tijden en menigen bijzonderen rampspoed, die hem ten deele werd) zijne dagen uitsluitend aan de beoefening der Letteren had mogen toewijden! Hij zelf wenschte dit, en hoe velen, wien de bloei der Letteren ter harte gaat, wenschten dit niet met hem! Dan, er schenen onoverkomelijke beletselen te bestaan, die de vervulling van dezen wensch tot hiertoe verhinderd hebben; en de loop van tijden en zaken plaatste den werkzamen Man telkens dáár, waar hij minder t'huis behoorde, althans nimmer dáár, waar hij geheel - en met geest en hart, in ieder opzigt - t'huis was. Zulke verschijnselen behooren niet onder de zeldzaamheden, en het is, in grootere en kleinere huishoudingen, niets buitengewoons, dat aan erkende uitstekende verdienste de plaats ontgaat, welke zij had behooren te bekleeden, terwijl zij zich elders gebezigd ziet, waar gewone bekwaamheid voldoende zou geweest zijn, om de taak met eere te vervullen.
Vóór ongeveer drie maanden las ik, in de Arnhemsche Courant, eene passage, onzen scheltema betreffende, waarbij het denkbeeld geopperd werd, hoe wenschelijk het zijn zou, indien aan hem, in den avondstond van zijn leven, en bij de ontheffing van ambtszorg, eene stille rust werd geschonken. Wie, dien de roem onzer Letterkunde ter harte gaat, zou zich niet volgaarne met dit denkbeeld vereenigen, en de verwezenlijking van hetzelve niet hoogstwenschelijk keuren? Immers, wat mogten dan niet Geschiedenis en Letterkunde nog verwachten van den werkzamen, ik zou haast zeggen rusteloozen Man; en hoe welgekozen

{==510==} {>>pagina-aanduiding<<}
zou hiertoe het tijdvak zijn, waarin wij leven! Van verraderlijke en ons hatende halfbroeders gescheiden, vereenigen de kinderen der echte Moeder zich des te vaster en inniger met elkander, en, onder het bestuur en de leiding van willem van oranje, opent zich een nieuw tijdvak voor onzen nationalen roem, en zal het oude Nederland, onder Gods zegen, zich tot vroegere, eigendommelijke grootheid verheffen. De vaderlandsche Geschiedenis, sedert de gezegende scheiding, van Belgische smetten rein gewasschen, en de vaderlandsche Letterkunde, niet langer door vreemde tooisels ontsierd, zullen voortaan derzelver beoefening en voorstand aan het waardig nakroost van Hollands oude Letterhelden uitsluitend toevertrouwen, en het edelaardig volk, dat deszelfs oorspronkelijk karakter in deze dagen zoo uitstekend gehandhaafd heeft, zal met hernieuwden lust voor, en liefde tot de beoefening der vaderlandsche Geschiedenis en Letterkunde bezield worden.
Mogt onze verdienstelijke scheltema, onder zulke gelukkige omstandigheden, en bij het genot eener werkzame rust, zich ongestoord aan zijne geliefkoosde oefeningen kunnen overgeven, en veler verlangen, in dezen, niet langer onder de vrome wenschen geteld worden! - Maar, weigert de grillige Fortuin, zoo averegts in het toedeelen van hare gunsten, den waardigen Grijsaard, bij voortduring, dit voorregt, en blijft het hem verder ontbreken aan de gelegenheid, om onafgebroken te mogen arbeiden aan de bevestiging en handhaving van Neêrlands Letterroem, dan willen wij ons verheugen over hetgeen hij heeft mogen verrigten, en vinde onze Landgenoot in de erkentenis en hoogschatting van echte Nederlanders de eenige vergoeding voor alles, wat het wisselvallig lot der wereld aan erkende verdiensten ontzeggen mogt!

Lijst der Werken van Mr. Jacobus Scheltema.

Op deze Lijst zijn alleen de werken gebragt, welke óf door de uitgave in druk óf door de voordragt in Maatschappijen en Genootschappen bekend zijn. Van de staatsstukken en het werk van anderen, door scheltema uitgegeven, alsmede van de pogingen, welke in stilte begonnen of afgewerkt zijn, wordt hier geene melding gemaakt, gelijk ook niet van stukken, kleiner dan één vel letterdruks, van

{==511==} {>>pagina-aanduiding<<}
welke er vele in verschillende tijdschriften, sedert vele jaren, met of zonder naam, en in het Geschied- en Letterkundig Mengelwerk zijn geplaatst.


1791. Verhandeling over den rijkdom der Vaderlandsche Geschiedenis in goede Voorbeelden. - Ongedrukt.

1794. Twee Redevoeringen over het Leven, de Leer en Lotgevallen van balthazar bekker. Letteroefeningen, 1794. II.

Deze Redevoeringen zijn later omgewerkt tot eene uitgestrekte Levensbeschrijving. - Ongedrukt.

1797. Rabo herman schele beschouwd als Leeraar der ware Vrijheid, Letteroefeningen, 1797. II. 503.

1798. Verhandeling over het genoegen, hetwelk de vermeerdering van kennis in nuttige zaken te wege brengt. - Ongedrukt.

1800. Overzigt van de staat- en letterkundige Geschiedenis der achttiende Eeuw. Letteroefeningen, 1801. II. 38 en 127.

1801. Ontwerp aangaande eene billijke zorg voor de betaling der kerkelijke inrigtingen enz., door een' Vriend der Regtvaardigheid. Amsterdam, bij h. gartman.

1804. Levensschets van simon stijl. Amsterdam, bij j. ten brink. Later geplaatst in het Mengelwerk, I. 162.

1804. Iets over anna maria van schurman en haar lijk, alsmede over het verblijf der Labadisten te Wieuwert. Letteroefeningen, 1804. II. 369.

1805. Levensschetsen van elizabeth bekker, weduwe a. wolff, en agatha deken. Letterbode, 1805.

1805 en 1806. Staatkundig Nederland, eene Biographische Kaart, met een Woordenboek, in twee Deelen. Amsterdam, bij j. ten brink.

1805. Redevoering over de genoegens, welke de Leden der Maatschappij Diligentiâ, in 's Gravenhage, zich beloven kunnen van het uitzetten der werkzaamheden in de velden der Letterkunde. Feestrede. - Ongedrukt.

1805. Verhandeling over de oorzaken van den minvoordeeligen staat der welvaart van de Burgerij in de Stad Kampen, met eene opgave der middelen tot herstel. - Ongedrukt.

1806. Eenige Bijzonderheden aangaande den Admiraal pieter pieterszoon heyn en het nemen en bewaren van de Zilvervloot in 1628. Mengelwerk, D. I. St. 3. bl. 145.

1807. Redevoering over de Brieven van pieter cor-
{==512==} {>>pagina-aanduiding<<}
nelisz. hooft, met Aanteekeningen en Bijvoegsels. Amsterdam, bij j. ten brink.

Dit stuk is later, met het opschrift: pieter cornelisz. hooft geschetst met zijne eigene woorden, geplaatst in het Mengelwerk, D. II. St. 1. bl. 1.

1808. Anna en maria tesselschade, de Dochters van roemer visscher. Amsterdam, bij j.w. ijntema.

1808. Hulde aan de Teekenkunst, voor de Vaderlandsche Geschiedenis. Feestrede. Letteroefeningen, 1809. II. Mengelwerk, D. I. St. 3. bl. 49.

1809. Redevoering over de Verdiensten en Lotgevallen van laurens reael. Mengelwerk, I. 2. 57.

1809. Over het Dichtstuk Leonidas van w. van haren. Mengelwerk, I. 1. 152.

1810. Redevoering over de Verdiensten van Mr. johan van heemskerk, voornamelijk als Dichter. Letteroefeningen, 1811. II. 361. Vermeerderd in het Mengelwerk, I. 3. 49.

1811. Lofspraak over de volharding der Amsterdammers in weldadigheid, vooral ten opzigte der Stads Armenscholen. Feestrede. Mengelwerk, I. 3. 1.

1812 en 1813. Twee Redevoeringen over de Reizen naar en het verblijf van Czaar peter de groote in Holland en te Zaandam.

Redevoering over de vroege betrekkingen tusschen Rusland en Holland.

Deze drie stukken zijn omgewerkt tot het grootere werk, getiteld: peter de groote in Holland en te Zaandam.

1812. Het Lot en de Verrigtingen van desiderius erasmus in zijne kindschheid en jeugd. Mengelwerk, I. 1. 59.

1812. Geschiedenis van het Standbeeld van desiderius erasmus. Aldaar, bl. 101.

1813. Vergelijking der afschudding van het Spaansche juk in 1572 en het Fransche in 1813. Amsterdam, bij h. gartman, 1813 en 1814. Mengelwerk, I. 2. 1.

1814. Verhandeling over het oude Volkslied: Wilhelmus van Nassouwen. Letteroefeningen, 1814. II. Meng. III. 3. 174.

1814. Peter de groote, Czaar en Keizer van Rusland, in Holland en te Zaandam, 1697 en 1716. 2 Deelen. Amst. bij h. gartman.

1814. Alexander, Keizer van Rusland, in Holland en te Zaandam. Amsterdam, bij denzelfden.


{==513==} {>>pagina-aanduiding<<}

1815. Bemoediging van de Nederlanders bij de landing van napoleon.

1815. Opwekking der Nederlanders, na de komst van napoleon te Parijs.

1815. Het Vaderland en de Franschen. Weekblad. 17 Nummers.

Deze twee stukken en het Weekblad zijn vereenigd met den titel: Toesprake aan de Nederlanders, gedurende het tweede deel van het Leven van napoleon buonaparte. Amsterdam, bij h. gartman.

1816. De laatste Veldtogt van napoleon buonaparte. Amsterdam, bij denzelfden.

1816. Verhandeling over den geest van het Algemeen Plakkaat voor de Convoijen en Licenten van 1724, door een oud Ambtenaar. Amsterdam, bij denzelfden.

1817 tot 1820. Rusland en de Nederlanden beschouwd in derzelver wederkeerige betrekkingen tot op den jare 1725. IV Deelen. Amsterdam, bij denzelfden.

1817. De Maatschappij Felix Meritis te Amsterdam, beschouwd als, door de strekking harer werkzaamheden, het beste bewijs opleverende voor het verband der Wetenschappen en Kunsten. Feestrede. Mengelwerk, III.

1817. Verhandeling over michiel michielszoon en deszelfs butlesque Notulen der Staten van Zeeland. D. II. 1. 110.

1817. Levensschets van eiso eisinga, den uitvinder en vervaardiger van het beroemde Planetarium te Franeker. Mengelwerk, II. 2. 187.

1817. Onderzoek naar de waarheid van het Verhaal, aangaande de Regtspleging van Hertog karel den stouten over den Stadhouder of Slotvoogd in Zeeland. Meng. II. 2. 1.

1817. Berigt aangaande het werk van lucas joseph van der vynckt, Troubles des Pays-Bas. Mengelwerk, II. 1. 177.

1817. Huybert duyfhuys, beschouwd als Christenleeraar. Mengelwerk, I. 2. 154.

1817. Berigt en Beoordeeling van de Verhandeling van jacobus koning over de uitvinding, verbetering en volmaking der Boekdrukkunst. Aldaar, II. 2. 180.

1818. Lettre à M.M. les Rédacteurs de la Galerie des Contemporains sur la nécessité de rectifier et compléter l'article concernant M. j. koning. 's Gravenhage, chez wallez.


{==514==} {>>pagina-aanduiding<<}

1818. Redevoering over willem swinnas en zijne vergetene Geschriften. Mengelwerk, I. 3. 301.

1818. Beschrijving van het groote Schilderstuk van j.w. pieneman, voorstellende den Prins van Oranje en den Slag van Quatrebras. Amsterdam, bij h. gartman.

1819. Verhandeling over den Lof der Zotheid van desiderius erasmus. Mengelwerk, III. 3. 225.

1819. Geschiedenis der oude inrigting voor het belang der Schilderkunst, bekend met den naam Confrerie of Akademie van Pictura in 's Gravenhage. Feestrede. Meng. III. 1. 147.

1820. Redevoering over de Dordsche Dichtschool. Aldaar, III. 3. 35.

1821. Jacob cats aan Neêrlands Jufferschap. Dordrecht, bij blussé en van braam.

1821. Daniel joncktys beschouwd als Schrijver en Dichter. Mengelwerk, III. 1. 41.

1821. Redevoering over het belang der Geschiedenis van Utrecht en het nadeel van het gemis eener goede Plaatsbeschrijving en bijzondere Geschiedenis van die Stad. Mengelwerk, III. 1. 1.

1822-1824. Geschiedenis van de Zuiderzee.

Over de sporen der groote veranderingen in den bodem van het Sticht en de Stad Utrecht.

Over de veranderingen in de Kusten, Stranden en Zeegaten tusschen Schelde en Eems.

Deze drie Verhandelingen zijn ongedrukt, dan zullen (D. v.) omgewerkt worden tot een werk, getiteld: Geschiedenis der Zuiderzee, Stroomen en Stranden tusschen Schelde en Eems.

1822. Mr. gerard van loon geregtvaardigd aangaande de beschuldiging van Letterdieverij. Mengelw. III. 1. 155.

1822. Herinneringen aan de Verdiensten van Mr. jan hinlópen. Mengelwerk, III. 1. 175.

1823. Almanak voor de Akademie te Utrecht voor 1823. Utrecht, bij van terveen.

1823. Dy Tescklaw to Achlum. (De wet op het dorschen van het kool- of raapzaad te Achlum.) Met eene Vertaling, Aanteekeningen en Toevoegsels. Meng. III. 2. 49.

1823. Iets over petrus francius, als Schrijver in de Nederduitsche Taal. Mengelw. III. 2. 171.

1823. De Runderpest in de jaren 1813 en 1814 te Utrecht ontstaan en gestuit. Aldaar, III. 2. 1.

1823. Vier Brieven met jacobus koning gewisseld

{==515==} {>>pagina-aanduiding<<}
over de latere tegenspraak van het regt van Haarlem op de eer der uitvinding van de Boekdrukkunst. Haarlem, bij v. loosjes.

1824. Almanak voor de Akademie te Utrecht voor 1824. Utrecht, bij van terveen.

1824. Iets over de meest beroemde Opdragten. Mengelw. III. 3. 1.

1824. Iets over de pligten van een' Leeraar, met inachtneming van het verschil, of hij als schrijver of als spreker optreedt, naar meissner. Mengelw. III. 3. 153.

1824. Levensschets van jan van der bildt, den eersten vervaardiger van goede Telescopen. Aldaar, III. 3. 225,

1824. De als verloren beschouwde Redevoering van philips van marnix, in 1578 gehouden voor den Rijksdag te Worms, met eene Vertaling. Mengelwerk, IV. 1. 1.

1824. Redevoering over de Verdiensten van johannes wier, als den IJsbreker tegen de Leer van Duivel en Tooverij. Aldaar, IV. 1. 177.

1825. Twee Verhandelingen over de uitrusting en den ondergang der onoverwinnelijke Vloot van Koning philips in 1588.

Deze Verhandelingen zijn later omgewerkt en uitgebreid tot het boek, getiteld: De uitrusting en ondergang der onoverwinnelijke Vloot, enz. 1825. Haarlem, bij v. loosjes.

1826. Eene Verhandeling over den Roman: Reynaert de Vos.

Dezelve is later omgewerkt en uitgebreid tot een boek, getiteld: Reyntje de Vos, door hendrik van alkmaar, 1487. Met eene Vertaling, Inleiding en Aanteekeningen. Haarlem, bij v. loosjes.

1827. Proeve over het bewerken der Vaderlandsche Geschiedenis.

Deze Verhandeling is ontworpen ten gevolge der uitnoodiging van Z.M. den Koning van 24 Dec. 1826, en is later door Hoogstdenzelven met eene gouden medaille vereerd, en in 1829 uitgegeven te Haarlem, bij v. loosjes.

1827. Brief tot handhaving van de eere van den Hoogleeraar m. siegenbeek tegen de aanvallen van Mr. w. bilderdijk. Letterbode, 1827.

1827 en 1828. Drie Verhandelingen over de Geschiedenis der Heksenprocessen.

Deze Verhandelingen zijn sedert omgewerkt en uitgebreid tot een boek, getiteld: Geschiedenis der Heksenprocessen,

{==516==} {>>pagina-aanduiding<<}
eene bijdrage tot den roem des Vaderlands. Haarlem, bij v. loosjes.

1828. Toevoegsels tot het werk: De uitrusting en ondergang der onoverwinnelijke Vloot. Aldaar.

1828. Overzigt van eenige der meest verwonderlijke dwaalbegrippen onder de menschen, welke door den voortgang der Natuurkunde verbannen zijn. Mengelwerk, IV. 2. 127.

1828. Iets over de uitzetting, verbetering en verfraaijing der Stad Utrecht. Utrecht, bij j.g. van terveen.

1829. Geschiedenis van den dagelijkschen kost in de Burgerhuishoudingen. Mengelwerk, IV. 2. 185.

1829. Verhandeling over de vraag: wat kan er door Z.M. den Koning, indien er niemand tot 's Rijks Historieschrijver wordt benoemd, gedaan worden, tot bevordering der studie van de Vaderlandsche Geschiedenis als wetenschap. - Wel ingezonden, maar ongedrukt.

1829. Verhandeling over Wiltenburg, de leger- of wapenplaats der Romeinen, bij Vechten, te Bunnik, en over de begonnene vergravingen aldaar in het jaar 1829. Meng. IV. 2. 305.

1829. Berigt aangaande een merkwaardig, maar in de letterkundige wereld geheel onbekend werk over de Heksenprocessen, getiteld: Klage der Onschuldigen wider die falschen Zauberrichter, durch herman loher. Ald. IV. 2. 93.

1830. Over het Oproer te Brussel en den Opstand in België, ter bemoediging der Nederlanders, in 1830. Utrecht, bij van terveen.

1831. Geschiedenis van het Zout in de Nederlanden. - Ongedrukt.

1831. Bijdragen tot het kennen der Volksgebruiken in de Nederlanden bij het vrijen der jongelieden. - Ongedrukt.



Bij deze Lijst was nog eene tweede gevoegd, houdende opgaaf van de voornaamste der door den Heer scheltema begonnene pogingen, aan welker voleinding hij het overige deel van zijn leven wenscht te besteden.
1o. Staatkundig Nederland. (Biographische Kaart en Woordenboek.) Nieuwe uitgaaf.
Scheltema heeft, sedert 1806, geene gelegenheid verzuimd, om het plan der Kaart te verbeteren en het Woordenboek aan te vullen.
Vele nieuwe artikels zijn er in het Woordenboek gekomen; andere in het Heldhaftig Nederland overgebragt; zeer vele

{==517==} {>>pagina-aanduiding<<}
der bestaande zijn uitgebreid en verbeterd. Hij heeft het geheel gecontinueerd tot 1810, en ook is zijn plan van de Biographische Kaart in vele opzigten veranderd. Hij hoopt alles te brengen op eene ruimere schaal, en met de strepen, den leeftijd aanwijzende, niet onder den naam, maar voor en achter denzelven. Hij zal de Kaart niet geven als eene gesneden plaat, maar minder kostbaar, op meer bladen, en met gedrukte schrijfletters; ook met meer historische aanwijzingen aan den kant, het hoofd en den voet.
2o. Het Krijgskundig en Heldhaftig Nederland, volgens een gelijk plan, verdeeld in Zee- en Landoorlogen, met vele historische aanwijzingen. Bovenaan zal de verdeeling komen van den tijd in oorlog en vrede, van 1400 tot 1810. Boven of onder de Zeehelden: de aanwijzing van den tijd der voornaamste zeeslagen; onder de Krijgshelden: die der voornaamste veldslagen, belegeringen enz.
Op deze Kaart zal de volgreeks der voornaamste Vestingbouwkundigen voorkomen, en misschien ook de Geschiedenis van Oost- en Westindië Gouverneurs Generaals; zeer voorname Ambtenaars en Helden enz.
3o. In 1822 is scheltema opgewekt geworden, om gebruik te maken van de aanteekeningen van Mr. n. witsen, en hieruit en uit andere nasporingen eene Verhandeling te stellen, getiteld: Geschiedenis der Zuiderzee; hierop zijn gevolgd twee andere, over de sporen der groote veranderingen in den bodem van het Sticht en de Stad Utrecht, en over de Stranden tusschen Schelde en Eems. De goedkeuring op dezen arbeid heeft den ijver tot verder onderzoek vermeerderd; en zeer veel onbekends gevonden hebbende, is de lust gerezen, om een werk te geven over de Physieke Geschiedenis dezer landen, of liever van den bodem of grond, hetwelk men geheel mist, en wel met den titel: Geschiedenis der Zuiderzee en der Stroomen en Stranden tusschen Schelde en Eems. Met Kaarten. De lust voor dit werk is bijzonder toegenomen, nu er onlangs een waardig stuk door de Akademie te Brussel is uitgegeven: over de Geschiedenis van den Grond en de Stranden tusschen Calais en Antwerpen.
4o. In en na 1809 heeft scheltema veel verzameld en aangeteekend, om te dienen tot beantwoording van eene prijsvraag, bij teyler's Genootschap uitgeschreven: over de Leefwijze der Nederlanders.
Dit alles was weggezet; dan in 1829 is de oude doos voor den dag gehaald.

{==518==} {>>pagina-aanduiding<<}

a. Zijn uit dezelve de bouwstoffen gekomen van de Verhandelingen, getiteld: Geschiedenis van den dagelijkschen kost in de Burgerhuishoudingen, in het XIde Stuk van het Mengelwerk.
b. Voor eene Verhandeling, getiteld: Bijdragen tot het kennen der Volksgebruiken in de Nederlanden bij het vrijen der jongelieden.
Hij werkt thans aan eene Verhandeling over de Costumen bij het trouwen.
Alles, wat vroeger verzameld was, is nu geschift: wat er van komen zal voor de pers, moet de tijd leeren; hij voedt de hoop, dat hij eenmaal een werk zal geven, in den smaak van dat van le grand d'aussy: La vie privèe des Français.
Meer waarschijnlijk is het, dat het opgespoorde, aangaande de Costumen bij het vrijen en trouwen, den inhoud zal opleveren voor een vrolijk en belangrijk boek.

Bij deze Lijst wordt alleen nog, als in het voorbijgaan, melding gemaakt van de pogingen aangaande de Levensbeschrijving van balthazar bekker; van eene Prijsverhandeling over de deugden en gebreken in den Stijl van p.c. hooft, in vergelijking met die van g. brandt, j. wagenaar en s. stijl; van eene poging tot eene vrije Vertaling van het Leven van desiderius erasmus door s. hess, en van een' nieuwen Druk van den Lof der Zotheid, met eene goede Vertaling enz. Vermits hiervan gewag gemaakt is in het Mengelwerk, wordt dit een en ander hier niet nader ontwikkeld. Tevens heeft men ook nagelaten, van vroeger begonnene en niet afgewerkte pogingen ter beantwoording van Prijsvragen en van vele kleine stukjes, voor het Geschied- en Letterkundig Mengelwerk geschikt, te gewagen. Wij voeren dit alles alleen ter loops aan, tot aanduiding, hoeveel er nog te verwachten ware, indien scheltema den overigen tijd van zijn leven in rust besteden konde, gelijk Mr. j.j. mauricius in zijnen onledigen Ouderdom.



Over het lager onderwijs en pater Girard.

(Vervolg en slot van bl. 474.)
Pater girard hecht er groot gewigt aan, om de kin-
{==519==} {>>pagina-aanduiding<<}
deren vroegtijdig tot de studie der natuur op te leiden. Hij ziet in deze studie een gelukkig middel tot zedelijke ontwikkeling en eene aandachtsoefening, waaraan zich het kinderlijk vermogen gewillig overgeeft. Het is treurig, om te zien, hoezeer de meeste menschen, hun gansche leven door, ongevoelig blijven voor de indrukken, welke het aanzien der natuur opwekt in eene ziel, die haar weet te beschouwen; voor den schat van wonderen, die overal de wijsheid en goedheid Gods verkondigen. ‘Wij worden oud,’ zegt hij, ‘gelijkende aan het dier, dat het gras voor onze voeten eet en zijnen dorst aan de beken lescht, zonder te weten, wat de goederen zijn, die zij genieten, of van waar zij komen, en zonder te denken aan de hand, die hun deze mildelijk toedeelt.
Daar de gewoonte ons koud maakt bij de wonderen der natuur, wat wordt er vereischt, om de jeugd oplettend te maken op dit merkwaardig tooneel, en om haar de weldadige vruchten te verzekeren, die men er van verwachten moet? Twee dingen begunstigen dit edel doel: eerst de nieuwsgierigheid van het kind; vervolgens het getal en de schoonheid der werken Gods. Hoort het kind, welks tong los wordt. Het houdt niet op met vragen, en het is er zoo druk mede, dat reeds eene nieuwe vraag zich opdoet, vóór het antwoord op de eerste voluit gegeven is. Zoo heeft de Schepper de nieuwsgierigheid naast de onwetendheid geplaatst, het geneesmiddel naast de kwaal, gelijk Hij altijd doet. Men moet dus slechts deze gelukkige beschikking gebruiken, om den kleinen het werk des Scheppers te doen kennen.
In dat werk zijn dingen, geheel onder het bereik van het kind; niet om ze in den grond te begrijpen, (waar is de wijze, die zich daarop durft beroemen?) maar om er ten minste iets van te verstaan. Deze gewone dingen bieden de verwonderlijkste verscheidenheid aan, zoodat zij onuitputtelijk voedsel opleveren voor eenen rijperen ouderdom, welken het eentoonige verdooft en tegenstaat. Zij zijn voor het overige zoo schoon, dat, zoodra men er iets van verstaat, zij voor ons altijd eene nieuwe aantrekkelijkheid hebben.
Zoo is alles voor de studie der natuur, die wij met het kind willen beginnen, voorbereid. Indien het over het veld wandelde, zou het zichzelven vragen, vooral, indien men zorgt, om het de verschillende voorwerpen, die zich aan zijn oog vertoonen, te doen opmerken; maar wij denken

{==520==} {>>pagina-aanduiding<<}
onzen kweekeling op school, en het is van de lessen daar, dat wij willen spreken. Hier, begrijpt men, moet een regtstreeksch onderwijs gegeven worden, en, om dat te geven, moet men de voorwerpen rangschikken, gaande bij natuurlijken voortgang van het zinnelijkste en meestbekende tot hetgeen zulks minder is, zich trapswijze en langzaam tot algemeene denkbeelden verheffende, na bijzondere stukken opgezameld te hebben. Wij zijn er echter ver af, hier aan een geregeld en stelselmatig onderwijs te denken. In alle dingen is er alleen melk voor de kleinen noodig; want vaste spijzen kunnen zij niet verdragen. Van de andere zijde, men moet eene betamelijke en wijze keus doen in het voedsel, dat wij voor de teedere jeugd bestemmen. De natuur, het werk des Allerhoogsten, is in zekeren zin aan haren Maker gelijk, - groot, als Hij, onmetelijk, als Hij. De geest des menschen verliest zich, als hij alles wil bevatten, vergelijken, doorgronden. Het geheele leven van den mensch voldoet niet, om eene eenige der natuurlijke wetenschappen te bestuderen. Dus gedrongen ons binnen zeer naauwe grenzen te beperken, zullen wij kiezen, hetgeen ons langs den kortsten weg kan voeren tot het groote doel, dat wij beoogen. Het is de theologie der oogen en des harten, die wij in de studie der natuur aan de kinderen moeten geven.
Het denkbeeld van God kan, in den geest van het kind, niet edeler en grooter zijn, dan het denkbeeld zijn zal van het werk, waarvan hij de Maker is. Wat is de aarde voor het kind? De ruimte, die het met de oogen kan meten, terwijl men om zijne wieg heen dwaalt. Leidt zijn vader het eenige mijlen van daar, het verwondert zich, en roept uit: O, wat is de wereld groot! Van dat oogenblik af aan breidt zich het denkbeeld van den Schepper der wereld uit in zijne ziel. Maar deze zal noch kan voor hem zijn, hetgeen zij wezen moet, vóór dat de aardrijkskunde hem in Oost en West, in Zuid en Noord op vreemde landen zal gewezen hebben, en ten laatste hem den onmetelijken bol voor oogen stelt, waarvan één punt slechts ieder onzer tot woning verstrekt. Wij vorderen dus aardrijkskunde voor onze kinderen. Wij willen hen ontslaan van die tallooze menigte van staatkundige verdeelingen, die even als de luimen en de driften der menschen veranderen, en het geheugen bezwaren, zonder den geest te verlichten. Tot vergoeding zullen wij er ons op toeleggen, om hun te doen begrijpen, hoe

{==521==} {>>pagina-aanduiding<<}
groot de aarde is, met welke wijsheid zij tot welzijn der menschheid ingerigt is, hoevele broeders wij op dien ruimen bol hebben, hoe uitgestrekt het geslacht Gods op deze aarde is, hoe zijne vaderlijke voorzienigheid de behoeften zijner tallooze kinderen vervult onder de hitte der zon, in het midden der nijpende koude, en in de zachte tempering van beide. Zulke beschouwingen leeren het geschiktste den Almagtigen Vader kennen, spreken tot het hart der kleinen, doordringen het van eerbied, liefde en dankbaarheid aan Hem. Zij geven ook nog aan de btoederlijke liefde eene grootere uitbreiding, en veredelen het hart, door het te verruimen. In deze godsdienstige aardrijkskunde verzuimen wij niet, om de kinderen oplettend te maken op de weldaden van het Evangelie. Wij toonen hun aan, wat nog de woeste volken zijn, en zelfs ten huidigen dage de beschaafde natiën, waar het licht des Christendoms niet schijnt. Wij doen hun het geluk gevoelen, dat ons is te beurt gevallen zonder verdienste, en wij dringen er op aan, om dit schoone geschenk van God tot winst aan te leggen. Deze is de kennis der aarde, die wij voor kinderen wenschen. Wij eischen zelfs voor hen eenige kennis des hemels. 't Geldt hier echter, zoo als men begrijpt, geene lessen der starrekunde; maar eenvoudig, om de hoofduitkomsten te doen kennen, zoo ver de kindschheid, door de rekenkunde voorbereid, deze bevatten en ten voordeele kan aanwenden. Hoe klein moet de Schepper des hemels niet zijn, zoo lang ons de hemel niets meer, dan een gewelf of blaauwe zoldering is, op eenigen afstand van ons; zoo lang de starren slechts kleine lichten zijn, aan dat uitspansel vastgehecht, en de zon zelve slechts eene vurige schijf, niet grooter, dan de uiterlijke schijn doet vermoeden! Dit is het echter, dat kleine kinderen zich verbeelden. Vergroot den hemel, en geeft aan de starren hare ontzettende grootte, hare afstanden, hare bewegingen; doet de orde en de harmonie, die hare wentelingen regelen,
opmerken; toont daarenboven aan, dat onze aarde slechts eene planeet is onder de andere planeten, en met het denkbeeld des hemels zal ook het denkbeeld van deszelfs Formeerder zich oneindig uitbreiden. De taal des hemels wordt verstaan; die taal, die nacht en dag den roem des Allerhoogsten verkondigt. De kinderen ontvangen ongetwijfeld eene zeer onvolkomene kennis van de onmetelijkheid der wereld; maar zij gevoelen nogtans, dat de taal geene

{==522==} {>>pagina-aanduiding<<}
uitdrukkingen heeft, krachtig genoeg, de berekening geenen maatstaf, groot genoeg, en de gedachte geene vlugt en uitbreiding, genoegzaam, om zich rekenschap te kunnen geven van deze grootheden Gods. - Doch keeren wij tot onze aarde weder. Wij spraken slechts in het algemeen van hare beschrijving en van het menschelijk geslacht, dat leeft, verspreid op hare oppervlakte. Dan dit is niet genoeg. Men moet ook aan de kinderen eene schets geven van de schoonheden, van de zegeningen en wonderen, die de Schepper om ons heen verzameld heeft. Wij zullen hun langzamerhand een denkbeeld geven van de drie rijken, opnoemende hetgeen elk dezer meest merkwaardigs en roerends heeft. Onze jonge kweekelingen moeten het weten, dat zij, gaande over deze aarde, met den voet treden op onmetelijke rijkdommen van metalen, van aardsoorten, van zouten, van kostbare steenen en van brandbare stoffen, die de Schepper voor de behoeften en de aangenaamheden des levens bereid heeft; die Hij begraven heeft, opdat zij onzen gang niet zouden belemmeren, en opdat ons verblijf overal een lagchend groen zou vinden, bezaaid met bloemen van allerlei soort. Wij wenschen ook, dat het kind verbaze bij het aanschouwen der gewassen, der verscheidenheid van hunnen stengel, des evenredigen vorms hunner bladeren, der verwonderlijke menigvuldigheid van insnijdingen, versierselen en schoonheden, die men er aantreft. Wij zullen hen opmerkzaam maken op de bloemen, wier menigte aan het wonderbare grenst, en op de zorg, die de Schepper der natuur gehad heeft, om hun vorm en hun glans onderscheiden te maken, om ons verblijf te verfraaijen en onze gedachten aangenaam bezig te houden. Na de bloemen komen de vruchten, nieuwe bron van wonderen, van weldaden, van dankbaarheid. Zonder in den teederen leeftijd de reeds zoo levendige verbeelding te willen opwekken, maken wij oplettend op de zorg der Voorzienigheid in de voortteling der planten zoo wel, als om er de zaden van te behouden. Mag men niet hopen, door
bij tijds door belangrijke proeven de nieuwsgierigheid der jeugd gaande te maken, dat zij met welgevallen hare blikken zal laten weiden over den tuin, dien de hand des Vaders voor ons geplant heeft, en dat het haar niet te laag zal zijn, naar den grond te bukken, om in het voorbijgaan een grasje of veldbloem te plukken, en de verwonderlijke kunst waar te nemen, die in derzelver bouw zich

{==523==} {>>pagina-aanduiding<<}
vertoont? Het onbezonnen kind, door onbezonnenheid zelfs wreed, vermaakt zich gaarne met het plagen van beesten. Dit is een staaltje van magt en meerderheid, dat hij wil toonen. Meêdoogenloos ontrukt hij aan het insekt de pooten, aan het kapelletje de vlerken, aan den vogel de vederen, aan de moeder hare jongen en aan deze de moeder. Hij schijnt te gelooven, dat deze schepsels ongevoelig zijn, als steen. Gij kunt het kind verbeteren, door het in te leiden in de wonderen van het dierenrijk, en het in deze schepselen zonder tal op God, zijne wijsheid en zijne goedheid te wijzen. Aan deze gaf hij het leven onder alle mogelijke gedaanten. Dan zal het eerst, wel verre van zelfs het kleinste diertje te plagen, het weten te waarderen en er belang in stellen. Het zal de vaderlijke zorg des Scheppers bewonderen, en zich van vertrouwen doordrongen gevoelen bij het gezigt van het kleine vogeltje en het insekt, door de Voorzienigheid gevoed en beschermd. Door zoo de oogen van het kind te openen voor de werken Gods, en aan hetzelve de begeerte in te boezemen, om Hem meer en meer te kennen, gewennen wij hetzelve, om overal den Hemelschen Vader te zoeken en te vinden, om onder zijn oog te leven, en, bij gevolg, in zijne bedoelingen te treden, zijnen wil te volbrengen, en regt te gebruiken de gaven, die Hij schenkt. Is er iets begeerlijkers in de opvoeding, dan aan de jeugd het zacht, edel, nuttig gevoel der tegenwoordigheid Gods te kunnen mededeelen, waar zij ook hare treden rigte? De natuur geeft en onderhoudt het, als men op hare taal opmerkzaam is en begonnen heeft deze te begrijpen. Nog meer, men bereidt het dus eene onuitputtelijke bron van genietingen; genietingen, zoo wel voor de rijken, als voor de armen. Om deze te smaken, moet men slechts oogen, aandacht en een hart hebben.’
Pater girard wijkt nooit van het gronddenkbeeld af, om de verstandelijke ontwikkeling ondergeschikt te maken aan de opvoeding; dat is, de zedelijke ontwikkeling. Men vindt het zelfs in het onderwijs van voorwerpen van studie, die er het minste vatbaar voor schijnen. Dus wordt in de hand des onderwijzers het onderrigt in de spraakkunst, doorgaans eene drooge oefening, dor voor het kind, en in welke men slechts zijn geheugen oefent, een middel, dat hij aan zijn oogmerk weet dienstbaar te maken. Hij verklaart zijne wijze, in zijne Spraakkunst voor het Veld; een geschrift, in

{==524==} {>>pagina-aanduiding<<}
strijd met de analysis, maar dat wij niet genoeg hun kunnen aanbevelen, die geroepen zijn, om zich bijzonder met het eerste onderwijs bezig te houden. Volgens deze nieuwe wijze houdt het verstand van het kind niet op, al spelende werkzaam te zijn. De meester laat geen woord voorbijgaan, zonder het voor zijnen kweekeling verklaard te hebben, en zonder dat het kind uit zichzelf, door middel van eene reeks vragen naar zijne vatbaarheid, er alles uit trekt, wat het begrijpen kan en het tot nut kan zijn. Wij zullen een voorbeeld geven. De meester noemt het woord zon. Hij vraagt vervolgens: wanneer komt de zon op? - waar komt zij op? - wat brengt zij ons bij het opkomen aan? - geeft zij ons ook warmte? - wie heeft de zon gemaakt? - wie doet haar opgaan? - wie is het dan, die ons licht en warmte geeft? - doet God de zon ook opgaan over boozen? - moeten wij ook weldoen aan degenen, die ons niet liefhebben? - wat moet men doen, om een kind Gods te worden? Men gevoelt, dat niet alle woorden zooveel opleveren, als datgene, waarvan wij het voorbeeld ontleenden; maar er is er geen, dat niet eenige daaraan evenredige ontwikkeling oplevert, en dat men derhalve niet min of meer tot een gelijk einde zou kunnen doen medewerken. Op deze wijze is het kind niet langer een bloot werktuig, dat men in beweging brengt, noch slechts een vat, dat men zoekt te vullen. Het wordt, of liever men behandelt het voor hetgeen het is, een werkend wezen. Men leert het nadenken; men leidt het tot de ontdekking van alles, wat het ontdekken kan uit zichzelf: en zoo geraakt het er toe, om wèl en zakelijk te weten, hetgeen men het onderwijst. Zijne vermogens, zich bij trappen ontwikkelende, maken het geschikt voor die werkzaamheden van den geest, waartoe stand en smaak het roepen.
Dus met standvastige volharding zijn verheven doel najagende en zoekende te bereiken met eenen zoo verlichten als wijzen, zoo zekeren als vernuftigen tred, bragt Pater girard het eindelijk zoo ver, dat hij het grondonderwijs in zijne geboortestad hervormde; en, hoewel dan ook geroepen, om haar te verlaten, zoo zullen echter de verwekte kiemen leven en langdurig leven. De school, die slechts veertig leerlingen telde, groeide in weinig jaren aan tot het getal van vierhonderd; dat is te zeggen, zij ontving alles, wat de Fransche bevolking van de stad Friburg kon geven.

{==525==} {>>pagina-aanduiding<<}
Eene menigte ouders, langen tijd onverschillig omtrent het onderwijs van hunne kinderen, zoo als veeltijds het geval is bij de armenklasse, herleefden uit hunne ongevoeligheid, en de stem des onderwijzers deed hun den prijs van het onderrigt beseffen, waarvan zij zelve de kracht niet vermoedden. Smaak voor onderwijs ontstond bij de kinderen, en de klok, die het schooluur aankondigde, werd eene roepstem tot vreugde zoo wel, als pligt. De kleinste kinderen, die nog niet tot het onderwijs konden toegelaten worden, slopen de school in, onder bescherming hunner oudere broeders, en lieten hun speelgoed liggen, om, ten minste door hunne tegenwoordigheid en stilzitten, te deelen in de werkzaamheden der leerlingen. De zucht tot onderwijs verspreidde zich van den eenen tot den anderen en drong langzamerhand in alle huisgezinnen door. Van zijne zijde zocht de onderwijzer, zonder het nut der lessen uit het oog te verliezen, deze bevallig te maken. Hij verzachtte door zijne welwillendheid en toegenegenheid de strengheid der tucht; hij won door naauwlettend opzigt en volgehoudene goedheid de liefde der kinderen; hij moedigde hen aan; hij stelde hen gerust; hij maakte hen leerzaam, door het lokaas zijner zachtmoedigheid en door de kracht zijner toegenegenheid. Hij aarzelde niet, het gelaat der kleinen te verhelderen door lieftallige gemeenzaamheid en door die vrolijkheid, die zoo bevallig paart met toegenegenheid en opgeruimdheid. De onderwijzer wat verdwenen. Hij was slechts een vader in het midden van zijn talrijk gezin.
De school kreeg ook weldra eenen grooten naam onder hen, die gekomen waren, om haar te leeren kennen; en deze naam was welverdiend. De aanzienlijkste geslachten geloofden niet beter te kunnen handelen, dan aan den meester de eerste opvoeding hunner kinderen toe te vertrouwen. De school ging voort, onophoudelijk zich verbeterende onder de zorg van haar hoofd, die geen middel tot verdere volmaking onbeproefd liet, toen de wijze van wederkeerig onderwijz bekend werd op het vasteland. Pater girard draalde in geenen deele met die nieuwe manier te onderzoeken, en, na aandachtig onderzoek, aarzelde hij niet, haar aan te nemen. Van de aanneming dezer manier af aan dagteekent eene tastbare verbetering in de school. Wij zullen hemzelven laten spreken: ‘In 1816 leerden wij het wederkeerig onderwijs kennen. Gelukkige uitvinding, die ons vergunde,

{==526==} {>>pagina-aanduiding<<}
tot onze eerste denkbeelden terug te keeren, en aan elk onzer kweekelingen dien graad van onderwijs te geven, welken hij behoefde en dien hij ons vroeg. Wij hebben tegenwoordig zevenentwintig rangen (cours), geschikt de een boven den anderen. Eere zij het wederkeerig onderwijs! Het heeft ons eene uitstekende dienst bewezen, en wij zijn er dankbaar voor. Dit onderwijs, hoe eenvoudig, hoe onschuldig, hoe weldadig het wezen moge, heeft ook zijne tegenstrevers. Maar is er iets goeds op de wereld, dat ze niet heeft? De ergste beschuldiging is die, welke hetzelve verwijt, de kweekelingen aan de ondergeschiktheid te onttrekken; terwijl het intusschen geheel en al rust op de volmaaktste ondergeschiktheid, en tot zelfs het kleinste kind de wet leert eerbiedigen. Om zoo te spreken, moet men volstrekt geen denkbeeld hebben van deze manier van onderwijs. Wat ons betreft, die naar eene ondervinding van meer dan drie jaren oordeelen, wij weten hetzelve dank, ons het middel gegeven te hebben, om nuttiger te zijn aan onze jonge kweekelingen, en meer en meer een werk te volmaken, waaraan ons geheele leven toebehoort.’
Zoodanig was de groote taak, welke die waardige Priester reeds zoo gelukkig voortgezet, en waaraan hij besloten had, uitsluitend zijne krachten, zijn licht, zijne schoone vermogens te wijden. Zonder aandoening en smartelijke spijt kan men de uitdrukkingen niet lezen, waarbij hij zich verbindt, om het nuttige werk voort te zetten, waarvan hij ongelukkig genoodzaakt is af te zien.
Keeren wij tot meer algemeene denkbeelden terug. Trekken wij in een kort bestek te zamen het geheel van dit onderwijs. Wat vinden wij? Men stelt zich voor, aan het kind het voorregt eener waarachtige opvoeding te schenken: de opvoeding van het karakter, de zedelijkheid. Men wil het tot zedelijkheid door Godsdienst leiden. Men voert het tot Godsdienst door verstandsontwikkeling. Men ontwikkelt het verstand door onderwijzing, noodzakelijk tot de voordeelen des levens. Men geeft deze onderwijzing, door de vermogens en natuurlijke neigingen van het kind te bespieden, om altijd de voorwerpen van het onderwijs onder zijn bereik te plaatsen. Men kiest de geschiktste manieren, om het kind te onderwijzen, zonder het te vermoeijen; om het als uit zichzelf tot het onderrigt te brengen, van het onderrigt tot de Godsdienst, en van de Godsdienst tot zedelijkheid.

{==527==} {>>pagina-aanduiding<<}
Ziet daar de gelukkige keten, die den kring vormt, waarin zich, in de oogen van Pater girard, het wezen van het grondonderwijs besluit. Hij komt bestendig terug op dit algemeene inzigt, dat hij het moederdenkbeeld van alle onderwijs noemt; een denkbeeld, dat het geheel moet beheerschen. ‘Het verstand te vormen, om het hart en het gedrag te vormen, dit is het moederdenkbeeld, de strekking en de hoop van onze inrigting. Het doel is de opvoeding der jeugd; en deze opvoeding is bovenal de beschaving van de rede, van het geweten, van het gevoel, en van die zachte, teedere en innige vroomheid, die aan het kind gegeven is met de dankbaarheid, die het verbindt aan de oorzaak zijner dagen. Onze kweekelingen redelijk, braaf en goed te maken, is de eerste taak, die wij ons hebben opgelegd; en, indien wij het oog hebben op de voordeelen des levens, deze bestaan niet dan als vrucht van het hoofdvoorwerp. Het godsdienstig en zedelijk onderwijs is dan ons eerste onderwijs, en al het overige, zoo veel het kan, moet daaraan dienstbaar zijn.’
Elders zegt hij, in zijne raadgevingen aan onderwijzers, aan het slot van zijne proef over de eerste beginselen, getiteld: les der Aardrijkskunde: ‘Naar mijne innigste overtuiging moet elk werk over de eerste beginselen voor de jeugd een middel van opvoeding wezen. Indien het alleen zich bepaalt om kundigheden mede te deelen, indien het zich slechts bepaalt om de vermogens der kweekelingen te ontwikkelen, dan kan ik de orde en de levendigheid, die de schrijver aan zijn werk gegeven heeft, goedkeuren, maar ik ben niet over hem tevreden. Het grieft mij zelfs, alleen aan te treffen een' meester in de taal, natuurlijke geschiedenis, aardrijkskunde enz., terwijl ik iets veel grooters verwachtte, - een onderwijzer der jeugd, die het verstand vormt, om het hart te vormen, en die licht in de nog jonge zielen brengt, om er wijsheid en deugd in te brengen. Er is geen voorwerp van onderwijzing der kinderen, dat, in eenigzins geschikte handen, niet min of meer aan de opvoeding kan bevorderlijk zijn. Ieder geeft zijne schatting naar zijne bijzondere natuur. Dus, deze verschillende offers te ontvangen, deze te vereenigen en ten nutte aan te wenden van betamelijke, edele en edelmoedige gevoelens, dat is, naar mijne meening, de groote pligt van den onderwijzer, het groote oogmerk van zijne kunst. Ik zou het wel willen

{==528==} {>>pagina-aanduiding<<}
noemen het moederoogmerk. Konden eenmaal alle vrienden der kinderen het vasthouden en het in al hunne lessen doen uitkomen, dan zou onze kunst de zegen der aarde worden. Ons oud Europa heeft er dringende behoefte aan! Wij hebben groote vorderingen gemaakt in de de onderwijsmethoden, en wij kunnen er eenigermate trotsch op zijn. Maar hebben wij altijd overeenkomstig het licht en de begaafdheid gehandeld? Hebben wij in den grond verbeterd het gebrek van dat onderwijs, dat niet alleen de schokken niet kon voorkomen, die wij doorstonden, maar dat deze gedeeltelijk voorbereid heeft, omdat het alles voor het verstand deed en voor het hart niets overliet? Men meende door Godsdienstoefeningen eene anders geheel booze onderwijzing te verbeteren. Ongelukkige dwaling! Die oefeningen zijn enkel schijn, zoo lang het groote oogmerk niet de geheele onderwijzing bezielt, om bijblijvend aan de jonge gemoederen eenen krachtigen zedelijken en godsdienstigen indruk te geven. Uit de school komt het kind in de vrije lucht, en de schijn verdwijnt. Men geeft lange vermaningen; men houdt lange aanspraken. Die eentoonige langwijligheid, echter, valt niet in den smaak van de jeugd, omdat zij niet in evenredigheid staat met hare vatbaarheid en hare behoeften. Zij heeft levendige trekken noodig, en deze trekken moeten uit den boezem van het onderwijs voortkomen, zich aan hetzelve vasthechten, en met hetzelve voortduren. De beste zedemeester der jeugd is hij, die tot de deugd opwekt, terwijl hij iets anders verrigt. Ondervinding en nadenken zeggen het ons. Nog eens, uit naam der kindschheid vraag ik het, dat het hoofdoogmerk alle lessen opgeve, overal tastbaar zij, zich vertoonende in de bijzonderheden zoo wel, als in het geheel, voor zoo ver de bijzondere voorwerpen zulks toelaten.’
Men kon niet wel anders wachten, of eene school, naar zulke nieuwe inzigten ingerigt, en wier voorbeeld eene algemeene hervorming in het grondonderwijs beoogde, moest in haren gang tegenwerking ontmoeten en zelfs ernstige bestrijders. Dit is ook werkelijk gebeurd. Vooroordeelen verhieven zich tegen het werk en de beginselen van den stichter. Men deed welhaast heimelijk beschuldigingen omloopen, die later met veel levendigheid en scherpte luide klonken. Het behoort niet tot ons onderwerp, de smartelijke proeven eener worsteling op te halen, die eindigen moest met Pater gi-
{==529==} {>>pagina-aanduiding<<}
rard van zijne lieve kweekelingen te verwijderen, en hem te verpligten, om zijn licht en ijver voor de opvoeding der jeugd over te brengen op eenen grond, meer gunstig voor de beschaving, die zijn geboortegrond verwierp. (*) Wij zouden van dit treurig deel des levens van dezen beroemden menschenvriend gezwegen hebben, indien de wederstand zelf, die zich tegen hem verhief, hem niet onder de verpligting gebragt had, om openlijk op de tegenwerpingen te antwoorden, waaraan zijn onderwijs ten doel stond, en in wier getal men dikwijls herhaalde vindt, maar welke dan ook te bestrijden en op te lossen elke vriend van het goede zich ten pligt moet maken.
Bijzondere beschuldigingen laten wij aan hare plaats; wij houden ons ook niet bezig met het verwijt, alsof geen onderrigt in de Godsdienst gegeven wordt; een verwijt, dat men bezwaarlijk verwachten zou, en dat Pater girard ook zonder moeite van zich afweerde door een eenvoudig voorstel van de werkzaamheden zijner kweekelingen en den loop van zijn onderwijs. Maar onder het getal der grieven bragt men te berde, dat men in de school eene stelselmamatige Godsdienst onderwees; dat de school het licht zocht te verspreiden, dat zij in nieuwigheden gaf: en het is op deze punten, dat het ons belangrijk voorkomt, eenen geestelijke te hooren antwoorden, die altijd het ongekreuktste geloof en de levendigste vroomheid met het verlichtste verstand verbindt.
‘De Godsdienst van de school is stelselmatig. - Hier weet ik waarlijk haast niet, welke blaam men op ons wil werpen. Het blijkt, dat dit een van die aangenomene woorden is, die men als een schrikbeeld gebruikt, om der ligtgeloovigheid van het gemeen vrees aan te jagen. Wat is eene stelselmatige Godsdienst? Ik kan het niet raden; want het heeft geene redelijke beteekenis. Wij onderwijzen, als men wil, stelselmatig, dat is te zeggen met orde, en zoo moet het zijn. Of wil men, dat men alles verward in den geest der kinderen werke?
Maar nu het licht, dat de school zoekt te verspreiden! - Ja, zeker, wij onderwijzen de kinderen, en bren-
{==530==} {>>pagina-aanduiding<<}
gen daardoor het licht tot hunne ziel over. Of moest men er liever de duisternis overbrengen? Zal men zeggen, dat men door het woord licht eene overmaat, eene ongeordende en gevaarlijke weelderigheid in het onderwijs der kleinen verstaat? Ik begrijp, dat men hier zoo wel, als in elk ander ding, de juiste maat kan te buiten gaan. Ik beweer echter, dat bij ons niets overbodigs is. Wij onderwijzen de kinderen in de Godsdienst. Die is van alle het eerste en uitgebreidste voorwerp. Wij voegen er bij hetgeen de behoeften des levens vorderen, en het is onze pligt, zoo te handelen.
Wat het woord licht betreft, ik kan de ergernis niet verzwijgen, die ik gevoel, als ik nadenk over het misbruik, dat men van de taal maakt. Weldra zullen onze verbasterde woorden niets anders zijn, dan eene valsche munt, dienstig, om bedrogenen en bedriegers te maken. De taal is hard; maar zij drukt toch de zaak zelve uit. Op alle bladzijden van het Evangelie, dat ik eerbiedig als het woord mijns Gods, vind ik het woord licht in tegenstelling met dat van duisternis. De God der Christenen noemt zich daar den Vader der lichten. Onze Goddelijke Verlosser noemt zich het Licht der wereld. Wij Christenen, wij zijn geroepen, om te worden kinderen des lichts. Het is altijd en overal dezelfde taal en hetzelfde denkbeeld, dat heerschende is. Ziet gij nu hieraan niet, hoe men het gewijde woord licht wil verduisteren door, ik weet niet welke, ongunstige denkbeelden, en er een schimpwoord of leus van verbanning van maken? Ik vrees grootelijks, dat men, door het woord te verachten, weinig eerbied voor de zaak zelve zal behouden. Hetgeen mij zeker schijnt, is, dat, als men op die wijze tegen het licht uitvaart, zoo als men begonnen heeft, men eindigen zal met het goede Christelijke volk te verontrusten, zoo men niet zoo ver komt van aan hetzelve zijn Evangelie te ontrukken. Men rekent ons het wederkeerig onderwijs als misdaad aan. Zoo men echter eenige kennis der geschiedenis had, zou men weten, dat deze manier zich verliest in de grijsste oudheid; men zou haar aantreffen aan den voet van Sinaï, waar mozes, niet langer alleen in staat om het volk te leiden, bij trappen oversten aanstelde over duizend, over honderd, over vijftig, over tien. En om van onszelven te spreken, men zou weten, dat onze schoolopzieners van de zestiende eeuw, in hunne school van Friburg, die ten voorbeelde strekken moest, zekere
onderwijzers had, decurio's, tienmannen,

{==531==} {>>pagina-aanduiding<<}
genaamd. Eindelijk men gebruikt ook nog, ons aangaande, de woorden: nieuwigheden, vernieuwingen, nieuwigheidzoekers, als zoo vele vloekwoorden; en men zegt zoo gaarne na, dat alle nieuwigheid eene dwaling is. Schoon en stichtelijk grondbeginsel, ten voordeele opgeworpen en aangenomen in eene vergadering der luiheid, des eigenbelangs en der gekwetste eigenliefde! Wij, onderwijzers der jeugd, die in goeden gemoede hare opvoeding wenschen, en geene andere belangen, dan de hare, hebben, wij zuinigen daartoe al onzen tijd uit zonder vooringenomenheid en zonder tegenstreven. De regel van den mensch is noch het oude, noch het nieuwe, maar het ware, het schoone en het goede: en zonder slaafs het voorbeeld eens anderen te volgen, zoo als de redelooze dieren doen, die zonder omzien aan den band gaan en loopen, moet de mensch gevoelen, dat hij mensch is, om zich meer en meer tot de rede op te heffen, tot het schoone en het hoogste goed. En wij, onderwijzers der jeugd, moeten vooral van deze groote gedachte doordrongen zijn. Het doel, dat wij hebben te bereiken, is zoo oud als het menschelijk geslacht: maar dat geslacht verandert; de oude middelen verslijten; zij passen niet meer voor de nieuwere tijden. Van een' anderen kant, het nadenken, de vernuftige liefde voor de jeugd, gelijk aan moederlijke teederheid, het toeval zelfs, levert ons somtijds nieuwe, die beter zijn, dan de oude. Moet men ze dan door slaafschen zin, of om andere redenen, die men niet kan goedkeuren, verwerpen? En wat wordt er dan van de waarheid, van pligtbesef en die Christelijke liefde, zonder welke, naar luid der Schrift, ons geloof niets anders is, dan een ligchaam zonder leven?’
Het is niet alleen te Friburg, dat de zaak van de vordering in het onderwijs beschuldiging en hindernis heeft moeten lijden. Ten allen tijde zag zij tegen haar zich verheffen dezelfde soort van vijanden. Zij zijn er verre af van afstand te doen van hunne aanvallen, en hunne pogingen verdubbelen in werkzaamheid, naar mate hunne wenschen meer wanhopig schijnen. Echter de zaak van het onderwijs, of liever van de volksopvoeding, gaat vooruit; zij wordt dagelijks meer een maatschappelijk belang; door het beheer en den steun van eene verlichte en wijze menschlievendheid wint zij van dag tot dag grond aan. Met vertrouwen sluiten wij ons ook aan de verwachtingen van Pater girard aan; verwachtin-
{==532==} {>>pagina-aanduiding<<}
gen, die hem niet verlaten hebben, ondanks al de tegenspraak, die zijnen gang belemmerde. ‘De zaak der opvoeding,’ zegt hij aan het slot zijner Redevoeringen, ‘zegepraalt overal. Geleerd door langdurige en schrikkelijke lessen, heeft het Christelijk Europa eindelijk begrepen, dat de mensch niet goed is, dan in zoo ver het kind zorgvuldig is opgekweekt. Het heeft eindelijk ingezien, dat zijn heil berust in de heilige waarheden van het Evangelie, wèl gevoeld en wèl beoefend. Het heeft geleerd, dat, om te gevoelen en te beoefenen hetgeen het schoonste, het grootste en het verhevenste is, men opening des verstands en ruimte des harten noodig heeft, en dat men, van de teederste kindschheid af aan, geest en hart bij den mensch moet verwijden, of men zal er nooit in slagen. Dit is het, wat de vorsten en de volken van het vasteland te zamen gelooven. Ziet hen ook op de aarde zich bewegen met eenen heiligen ijver! De Rus, de Pool en de Griek wenden zich tot het westen, om te vragen, wat men doet voor het onderwijs der jeugd, daar, waar de zon hare laatste stralen schiet. De Engelschman verlaat zijn eiland, begeerig,
om op het vasteland eenige nieuwe bron voor de lieve jeugd te zoeken. De Franschman gaat over zee, van dezelfde begeerte bezield. Hij vergelijkt de Engelsche scholen met zijne eigene landsscholen, om een verbeterd stelsel te vormen. Op het vasteland teruggekeerd, beschouwt hij met voldoening de zedige en treffende inrigtingen van Holland, de oudste van alle, en gaat den Rijn weêr op, om het denkend Duitschland te bezoeken. Onze Alpen zijn als de verzamelplaats der reizigers. Hier wisselt men grootsche en weldadige gedachten, bij het gezigt van onze kale rotsen, van onze ijsvelden, van ons lagchend groen en van onze schoone wateren. Door twee groote namen beroemd, wordt ons Zwitserland beschouwd als een regt geschikt land voor de opvoeding: en deze roem is inderdaad niet de minst schoone; hij is zeker de bestendigste. Twijfelt iemand aan deze strekking der volken tot volmaking der scholen? Hij opene dan de oogen voor hetgeen er digt bij hem gebeurt. Hoe ongeloovig men ook zij, men zal ten minste niet kunnen twijfelen aan hetgeen men met de hand kan tasten. Indien toch geheel Europa de opvoeding der jeugd wil, zal de jeugd, vroeg of laat, de weldaad ontvangen, haar door den algemeenen wil toegedacht; en elke tegenstand zal zoo wel ontijdig als vruchteloos zijn.’

{==533==} {>>pagina-aanduiding<<}

Wij zullen ons gelukkig achten, indien wij in een algemeen overzigt het geheel hebben mogen zamenvatten van een onderwijs, dat zulke schoone vruchten opleverde, en er nog schooner beloofde te geven. Wij zouden nog gelukkiger zijn, indien wij door onze uitvoerige aanhalingen iets toebragten, om aan de vergetelheid te ontrukken de belangrijkste stukken van geschriften, uit hunnen aard slechts bestemd voor een vlugtig bestaan, en bij dezen en genen vriend der opvoeding den zin opwekten, om in de bedoelingen van den ontwerper te treden en zijne voetstappen te volgen.





Lof van den pekelharing. (*)


Een Pekelharingh blanck, 
Zwaarlyvigh, dick en lanck, 
Dien 't hoofd is afgeslogen; 
Den buyck en rug met een 
Heel proper afgesneên, 
De vellen afgetogen. 
 
Het grom voorts uitgedaan; 
Raauw of wel eens gebraân, 
Dan geen ajuin vergeten; 
En eer des avonds laat 
De zon te bedde gaat, 
Met honger opgegeten. 
 
En daartoe dan een stick, 
Zoo groot gelijk een mick, 
Van roggebrood gekloven, 
Is goede medicyn; 
Thriakel kan niet zyn 
Zoo waardich om te loven. 
 
Een dronck dan smaakt er op, 
Bredaas of Haarlems sop, 
Of uit de Delftsche kuipen; 
Men slaapt daarop gerust, 
En kan met nieuwen lust 
Vroeg uit de veêren kruipen. 

{==534==} {>>pagina-aanduiding<<}

En als men is verzeeuwd, 
En zit en gaapt en geeuwt, 
Kan hij weêr lustig maacken; 
Drooght de catharren op, 
Die, boven uit den kop, 
In borst en tanden raacken. 
 
De spijs verteert hij goed, 
En maackt, door suiver bloed, 
Recht opgeruimde zinnen. 
Wie zou dan dezen visch, 
Die zoo weldadig is, 
Niet loven en beminnen? 


Anno 1656.

Dit is kennelijk eene navolging van het hier volgend Latijnsch tot Lof van den Haring, dat veel ouder en misschien aan weinigen bekend is:

Tabula pensilis, in coenaculo Caroli Gelriae quondam ducis, relicta ei ab avo suo Arnoldo Egmundano.


Halec salsatum, crassum, blancum, grave, latum, 
Illud dorsatum, scissum, perventrificatum, 
Huic caput ablatum, sic pellibus excoriatum, 
Intus mundatum, crudum, vel igne crematum, 
Illi coepe datum, per panem rustificatum, 
Hoc sic coenatum, dum transis nocte cubatum, 
Id theriacatum, velut antidotum preciatum, 
Quod parit optatum potamen largifluatum, 
Dans de mane ratum guttur rebisondo paratum, 
Haustum, prostratum, reparat, medicatque palatum, 
Et caput et pectus desiccat phlegmatisatum, 
Dans urinam cito, mox deinde cacatum, 
Dirigit inflatum, penetrando cibum veteratum, 
Hoc medicamentum fert laurens (*) versificatum. 


P.S. In mijn' jeugdigen tijd kende elk Student van bui-
{==535==} {>>pagina-aanduiding<<}
ten, en had, of in schrift, of in druk, het geestig vers van burman, in Laudem Tabaci, beginnende: Cedite Nasales etc. Het is thans, zoo 't schijnt, vergeten. Wie het bezit, zou velen genoegen doen, door het, hier of daar, ter plaatsing in te zenden.

31 Julij, 1831.






De ware vrede.


Neen! valsch, bedrieglijk is de vrede, 
Die slechts bestaanden wrok verlengt, 
Die 't glinstrend zwaard wringt in de scheede, 
En heldenmoed een' slaapdrank mengt; 
Neen! moordend gif. De ware grootheid 
Kent zulk een' vrede aan 't merk der snoodheid. 
Of zoekt men rust, waar 't vuur geheel een woud omhult; 
Waar vlammen 't voglenheir in 't brandend loof benaauwen; 
Terwijl de fiere leeuw, met wreed verschroeide klaauwen, 
Van woede magtloos brult? 
 
Voorzeker, geen gewest is veilig, 
Dat grenst aan zulk een brandend woud, 
Waar 't woest verderf geen' tempel heilig, 
Geen raadzaal eerbiedwaardig houdt. 
Wee hun, die daar van vrede droomen! 
't Is waar, zij zien het bloed niet stroomen; 
Kartouwen zwijgen, door het staatsbelang verstomt: 
Maar 't leed, zoo lang verkropt, doet 's braven wraak ontgloeijen; 
Ja 't regt, waar 't heldenbloed bereid was voor te vloeijen, 
Ziet hij door list gekromd. 
 
Waar zulk een vrede wordt genoten, 
Heerscht stilte, die orkanen broedt; 
Daar dampt een grafkuil, half gesloten, 
Waarin de ontbinding pestgif voedt. 
Elk edel volk vloekt zulk een' vrede; 
't Scherpt zwaarden, ja 't vertrapt de scheede, 
Zoo lang 't zijn regt gekrenkt, zijne eer geschonden ziet. 
Zoo lang 't zijn' Vorst, zijn' vriend, door slangelist ziet tergen. 
Men kan dat volk zijn goud, zijn' laatsten bloeddrop vergen; 
Maar bukken kan het niet! 

{==536==} {>>pagina-aanduiding<<}

Kan 't regt geen staatsbelang beperken, 
Dan gaat beschavings heilzon schuil. 
Bij 't boschdier geldt het regt des sterken; 
De wolf schuwt siddrend 's tijgers muil: 
Maar de edle mensch gevoelt zijn waarde; 
Hij, 't zigtbaar beeld van God op de aarde, 
Hij gruwt van 's tijgers aard in zijn' natuurgenoot - 
Neen! in een monster, diep verlaagd beneên de dieren. 
De mensch, dien eernaam waard, blijft, ook bij 't zegevieren 
Der boosheid, vrij en groot. 
 
Mijn vaderland streed tachtig jaren 
Vol roem, en de onafhanklijkheid 
(Dat heerlijk doel der heldenscharen) 
Schonk ons ondoofbre majesteit. 
Ja, eeuwen gingen op en onder; 
Maar Neêrland hield, als 't wereldwonder, 
Hoe kleen, hoe eng beperkt, Europe in evenwigt; 
En, boog het eens, gelijk voor storm de hooge ceder 
De kruin al schuddend buigt, voor staatsorkanen neder, 
't Werd glansrijk opgerigt. 
 
't Herrees uit stof, met nieuwen luister; 
De speer der vrijheid, forsch en schoon, 
Verbrijzelde de slavenkluister; 
De hoed der vrijheid werd een kroon; 
Een kroon, door liefde en wet gestrengeld, 
Met mirt en lauwerloof doormengeld; 
Een kroon, wier weêrglans als de zon des voorspoeds blonk. 
Ja, de eerste Willem, die door helsch verraad moest sneven, 
Scheen door Gods almagt aan het vaderland hergeven; 
Hij blijft der vorsten pronk! 
 
De tolk is hij der heilge wetten; 
Zijn rijksstaf is de steun van 't regt; 
Geen laster kan zijn' roem besmetten; 
Vloek treffe elk, wie hem trouw ontzegt! - 
Ten blijk, dat staatkunde eenmaal dwaalde, 
Schoon 't licht, dat van 't geschiedboek straalde, 
Den Belg als muitziek, woest en listig kennen deed; 
Ten blijk, dat steeds de slang, wier oog van woede vonkelt, 
Hem, die haar koestert, moordt, schoon ze onder bloemen kronkelt, 
Wrocht goedheid enkel leed. 

{==537==} {>>pagina-aanduiding<<}

Maar heil ons, heil! het is verbroken, 
't Rampzalig snoer, dat ons verbond. 
De muitzucht zelv' heeft ons gewroken, 
Daar ze eigen welvaart woest verslond. 
Zoo spat een zeegolf, die, verbolgen, 
In schijn de steenklip had verzwolgen, 
In stuivend schuim daarheen; terwijl de vaste rots, 
Met vonken als bestrooid, hoe fel de orkanen ruischen, 
Noch wijkt, noch wankelt, maar, bij 's afgronds woedend bruisen, 
Spot met het golfgeklots. 
 
Zoo zal oud Neêrland nooit bezwijken. 
Hier is 't, waar Godlijke eendragt woont. 
Maar, Hemel! dulden koningrijken, 
Dat schandlijk oproer 't kroonregt hoont? 
Neen! nimmer hebben wereldheeren 
Zich zoo bespotlijk zien vernêren, 
Dan nu het muitrenrot een kroon van distlen vlecht. 
Wee hem, die zulk een kroon durft op zijn' schedel drukken 
Uit ijdle praalzucht! Nooit, nooit zal zijn doel gelukken: 
De Belg kent eed nog recht. 
 
Kan 't waarheid zijn: verkozen Belgen, 
Met asch en puin en bloed bemorst, 
Vermoeid van moorden en verdelgen, 
In 't einde een' Duitscher hun tot vorst? 
Bloos, Leopold! wen door uwe adren 
Het bloed nog stroomt van achtbre vadren, 
Het Saksisch heldenbloed; ja bloos, versmaad een kroon, 
Die uw geluk verpest! Beef, vorst! gij wordt bedrogen; 
De muitzucht huichelt vreugd, maar helsch verraad en logen 
Zijn wachters bij uw' troon. 
 
Zij hielden, toen de beste Koning 
Den troon beklom, als nu, de wacht; 
En, onder schijn van trouwbetooning, 
Zijn eed en pligt, als nu, veracht. 
Vertrouw niet op 's volks jubelzangen! 
Uw beeld, bespot, verscheurd, gehangen, 
Getuigde u onlangs nog der laffe Belgen geest. 
Waan niet, dat slechts het graauw uwe eer dus aan dorst randen; 
Neen, vorst! het gansche volk, in hooge en lager standen. 
Maakt reeds uw' val ten feest. 

{==538==} {>>pagina-aanduiding<<}

Maar, wat uw lot in 't eind' moog wezen, 
Deelt ge in den buit van 't rooversrot, 
Doet ge als tiran u eenmaal vreezen, 
Of sterft ge op 't schandlijk moordschavot, 
Oud Neêrland zweert zijn' dierbren Koning 
Voor eeuwig liefde en trouwbetooning; 
't Begeert geen' valschen vrede: alleen die vrede is echt, 
Die de eer van volk en vorst met waren roem doormengelt, 
Die rust en welvaart vest, en zegepalmen strengelt 
Om d'evenaar van 't regt. 


Utrecht.


petronella moens.





Hollands kracht.


Niet in rust en niet in weelde 
Zag men Hollands eigen kracht; 
Niet, als vrede schatten deelde, 
Uit moerassen steden teelde, 
Hoog in aanzien, rijk in pracht; 
Maar in 't barnen der gevaren, 
Als de nood ten toppunt klom. 
Open 's lands historieblâren, 
Vuige last'raar! en - verstom! 
 
Vindt gij Neêrland slechts begeerlijk, 
Als zijne onvermoeide vlijt, 
Vreedzaam, willig, trouw en eerlijk, 
Duin en dras zoo vast en heerlijk 
Tot een welig veld bereidt? 
Mij is Neêrland meer roemwaardig, 
Als ik 't heldenkroost ontmoet, 
Dat, verwinnend en strijdvaardig, 
Menig borst nog gloeijen doet. 
 
Waar de rijkdom zijn trezoren 
In 's lands vrije havens stort, 
Als een zaad in de open voren, 
Dat, van jaar tot jaar herboren, 
Duizendmaal gezameld wordt, - 
Daar verheugt mij 't nijver zaamlen, 
Neêrlands wakk're handelgeest; 
Maar 'k zal van verrukking staamlen, 
Als mijn oog ‘de Ruiter’ leest! 

{==539==} {>>pagina-aanduiding<<}

IJdel is de roem van 't leven, 
Als de kracht het niet bekroont. 
Waar, door nood en wee gedreven, 
't Hart bezwijkt, de leden beven, 
Daar is 't, waar de held zich toont. 
Dan, als noodorkanen gieren, 
Heft hij hoofd en hart omhoog, 
Om de ranke hulk te stieren, 
Die langs klip en branding vloog. 
 
Zoo stond Neêrland met zijn braven, 
Zoo staat Neêrland, nu weêr groot; 
't Zal zijn' ouden roem weêr staven; 
't Vreeslijk strijdzwaard der Bataven 
Is op nieuw met kracht ontbloot. 
Niet in weelde groent zijn lauwer; 
Naakt de strijd, de moed is daar: 
Want hoe banger, hoe getrouwer, 
Hoe geruster in 't gevaar. 
 
Hollands Maagd in 't harnas blinkend - 
O! die heldendos staat schoon! 
't Dierbaar erf is niet meer zinkend, 
't Lied der vad'ren hooger klinkend, 
Leeuwenmoed in Bato's zoon! 
Kracht begeert zij van haar helden, 
Als het eer en vrijheid geldt; 
't Late nageslacht zal melden, 
Wat zich ons geslacht voorspelt. 
 
Eenmaal, als de braven slapen, 
Thans geschaard om Nassau's vaan, 
En een tal van jonge knapen 
's Vaders vreeslijk oorlogswapen 
Dankbaar aan den wand zal slaan, - 
Dan verblijdt zich 't Hollandsch harte 
In 't gelauwerd voorgeslacht, 
Dat een' bangen noodstorm tartte, 
Één in wil en één in kracht. 
 
Stijg dan glorie, roem der vad'ren! 
Één in wil en één in kracht. 
Gloeit het heldenbloed in de ad'ren. 
Eens getuigt, historie blad'ren! 
Dat geen vuige landverrad'ren 
Strafloos 't erfdeel durfden nad'ren, 
Rijk aan helden, rijk aan kracht! 
Niet in weelde groent zijn lauwer; 
Naakt de strijd, de moed is daar: 
Want hoe banger, hoe getrouwer, 
Hoe geruster in 't gevaar. 


Purmerende, Julij 1831.


l.w....k.







{==540==} {>>pagina-aanduiding<<}

Het Hollandsch meisje.


Zoude ik morren, zoude ik klagen, 
Dat mijn minnaar mij verliet, 
En, met Hollands duizendtallen, 
Ook den Belgen weêrstand biedt? 
Neen, schoon mij het afscheid griefde, 
En 'k zijn dierbaar bijzijn mis, 
'k Min, kan 't zijn, hem nog te sterker, 
Nu hij bij die dapp'ren is; 
Nu hij voor zijn land en Koning 
't Blinkend zwaard heeft aangegord, 
En, bij 't steken der trompetten, 
Moedig op den vijand stort. 
Of zou mij een man bekoren, 
Die geen vuur in de ad'ren heeft, 
En, nu 't vaderland in nood is, 
Geenszins meê ter redding streeft? 
Die, van liefde en teêrheid dweepend, 
Steeds om lonk en kusje vraagt, 
Maar mij met geen krachtige armen 
In het uur des onspoeds schraagt? 
Neen, o neen! het Hollandsch meisje 
Is der moeder niet onwaard! 
't Plekje, waar het zorgloos speelde, 
Blijft ook haar het liefste op aard'. 
Wel dan, Willem, dat ge uw krachten 
Ook dien dierb'ren erfgrond leent! 
Schoon 't uwe Anna hard moog vallen, 
't Heeft ons naauwer nog vereend. 
Moedig op de baan der eere, 
Steeds getrouw aan eed en pligt, 
En, in 't barnen der gevaren, 
't Heldenhart omhoog gerigt! 
‘God zij met ons!’ zij de bede, 
Die gij met uw makkers slaakt! 
‘God zij met ons!’ zij de leuze, 
Als gij 's vijands drommen naakt! 
Ja, Hij zij uw hulp in 't strijden, 
Deele u roem en zege meê, 
Sterke Hollands dierb'ren Koning, 
Schenke ons eerlang rust en vreê! 
Dan keert gij, bedekt met lauw'ren, 
Aan mijn minnend harte weêr, 
En, voor 't echtaltaar vereenigd, 
Scheide ons niets op aarde meer! 


Almelo, 17 Julij 1831.


g. ten bruggencate, hz.






{==541==} {>>pagina-aanduiding<<}

Iets over en van Pieter Nieuwland.

Onder de uitstekende Mannen, naar den mensch gesproken door eenen te vroegen dood aan de Maatschappij ontvallen, blijft nieuwland eene der eerste plaatsen bekleeden. Wie toch zoude haar beter verdienen dan hij, die als Geleerde zoo beroemd, als Mensch zoo beminnelijk was? Vroeg naar hoogere bestemming geroepen, heeft hij veel, maar nooit genoeg ter herinnering nagelaten. Inzonderheid zoude men meerdere van die bevallige gedichtjes van hem wenschen te bezitten, waar zijn fijne smaak, zijn edel hart zoo zeer in uitblinken.
Waarschijnlijk zijn er hier en daar nog enkele stukjes van hem verspreid, die, ter eene of andere gelegenheid vervaardigd, evenwel niet met de gewone Gelegenheidsgedichten gelijk te stellen zijn. Het ware te wenschen, dat, wie in het bezit van iets dergelijks is, of het weet te verkrijgen, zulks mogt mededeelen.
Het nevensgaande versje, in eene Vriendenrol geschreven, kwam ons voor, wel waardig te zijn, op deze wijze aan de vergetelheid onttrokken te worden. Oordeelt Gij, Mijnheer de Redacteur, er insgelijks dus over, zoo wordt U een afschrift ter plaatsing in de Letteroefeningen aangeboden. Kieschheidshalve verzwijgen wij den naam van haar, voor wie het werd vervaardigd; ofschoon de opregte nieuwland ook hier geene vleitaal heeft gebezigd. Marie was waardig, dus door nieuwland toegesproken te worden. Dit getuigen zij, die haar kenden, en voor wie hare nagedachtenis onvergetelijk blijft.

Schoon is de roos, waarmeê ge uw' boezem tooit, 
Doch kort haar bloei! - Ter naauwernood ontloken, 
Verwelkt zij ras, van haren steel gebroken, 
Of wordt, door zon en wind, ontbladerd en verstrooid. 
 
Bevallig lacht, en met volmaakter schoon, 
De lieve roos, die we op uw kaak zien blozen: 
Een storm verniele in veld en bosch de rozen, 
Zijn woede deert geen bloem op zachte maagdekoon, 

{==542==} {>>pagina-aanduiding<<}

Doch ook die bloem heeft eens haar' herfst te duchten! 
Frisch is haar blos in 's levens ochtendluchten; 
Dof is die blos en flaauw, door de avondzon bestraald. 
 
Maar geen geweld van 's levens winterstormen 
Kan ooit de roos van hart en geest misvormen, 
Waarmeê gij, o Marie! in al uw' luister praalt. 
 
nieuwland. 








De veldtogt van veertien dagen.


Geeft de Almagt eer! de schoonste zegepraal 
Bekroont ons regt en onzer helden staal, 
En doet oud-Nederland weêr de oude glorie dragen: 
De vaan van Nassau triomfeert; 
Der Belgen trotsche waan ligt in het stof verneêrd, 
Vernietigd door den roem van veertien grootsche dagen. 
 
Waar toeft de magt, die ons weêrstond, 
Aan wie een Leopold zich, tot zijn schand', verbond? - 
Zij vlood voor 't vuur en staal van onze Burgerscharen. 
De Britsche Consul ziet alleen 
Een' drom verraders om zich heen 
En 't magtloos overschot van Brussels moordenaren. 
 
Het heer, dat onzen moed en kracht niet kon weêrstaan, 
Bukt, smeekend, voor de Oranjevaan; 
't Bezit noch deugd noch eer, om helden weer te bieden; 
't Geboeft', dat ons geduld met smaad en hoon vergold, 
Dringt angstig zich om Leopold, 
En beider heil bestaat in voor ons heir te vlieden. 
 
Maar, bij het klimmen van dien nood, 
Waarbij de Geest des Kwaads noch raad noch bijstand bood, 
Stort zich de Belg in Moloch's armen; 
Hij smeekt, geblaakt door 't vuur, dat hem de borst verzengt, 
Daar hij zijn' Afgod offers brengt, 
Het wufte Frankrijk om erbarmen. 

{==543==} {>>pagina-aanduiding<<}

En Frankrijk helpt? - Zijn heirmagt staat gereed. 
Een volk, dat Vorsten moordde of van hunn' zetel smeet, 
Vloeit nooit eene eedle zucht door de aders; 
Het volgt den wrevlen wenk van 't opgeworpen Hoofd, 
En voegt zich, voor 't gevoel van deugd en eer verdoofd, 
Bij voorkeuze aan de zij' van muiters en verraders. 
 
De Brit, die met ons vuur het trotsche Algiers bestreed, 
Verbreekt den duurgezworen eed, 
En lacht met woord en trouw en spot met staatsverdragen; 
Belooft zijn hulp aan 't snoodst gebroed, 
Veracht Oranje's deugdlijk bloed, 
Ja dreigt aan Amsterdam den brand van Koppenhagen! 
 
Terug nu, dappre Heldenschaar! 
Waar Fransch en Britsch geweld u van rondom begrimmen; 
Reeds steeg uw glorie hoog; zij kan niet hooger klimmen; - 
Terug, voor de overmagt en 't plettrend krijgsgevaar! 
Waar een Leonidas voor Xerxes' magt moet bukken, 
Daar strekt het zwichten nooit tot schand'; 
Waar wijsheid helden noopt, geen lauwren meer te plukken, 
Redt eervol wijken vaak het veege vaderland. 
 
Roep, zwakke Leopold! van uw' vergruisden zetel, 
Der Franschen heirmagt op; vlei met gebeên hunn' Vorst! 
Volg Isrels Koning na, Godtergende en vermetel, 
Die Endors toovermaagd ter redding vragen dorst! 
Wel zal geen bleeke schim het Godlijk oordeel spreken; 
Die toespraak zijt gij zelfs onwaard'; 
Maar op uw schuldig hoofd zal zich de Hemel wreken, 
En van uw' val getuige de aard'! 
 
De Fransche Python sprak; - gij hebt zijn taal vernomen; 
Ras volgt de straf het misdrijf na. 
God is aan onze spits; Hij leidt ons; ja, wij komen, 
En Leuven wordt voor u het Belgisch Gilboa. 
Daar zinkt uw valsche roem; een roem, die nooit op aarde 
Een' enklen matten straal om zich geschoten had; 
Maar Hollands glorie blinkt met de onverdoofbre waarde, 
Die 't roemrijk voorgeslacht bezat. 

{==544==} {>>pagina-aanduiding<<}

Juich, Holland! juich! hoe hoog uw rampen klimmen; 
De lauwerkroon rust op uw dappren weêr. 
God dank! wat nooden ons begrimmen, 
De Ruyter's kroost praalt weêr met Ruyter's eer. 
Het vuigst gebroed der aard', zoo laag, zoo diep versmeten, 
Is, zwichtend voor uw heldenzwaard, 
Bij 't volk, getrouw aan God, zijn' Vorst en 't rein geweten, 
De schande van den smaad onwaard'. 
 
Geeft de Almagt roem en eer, die 't regt deed zegepralen, 
En Neêrland zege schonk voor aller volkren oog! 
Triomf! driewerf triomf! - In veld en woud en dalen 
Heft onze standerd zich omhoog. 
Zij tegen ons de kracht der Hel ook zaamgezworen, 
Wij siddren voor geen staal of doodlijk loodgegons; 
Europe en 't wereldrond mogt onze strijdleus hooren, 
En ons geschut herhaalde 't: ‘God met ons!’ 
 
Ja, ‘God met ons!’ Grootsch heeft die kreet geklonken, 
Ontaard geslacht en kroost der duisternis! - 
Dat ge in 't verderf nog niet zijt weggezonken, 
Dank, dank dit hem, wiens liefde grensloos is! 
Maar heeft, in 't eind', voor u het uur des toorns geslagen, 
En treft de roê van hem, wiens hand de heemlen meet, 
God! wie zal dan genaê voor 't Belgisch Sodom vragen? 
Wie keert Uwe almagt dan, als Gij ter vierschaar treedt? 


15 Augustus, 1831.


w.h. warnsinck, bz.


Bijschrift op Van Speyk's-toren.


Door Zeemanshoop, in naam van Neêrland, opgerigt, 
Prijk ik, van speyk ter eer, die zich, bij 't woên der Belgen, 
In 't hart van elk' Bataaf, eene eerzuil heeft gesticht, 
Door zijn' manhaften dood en roemrijk schipverdelgen. 
Hij prijst zijn voorbeeld aan: ik doel op scheepsbehoud; 
'k Wijs elken scheepsvoogd, die, in storm, hier zee moet bouwen, 
Als hij mijn' top bij dag, bij nacht mijn licht aanschouwt, 
Hoe, langs 't onzeker strand, den zekren koers te houên. 
Dus leert 's helds naam aan deez', aan geen' mijn top of licht, 
In onderscheiden nood, den onderscheiden pligt. 







Chassinet-Vers bij 's konings verjaardag.


Hem, die, in God gesterkt en op zijn regt gerust, 
De veege hulk van staat door nacht en branding voerde, 
En, wakende aan het roer, zich van zijn' koers bewust, 
Haar bank en klip onttoog, wat storm de zee beroerde, 
Den trouwen Stuurman in het barnend noodgetij, 
Viert Holland jub'lend feest. God blijv' den Koning bij! 
 
j.b. christemeijer. 





{==545==} {>>pagina-aanduiding<<}

Mengelwerk.

Verhandeling, over den verschillenden zin, in welken Jezus Christus, in het nieuwe verbond, Gods Zoon genoemd wordt. Door D. Horn, Opperconsistoriaal-raad te Weimar. (*)

Alle belijders van het Christendom stemmen daarin met elkander overeen, dat zij Jezus Christus, den onvolpre-
{==546==} {>>pagina-aanduiding<<}
zen Stichter van hunne Godsdienst, Gods Zoon noemen. Zij beroepen zich daarbij met volle regt op de H. Schrift, welke den Grootheerlijken, dien God tot heil onzes geslachts gezonden heeft, dezen verheven' naam uitdrukkelijk toevoegt. Even zeer stemmen zij, in het algemeen, daaromtrent overeen, dat door deze benaming de hoogheid van Jezus, de uitnemende waardigheid van zijn' persoon en ambt, zoo wel als zijne betrekking tot God, zijnen hemelschen Vader, wordt aangeduid. Maar anders vertoont zich de zaak, wanneer zij zich over den zin dezer woorden nader verklaren, het begrip, dat zij daarmede verbinden, juister bepalen, de kenmerken deszelven vollediger opgeven, en met eigene woorden zullen uitdrukken, wat zij van Jezus, den Zoon Gods, denken. Alsdan kan men niet voorbijzien, dat hem deze naam door alle zijne vereerders geenszins in denzelfden zin wordt toegelegd; schoon zich ieder daarbij op de H. Schrift beroept, en beweert, dat hij J.C. den verheven' titel van Zoon Gods in geen' anderen zin geeft, dan die daar bedoeld wordt. Nu zou het niet onmogelijk zijn, dat hier waarachtige dwaling plaats had. Men kon, door verkeerde opvatting van hetgeen de H. Schrift daaromtrent heeft, worden misleid; men kon, met te voren opgevatte meeningen, in dezelve zoeken en dan ook vinden, wat anderen niet, althans niet zoodanig, daaruit weten af te leiden. Doch vooronderstellen wij, dat dit het geval niet is; nemen wij aan, dat elks beroep op de Schrift gegrond is; zoo geraken wij natuurlijk tot het vermoeden, dat de naam van Zoon Gods welligt in de H. Boeken zelve niet altijd en overal in denzelfden zin op Jezus wordt toegepast; dat het hierbij ten gronde liggende begrip misschien wijzigingen toelaat, die hier en daar meer of minder voor den dag komen; dat mogelijk de eene Bijbelsche Schrijver meer deze, de andere meer gene
zijde van het denkbeeld opgevat, in het licht gesteld, en naar zijne bijzondere wijze van zien heeft voorgedragen; dat, eindelijk, uit de wijze, op welke Jezus zelf zich Gods Zoon gevoelt

{==547==} {>>pagina-aanduiding<<}
en zich daaromtrent uitlaat, iets is op te maken, wat door zijne Apostelen althans niet in deszelfs oorspronkelijke eenvoudigheid is opgevat. Verrassen of verbazen zou dergelijk iets ons geenszins; maar het zou ons aansporen, om met vernieuwde vlijt de H. Schrift na te vorschen, ten einde hieromtrent tot het meest juiste, duidelijke en volkomene inzigt te geraken. Bij een voortgezet onderzoek der H. Schrift, benevens het verstandig gebruik van alle tot deszelfs regt begrip dienende hulpmiddelen, moeten wij toch eindelijk tot zekerheid geraken, of en in hoe verre die verwijzingen op den Bijbel gegrond zijn, of niet.
Dat voornamelijk Christenleeraars tot zulk een onderzoek der H. Schrift, betrekkelijk de beteekenis van den, den Stichter des Christendoms bijzonder onderscheidenden, naam van Gods Zoon, verpligt zijn, lijdt geen twijfel. Door hun beroep tot de bron verwezen, uit welke de kennis van Jezus Christus geput wordt, behooren zij niet slechts zelve omtrent hun geloof aan den Zoon Gods tot volle gewisheid te komen, maar ook der gemeente, aan welker hoofd zij staan, Jezus, den Zoon Gods, alzoo te verkondigen, dat haar daardoor de zin der H. Schrift geopend, de vereering van J.C. bij haar bevorderd, de zuiverste schriftmatigste denkbeelden van zijne waardigheid opgewekt, en, door eene echt Bijbelsche voordragt der zaak, ook de zwakken en bevooroordeelden bevredigd worden.
Iedere wetenschappelijk gevormde zal zich gemakkelijk overtuigen, dat in het Nieuwe Verbond een viervoudige zin kan worden aangewezen, in welken de naam van Zoon Gods aan Jezus wordt gegeven. Hij wordt, namelijk, vooreerst in den Messiaanschen of Theokratischen, ten andere in een' Physischen, ten derde in een' Metaphysischen, en eindelijk ten vierde in een' zedelijlijken zin alzoo genoemd. Het volgende moge een en ander ophelderen.
I. Willen wij vooreerst den naam in den Theokratischen en Messiaanschen zin gadeslaan, zoo werpen wij

{==548==} {>>pagina-aanduiding<<}
onze blikken op de vóórchristelijke oudheid terug, en ontdekken daar, dat men de beheerschers der volken, de koningen en hoogste overheden, met den waardigheidsnaam (eertitel) van Godenzonen of Zonen Gods betitelde en vereerde. Want zij traden bij de volken in het licht, als diegenen, aan welke God of de Goden, die alles beheerschen, een deel hunner heerschappij hadden toevertrouwd, die in Hunnen naam een Goddelijk ambt bekleedden, en de plaats der hemelsche op aarde innamen. Met eerbied beschouwde men de verhevene magt, door hen geoefend; en wanneer geheele natiën zich voor hun bevel bogen, wanneer hunne weldadigheid duizenden zegende, hun toorn en ondeugd hen sidderen deed, hunne bescherming de bedrukten opbeurde en de onschuldigen veiligheid verschafte, zoo lag daarin iets zoo groots en heerlijks opgesloten, dat men van de bezitters zoodaniger magt en hoogheid zeide: ‘Zij zijn van Goddelijk geslacht.’ Deze stem laat zich door de gansche oudheid hooren. Zonen der Goden heeten in Homerus' gezangen de beheerschers der volken; als Goden vereerden de Egyptenaars hunne koningen. En niet anders was het bij het volk, welks oudste geschiedenis onze H. Boeken bevatten. Toen Mozes voor de Israëlieten eene Theokratie of Godsregering, een' Godsstaat gegrondvest, en tusschen dezen en deszelfs onzigtbaren Opperheer en Koning in den hemel een verbond gesticht had, lag het in den aard dezer burgerlijk-godsdienstige inrigting, dat hunne overheden den Joden plaatsvervangers van God waren, en dat zij met den naam van Zonen Gods bestempeld werden. Toen zij, in het vervolg, de regering aan koningen toevertrouwden, erkenden zij dezen als de plaatsbekleeders van hunnen Volksgod, en droegen den bedoelden eertitel op hen over. Wij vinden de bewijzen in de Schriften des O. Verbonds. Volgens Ps. 82 treedt God als Regter onder de Goden, d.i. onder zijne plaatsbekleeders, de regenten en overheden op aarde, en bestraft
ze wegens geschondene geregtigheid. ‘Ik hebbe wel gezegd,’ zegt Hij, ‘gij

{==549==} {>>pagina-aanduiding<<}
zijt Goden, en gij zijt allen kinderen des Allerhoogsten; nogtans zult gij sterven, als een mensch,’ enz. De 89ste Psalm gedenkt de belofte, welke God aan David, met betrekking op de duurzaamheid des koningschaps in zijn geslacht, had gedaan, en laat God vs. 28 aldus spreken: ‘Ook zal ik hem ten eerstgeboren Zone stellen, ten hoogsten over de Koningen der aarde.’ II Samuël VII:14 laat God aan koning David met betrekking tot zijnen zoon verklaren: ‘Ik zal hem zijn tot eenen Vader, en hij zal mij zijn tot eenen Zoon.’ En in het bekende loflied op eenen door God geliefden koning, tegen welken zich de magtigen te vergeefs oproerig verhieven, Psalm 2, verkondigt deze de uitspraak des Heeren: ‘Gij zijt mijn Zoon; heden heb ik u gegenereerd.’ Zoo had diensvolgens de naam Zoon Gods bij het volk Israël eene Theokratische (met de Godsregering van dien staat in verband staande) beteekenis: want hij werd aan diegenen gegeven, welke als koningen de plaats des onzigtbaren Opperheers onder hen bekleedden.
In deze Theokratische beteekenis nu werd die naam in den loop der tijden ook op dien grooten Koning overgedragen, welken de Joden als den hersteller van een verdwenen glansrijk en gelukkig tijdperk, en als den schepper eens nieuwen, het gelukkigst verledene ver overtreffenden tijds, met verlangen tegenzagen, en dien zij naderhand den Messias noemden. De hoop op dezen redder en heilaanbrenger, onder het gevoel der ellende ontstaan, dat inzonderheid door de verdeeling des volks in twee, elkander gedurig vijandige, bijzondere rijken veroorzaakt werd, ontwikkelde zich gedurig meer, toen het volk gestadig in dieper onheil verzonk, en ten laatste van zijne zelfstandigheid beroofd en naar Azië en Babylonië werd overgebragt. Dezelfde hoop werd gevoed door het godvruchtig vertrouwen hunner Profeten, die niet ophielden, het volk, gedurende deszelfs toenemend verval en ellende, tot bekeering en vasthouden aan God te vermanen, en hetzelve, bekeerd zijnde, redding en gelukzaligheid, in den naam van God, te verkondigen.

{==550==} {>>pagina-aanduiding<<}
Dezelfde hoop vestigde zich op de verschijning eens uitstekend magtigen en wijzen, door Gods beschikking uit het geslacht van David afstammenden Konings, die, als hij, het verdeelde volk tot één rijk verbinden, hetzelve van zijne uitwendige vijanden bevrijden, en inwendig de ware vereering van God herstellen en volmaken, des volks neigingen en zeden verbeteren en daardoor eenen heugelijken en gelukkigen toestand voor hetzelve gronden zou. Zoo vinden wij de verwachting in het algemeen voorgesteld in de schriften der Profeten, die deels vóór de ballingschap des volks, aan den Euphraat en Tiger, deels gedurende dezelve, deels daarna, als vermaners, wachters en vertroosters voor hetzelve optraden. Het is niet te miskennen, dat deze edele mannen, vooral in den laatsten tijd van het profetendom, aan de Messiaansche verwachtingen een zedelijk-godsdienstig karakter gaven, en dat de wijssten en besten onder hunne medeburgers daarin met hen overeenstemden; doch dit werd door den grooten hoop meestal over het hoofd gezien, die, zoo niet alleen, althans voornamelijk, het denkbeeld van uitwendige vrijheid en voorspoed behield. De verheven personaadje, die deze deels edeler, deels bekrompener uitzigten zou verwezenlijken, vinden wij eerst in het boek van Daniël met den naam van Messias bestempeld, Daniël IX:24 en 25; in een boek derhalve, van 't welk onderscheidene deelen niet vóór den tijd der Makkabeërs kunnen vervaardigd zijn. Dat nu gedurende dien tijd tot op Christus deze Messiaansche verwachting en het denkbeeld omtrent denzelven, in den geest en de meening des volks, op velerlei wijze uitgewerkt en gevormd werd, spreekt als van zelve. Ook kwam het ten tijde van Jezus genoeg aan den dag, dat men in den verwachten grooten helper niet bloot aan een' hersteller der burgerlijke onafhankelijkheid, een' verbeteraar van Godsdienst en zeden en schepper eens ongemeen gelukkigen toestands
dacht, maar dat velen van hem ook de opwekking der dooden, de verwinning van Satan en de oprigting eens duizendjarigen rijks verwachtten.

{==551==} {>>pagina-aanduiding<<}
Gedurende den tijd nu, dat zich de hoop op den Messias ontwikkelde en vormde, werd denzelven ook de naam en waardigheid van Zoon Gods, in overeenstemming met de denk- en spreekwijze der voorouderen, toegelegd; en het volk en zijne voorgangers gewenden zich, beide namen zoo met elkander te verbinden, dat de laatste het eigendommelijke, vereerende praedikaat des eersten werd, ja dat zij met den naam van Zone Gods, zonder meer, den Messias aanduidden. Want men ziet uit de Evangelische verhalen van het N. Verbond, dat, wanneer het volk Christus Gods Zoon noemt, of wanneer de Schriftgeleerden en Overpriesters van hem als den Zoon Gods handelen, zij met dezen naam geen nieuw denkbeeld, geen hun tot hiertoe vreemd begrip willen uitdrukken, maar dat zij dien geheel in den gewonen Messiaanschen zin gebruiken, volgens welken dezelve bij hun volk aan de koningen als Gods plaatsbekleeders gegeven werd, slechts met deze verheffing en nadruk, dat, dewijl bij hen de Messias de verhevenste aller koningen was, de naam Zoon Gods hem ook in den verhevensten zin, als den hoogsten plaatsbekleeder van God op aarde, werd gegeven.
Jezus nu trad onder zijn volk op als de lang verwachte, de Messias of Christus. Als zoodanig wordt hij door het gansche N.V. verkondigd; daarvoor verklaarde hij zich zelf. Wel niet in den aardschen zin, in welken het volk eenen koninklijken redder, bevrijder en zaligmaker verwachtte, maar toch als den Messias, als den koninklijken stichter van een nieuw rijk, en als den heilaanbrenger allen, die aan hetzelve deel zouden nemen. Zijne uitdrukkelijke verklaringen, zijn gansche zin en geest, zijn geheele doen en laten duiden aan, dat hij geen oogmerk had, de ijdele, zinnelijke verwachtingen zijns volks te bevredigen, en dat hij alles in het werk stelde, om zich tegen deszelfs onstuimigen drang tot dat einde te onttrekken. Hij had het denkbeeld van eenen Messias in deszelfs hoogste reinheid en verhevenheid opgevat, en drukte dit ook bij zijn eerste optreden uit,

{==552==} {>>pagina-aanduiding<<}
met de woorden: ‘Bekeert u; het koningrijk der hemelen is nabij gekomen.’ Hij wilde eene inrigting daarstellen, in welke, van tijd tot tijd, alle onze geslachtsgenooten, zonder eenig opzigt tot de burgerlijke maatschappij, aan welke zij behoorden, tot eene groote gemeente van door zijne Godsdienst verlichte, zedelijk veredelde en daardoor gelukkige vereerders van God zouden verbonden worden. In deze wilde hij als geestelijk koning heerschen en geluk verspreiden, niet door aardsch geweld, maar door kracht der waarheid en door de verpligting van al derzelver leden tot eene gewillige gehoorzaamheid aan den heiligen wil van zijnen en hunnen hemelschen Vader; niet uit eigene volmagt, maar als plaatsbekleeder van God, die hem gezonden had, en naar wien het rijk, dat hij grondvestte, zijn' naam, het rijk van God, droeg.
Het is derhalve uitgemaakt, dat hij als de Messias onder zijn volk verscheen, schoon in eenen veel hoogeren zin, dan dit volk meende. Doch, verscheen hij als zoodanig, zoo werd hem ook de naam van Zoon Gods, waar deze naar het spraakgebruik des volks op hem werd toegepast, in den Messiaanschen zin eener koninklijke waardigheid gegeven. Daarvan bevat het N.V. zoo duidelijke bewijzen, dat wij slechts eenige behoeven op te noemen. Wanneer Matth. III:17 verhaald wordt, dat Joannes, toen hij Jezus doopte, de Goddelijke verklaring hoorde: ‘Deze is mijn Zoon, mijn geliefde, in welken ik mijn welbehagen heb,’ zoo valt het niet te miskennen, dat men daarmede heeft willen zeggen, dat God Jezus als den beloofden Messias, terstond bij den aanvang van zijn groot werk, plegtig heeft erkend, en dat de Dooper, die naderhand Jezus vragen liet: ‘Zijt gij het, die komen zou, of verwachten wij eenen anderen?’ volstrekt geen' anderen zin daarmede verbonden heeft. Volgens Matth. XVI:13 had Jezus zijnen jongeren gevraagd, voor wien hem de menschen hielden, en, toen hem dezen daarop geantwoord hadden, de vraag tot hen gekeerd: ‘Maar gij, wie zegt

{==553==} {>>pagina-aanduiding<<}
gij, dat ik ben?’ Daarop antwoordde Petrus: ‘Gij zijt de Christus, de Zoon des levenden Gods,’ en verbindt, op de gewone wijze, de beide namen Messias en Zoon Gods, het verhevene subjekt en het plegtige praedikaat, zoodat aan eenen anderen, dan den Messiaanschen zin des naams van Zoon Gods, volstrekt niet gedacht kan worden. Het bijwoord levende God verandert de zaak in geen opzigt; want hetzelve heeft zijne betrekking alleen op God, en moet dezen, in tegenstelling der doode (niet-) Goden, in zijne wezenlijkheid voorstellen. Wanneer, volgens Matth. XXVII:39-43, Jezus aan het kruis, deels door voorbijgangers, deels door de Overpriesters, Schriftgeleerden en Ouderlingen, bespot wordt, zoodat zij zeggen: ‘Indien gij Gods Zoon zijt, zoo kom af van het kruis;’ - ‘is hij de Koning Israëls, zoo kome hij nu af van het kruis, en wij zullen in hem gelooven;’ - ‘hij heeft gezegd: ‘ik ben Gods Zoon,’ - zoo ziet een ieder, dat zij deze uitdrukkingen: de Koning Israëls en Zoon Gods, als gelijkluidend bezigen, en dat dus de laatste geheel in den Messiaanschen zin omtrent hem gebruikt wordt.
Doch is het uitgemaakt, dat Jezus den naam van Zoon Gods in het N.V. het eerst in dezen zin werd toegelegd, zoo blijkt daaruit, hoe wij als Christelijke predikers Jezus te dezen opzigte in de gemeente der Christenen hebben voor te stellen, namelijk als den verhevenen, door wien de hoogste en vurigst verlangde hoop van den voortijd (der verloopene eeuwen) op eene veel hoogere en betere wijze, dan men zelf geloofde, is vervuld, - als den van God gezonden redder, die, als Gods plaatsbekleeder, niet slechts één volk, maar ons gansche geslacht van zijn drukkendst lijden verlossen, en, naar het bevel en in de mogendheid Gods, eene volkomene herschepping van zijnen toestand zou bewerken, - als den stichter van een Godsrijk op aarde, dat godsvrucht en zedelijkheid tot zijn hoogste doel zou hebben, en daarom allen, die den heiligen wil van God door blijmoedige gehoorzaamheid wilden huldigen, het burgerregt

{==554==} {>>pagina-aanduiding<<}
zou schenken, - als den Heiland en Zaligmaker, die ons gansche geslacht op den eenigen regten weg, dien namelijk der godsdienstige en zedelijke veredeling, tot de ware godzaligheid zou leiden, overtuigd dat voor hetzelve, zonder vroomheid, liefde en deugd, ook in het bezit van alle aardsche goederen en het genot aller aardsche vreugde, geen waarachtig heil te vinden is, maar dat het alleen door reiniging en verbetering zijner denkwijze, gezindheid en zeden, door middel van geloofsleeringen en zedelijke geboden, welke hij (Jezus) hetzelve, ter omhelzing en naleving, in den naam van God voordroeg, voor smartelijke dwalingen bewaard en tot het genot van waarachtig en duurzaam welzijn gebragt kon worden, - als den geestelijken, hemelschen Koning, die in zijn rijk op aarde, in de Christenheid, onophoudelijk de eeuwige wetten Gods doet gelden, door de waarheid over de verstanden en harten der Christenen eene Goddelijke heerschappij voert, de zedelijke orde onder hen, trots alle aanvallen en stoornissen door wereldgezind- en dwaasheid, beschermt en in stand houdt, al de besten en edelsten tot bevordering zijner heilige oogmerken, ter verbreiding van licht, liefde en godsvrucht, in zijne groote Christengemeente vereenigt, de algemeene welvaart op waarheid, regt, pligt en deugd grondvest en staande houdt, en voor wien daarom al die millioenen op aarde, welke zijnen naam dragen en zijne geestelijke mogendheid gevoelen, met regt hunne knieën buigen, om hem, den Heer en Koning der Christenheid, dankbaar te vereeren.
II. De vraag, of Jezus in het N.V. in een' physischen (natuurlijken) zin Gods Zoon genoemd wordt, zou niet te pas komen, zoo niet twee Bijbelsche Schrijvers, Mattheus en Lucas, daartoe aanleiding gaven, welke in den aanvang van hun verhaal der levensgeschiedenis van Jezus, en wel de eerste met aanhaling eener bij Jezaia (VII:14) aangetroffene en in later' tijd op den verwachten Messias toegepaste plaats, zeggen, dat Jezus zonder toedoen eens menschelijken vaders, op eene buitenge-
{==555==} {>>pagina-aanduiding<<}
wone wijze, door den H. Geest en de kracht des Allerhoogsten, geteeld is, waarbij nog door Lucas de woorden van den, Maria deze wonderbare gebeurtenis vooraf verkondigenden, Engel gevoegd worden: ‘Daarom ook het heilige, dat uit u geboren zal worden, zal Gods Zoon genoemd worden.’ Vergeefs heeft men, door het wonderbare dezes verhaals verrast, tegen de echtheid der beide eerste hoofdstukken van Mattheus twijfelingen opgeworpen, en ten aanzien des Evangelies van Lucas de bedenking willen doen gelden, dat het met opzigt tot zijne inleidende verhalen geene volkomene zekerheid verleende, omdat het met het (niet kanonieke) Evangelie van Marcion overeenstemde, en dit het begin des Evangelies van Lucas niet gehad had: want gene twijfelingen werden door de beste Grieksche handschriften en derzelver vertalingen opgeheven, en deze bedenking verliest daardoor alle kracht, dat het Evangelie van Marcion voor niets anders, dan een verminkt Evangelie van Lucas, kan gehouden worden. Vraagt men derhalve slechts daarnaar, of in het N.V. waarlijk van eene wonderbare generatie van Jezus gesproken wordt; of Jezus daar, waar dit vermeld wordt, in eenen natuurlijken zin Gods Zoon wordt genoemd, in tegenstelling van eenen natuurlijken menschenzoon, zoo moet deze vraag met ‘ja’ beantwoord worden.
Doch het is eene andere vraag, wanneer men de zaak zelve en hare geloofwaardigheid wil onderzoeken; en wij hebben van dezelve hier slechts in zoo verre te gewagen, als het op de wijze, hoe de Christenprediker het Bijbelsche verhaal van deze wondergebeurtenis behandelt, eenigen invloed heeft. Wij weten, dat, reeds tegen het einde der eerste eeuw, de Gnostiek Ceriathus, die in Klein-Azië als leeraar optrad, van Jezus zeide, dat hij even als ieder ander mensch voortgebragt was; desgelijks, dat de Joodsch-Christelijke aanhang der Ebioniten in Palestina de bovennatuurlijke generatie en geboorte van Jezus niet aannam, maar hem voor eenen zoon van Jozef en Maria verklaarde. Waaruit wij be-
{==556==} {>>pagina-aanduiding<<}
sluiten, dat de ontstaande of reeds bestaande meening omtrent eenen wonderbaren oorsprong van Jezus geenszins algemeene toestemming vond, schoon wij ook op het gevoelen van dien Gnostiek noch dier bevooroordeelden veel prijs kunnen stellen. Maar dit zeker verdient in aanmerking genomen te worden, dat, behalve het boven aangeduide verhaal van Mattheus en Lucas, van zulken bovennatuurlijken oorsprong van Jezus in het gansche N.V. verder geen gewag wordt gemaakt. Jezus zelf, wanneer hij van zijne verschijning op aarde spreekt, zegt, dat hij ‘van den Vader gekomen is, door den Vader gezonden, van den hemel neêrgedaald;’ doch nergens noemt hij God, in een' physischen zin, zijnen vader. Zijne moeder, Maria, welke te zamen met Jozef den twaalfjarigen knaap Jezus in den tempel te Jeruzalem vond, zegt tot hem: ‘Uw vader en ik hebben u met smart gezocht.’ Het volk noemt hem een' zoon Jozefs. Geen der Apostelen, Mattheus uitgezonderd, gedenkt de gansche zaak, die toch der vermeldinge wel waardig was geweest. Wanneer Paulus van den aardschen oorsprong van Jezus spreekt, zoo zegt hij, dat hij ‘naar het vleesch van David afstamt.’ Bij dit stilzwijgen der bij dezelve belanghebbenden, van eene zaak, die op
zichzelve onbegrijpelijk is, behoeft men zich waarlijk niet te verwonderen, wanneer velen zwarigheid gemaakt hebben en nog maken, dezelve als eene gebeurde zaak aan te nemen, maar zlch veeleer voor geregtigd houden, het geloof aan dezelve en het verhaal daarvan als de vrucht der hooge bewondering te beschouwen, volgens welke een in zijne beschaving nog niet verre gevorderd volk den verhevensten zijner tijdgenooten en den grootsten zijner weldoeners niet beter, dan door het aannemen eener onmiddelbare afstamming van God, meende te kunnen eeren; gelijk trouwens de geschiedkundige overleveringen der aloudheid genoegzame bewijzen opleveren, dat onder soortgelijke omstandigheden soortgelijks hebbe plaats gegrepen. Dat de bedachtzaamste en schranderste Godgeleerden van onzen tijd (b.v.

{==557==} {>>pagina-aanduiding<<}
Schmidt, Henke, Ammon) hiervoor uitkwamen en uitkomen mogten, is buiten tegenspraak een teeken van deszelfs vergevorderde beschaving, en van de verkregene, belangrijke overtuiging, dat de waardigheid van onzen Heiland en de grootheerlijkheid van zijn werk en verdienste van deze zijne bovennatuurlijke teling en geboorte geheel niet afhangt, en dat zijne hooge vereerenswaardigheid op gansch andere, onbewegelijke gronden berust.
Het bestaan van Jezus, den verhevensten weldoener der menschen, is Gods werk. God had zijne verschijning voorbereid, door de verwekte hoop op eenen redder en heilaanbrenger; Hij had de behoefte aan eenen zoodanigen in 's menschen borst opgewekt en onderhouden. Toen deze geboren werd, toen zich zijn menschelijk bestaan langzamerhand ontwikkelde, zijne edele geaardheid aan den dag kwam en de volheid der in hem wonende Godskracht zich uitbreidde, sloegen zijne broederen de blikken van hem op den hemel en zeiden: ‘De kracht des Allerhoogsten heeft hem gevormd.’ Job XXXIII:4. De geest Gods heeft mij gemaakt, en de adem des Almagtigen heeft mij het leven gegeven.

(Het vervolg en slot hierna.)


Een en ander over de cholera.

De Cholera, die sedert eenigen tijd, ook in ons werelddeel, onder de menschheid schrik en verderf begint te verspreiden, en over geheel Europa haar moordend gebied dreigt uit te breiden, is nog ver af van genoegzaam bij de geneeskundigen bekend te zijn, om er eene redelijke (rationele) behandeling, die zich door hare gunstige gevolgen van de tot hiertoe beproefde onderscheidt, op te kunnen toepassen. Integendeel loopen de berigten over haren oorsprong, hare wijze van ontstaan, hare toevallen, de behandeling enz. evenzeer uiteen, als de onderscheidene namen oneigenlijk zijn, waarmede men

{==558==} {>>pagina-aanduiding<<}
dezen geesel des menschdoms heeft willen aanduiden. χολέρα toch, van χολὴ afgeleid, is eene ziekte, die zich door braking en ontlasting van gal kenmerkt; bij deze ziekte echter is de uitstorting van gal in de darmbuis veeleer geheel belemmerd, en worden er witte en heldere vochten uitgeworpen. De naam van Cholera morbus is echter nog oneigenlijker: Cholera is zoo wel als morbus een substantivum, en niet, gelijk in No. 29, bl. 62, van den Kunst- en Letterbode gezegd wordt, een adjectivum. χολέρα komt reeds bij hippocrates (de Epid. Lib. IV. Sect. 7. No. 10.) en bij celsus (Lib. IV. Cap. 11.) als zelfstandig naamwoord voor. Maar verder (ibid. No. 70) gebruikt hippocrates ook het adjectivum χολερικα met παθεα, hetwelk wij, misschien door eene druk- of schrijffout, vertaald vinden door Cholera morbus. Veelligt mogen wij hier wel de aanleiding tot dezen oneigenlijken naam zoeken. Wil men dus den naam morbus blijven behouden, dan schrijve men Cholericus morbus; niet Cholera morbus, noch Cholerus morbus, gelijk op de aangehaalde plaats in den Letterbode geleerd wordt. Maar ook over de uitspraak van χολέρα heerscht nog geen gelijk gevoelen. Sommigen laten den klemtoon op ο, anderen op ε vallen. Dezen beroepen zich op de afleiding van
χολὴ, en gebruiken de arsis of den accentus voor eene lange voetmaat; genen lezen, gelijk alle woorden op ρα, ook hier de ε kort, en slaan minder acht op de verheffing of arsis. Zonderling is echter de verklaring van eenen geneesheer, die, met zichzelven ingenomen, getuigde, veel aan het Grieksch te hebben gedaan, en beweerde, dat men in het Grieksch χολὲρα, maar in het Latijn Choléra lezen moest. - Maar hoe dan in het Hollandsch, in het Fransch, Engelsch, Duitsch, Russisch enz.? - Hoe dit ook zij, voor dezulken, die aan den naam veel waarde hechten en zich met χολέρα niet kunnen vereenigen, meenen wij dien van ἄχολερα te mogen aanbevelen.
Aangaande den oorsprong der ziekte verwondert het

{==559==} {>>pagina-aanduiding<<}
ons, bij sommige Schrijvers aangeteekend te vinden, dat dellon, in zijne Voyage aux Indes orientales, Amst. 1689, reeds deze Oostindische Cholera beschreven zou hebben. Dit is echter zoo niet. Bl. 300 vermeldt hij die ziekte, welke de Indianen Mordechi noemen, waarvan hij de teekenen aldus opgeeft: ‘Ses signes sont grande altération, douleur de tête, inquiétude, fièvre, délire, flux de ventre et vomissement: le pouls est fort et inégal, les urines rouges ou blanches, mais toujours claires’ enz. Bij de Cholera, daarentegen, is de urine-afscheiding onderdrukt; terwijl de Mordechi zich noch door hevige krampen in den buik, noch der ledematen, gelijk de Cholera, kenmerkt. Dat beide ziekten van elkander verschillen, blijkt ook nog uit de Voyage aux Indes orientales et à la Chine depuis 1774 jusqu'en 1781 van sonnerat. Hier lezen wij, pag. 200 en verv., een goed beeld der Cholera; waarna hij van de ziekte Mordechi (in het Fransch mort de chien, omdat Mordechi, van het Perzisch afgeleid, sterven, vermoorden beteekent) in onderscheiding der Cholera spreekt, terwijl hij dezelve enkel aan onderdrukte huiduitwaseming, het slapen in de opene lucht enz. toeschrijft.
Misschien is het niet geheel vreemd aan de waarheid, aan te nemen, dat de van ouds genaamde Cholera, reeds door hippocrates en celsus op de boven aangehaalde plaatsen en door zacutus lusitanus, en sydenham in zijne Opera, als epidemische ziekte beschreven, van denzelfden aard is als die gene, welke tusschen en bij de keerkringen in de laatste jaren, het zij sporadisch of epidemisch, geheerscht heeft, en aldaar, door onbekende oorzaken, een besmettelijk vermogen heeft verkregen, waardoor zij zich, eenigzins gewijzigd, maar heviger, verder en ook naar Europa heeft kunnen verspreiden.
Maar ook met betrekking tot de voorbeschikkende en gelegenheidgevende oorzaken zoo min, als over de al of niet besmettelijkheid dezer ziekte, schijnt het pleit bij sommige geneeskundigen volkomen beslecht te zijn. Zoe-
{==560==} {>>pagina-aanduiding<<}
ken velen de voorbeschiktheid toch bij de zoodanigen, die aan eene buitensporige leefwijze, aan misbruik van geestrijke dranken schuldig maken, of zich door inspanningen van de ziel of het ligchaam, door waken enz. uitputten, of zich boven neêrdrukkende zielsaandoeningen, als vrees voor besmetting, kommer, verdriet, niet kunnen verheffen, en die eene weldadige opgeruimdheid der ziele en het vertrouwen op eene zorgende Voorzienigheid ontberen; zien sommigen wederom jonge kinderen en vrouwen meer verschoond, dan oudere van jaren en mannen; de ervaring van anderen schijnt, op hare beurt, te leeren, dat de vatbaarheid voor de Cholera, zonder deze oorzaken in aanmerking te nemen, bij kinderen van 4 tot 15 jaren geringer is dan bij volwassenen, en dat van de 15 tot 45 jaren de vatbaarheid het grootste is, doch de sterfte toeneemt, hoe ouder de lijder is. Dit wordt althans bewezen door de volgende tafel van een Cholera-ziekenhuis te Warschau, 21 Nov. l.l. opgemaakt, waarin zich toen 405 zieken bevonden:
leeftijd.	genezen.	gestorven	totaal der genezenen en gestorvenen.
		binnen 24 uren.	na 24 uren.	Zamen.	
van 4 tot 15 jaren	13	3	7	10	23
15 - 25 -	71	5	12	17	88
25 - 35 -	57	11	23	34	91
35 - 45 -	45	15	29	44	89
45 - 55 -	20	17	18	35	55
55 - 65 -	9	21	13	34	43
65 - 80 -	4	7	5	12	16
totaal	219	totaal	186	405

Doch ook met de beoordeeling der opwekkende of gelegenheidgevende oorzaken is het niet veel beter ge-
{==561==} {>>pagina-aanduiding<<}
legen. Zij, die de besmettelijkheid niet aannemen en de ziekte in de warmere luchtstreken hebben waargenomen, schrijven haar aan het gebruik van veel en slecht voedsel, bedorven rijst, onrijpe vruchten, aan den invloed van eene zekere smetstof in den dampkring, aan groote hitte, aan onderdrukte huiduitwaseming en derg. toe, waardoor zij nu eens sporadisch, dan epidemisch zou heerschen; en zij schijnen niet te bedenken, dat, wanneer ook deze oorzaken eene doodelijke Cholera vermogen voort te brengen, dit nog geenszins tegen het bestaan eener smetstof spreekt, die, in het bloed of de afgescheidene vochten voorhanden, eenen gezonden mensch besmetten kan. Die deze ziekte in het Russische rijk hebben waargenomen, zijn dan ook veelal, door de noodlottige gevolgen, die hun het vroeger gevoelen van niet-besmettlijkheid berokkend heeft, en waardoor vele beproefde voorbehoedmiddelen, quarantaines, berookingen en derg. verzuimd en nagelaten, ja zelfs verboden werden, genoeg van hunne dwaze meening overtuigd geworden; en het is, ter liefde der menschheid, te hopen, dat zij eerlang door allen, die aan de waarheid daarvan nog twijfelen mogten, hierin worden nagevolgd, tot bevordering waarvan ongetwijfeld ook zal moeten strekken, dat men, bij de eerste verschijning der ziekte op eene plaats, de wijze van overbrenging naauwkeurig gadesla en de verspreiding der ziekte als op den voet volge, hetgeen altijd gemakkelijker zal wezen, dan wanneer er reeds vele menschen te gelijk door zijn aangetast en de ziekte voor epidemisch doorgaat.

(Het vervolg en slot hierna.)






{==562==} {>>pagina-aanduiding<<}

Leerrede tegen de moedeloosheid ten aanzien van het behoud onzes vaderlands.


Door C.W. Westerbaen, Leeraar bij de Remonstrantsch-Gereformeerde Gemeente te Amsterdam.

Matth. VIII:26a. ‘Jezus zeide tot zijne leerlingen: Wat zijt gij vreesachtig, gij kleingeloovigen!
Niet zonder goede reden eerbiedigt en roemt men nog heden, als wijs en edel, het gedrag van de Romeinsche Raadsheeren, die, na de beruchte nederlaag hunner legerbenden bij Cannae, veroorzaakt door de onvoorzigtig- en vermetelheid van één hunner Veldheeren, toen de verslagenheid en wanhoop des Romeinschen Volks zoo groot waren, dat men hannibal weldra voor de muren van Rome verwachtte, dien zelfden strafbaren Veldheer, aan het hoofd van het rampzalig overschot zijns geslagen legers tenigkeerende, niet alleen met eerbewijzen te gemoet gingen, maar ook plegtig bedankten, omdat hij aan het behoud des Vaderlands niet gewanhoopt, noch het aan zijn jammerlot overgelaten, maar, door het verzamelen zijner verstrooide benden, getoond had, dat het nog konde gered worden. - Dus werd die Staat, na de geduchtste ramp, behouden, wiens burgers, na eene kortstondige vertwijfeling, meer ware grootheid en zedelijke kracht betoonden, dan dikwerf, als zij, door de overwinning geleid, hun Kapitool zegevierend beklommen. Het is moed, standvastige mannenmoed, welke door tegenheden beproefd moet worden, en, na geduchte slagen, meest kan schitteren. Het is moed, welke, naar mate hij meer grootheid van ziel vereischt, des te eerwaardiger en luisterrijker wordt. Het is moed, in kommerlijke tijden, welke den wijze kenmerkt, den burger vereert, den held verhoogt, en het eenigste redmiddel is, om gevaren af te keeren, rampen te lenigen en alles te behouden. Moedeloosheid, integendeel, is altijd

{==563==} {>>pagina-aanduiding<<}
een vernederend bewijs van eenen overheerden geest, van een bekrompen hart, geringe deugd en zwakke godsvrucht. Zij onteert dus altijd, in meerdere of mindere mate, vooral den man, die haar blijken doet, en maakt het verderf gewis, dat anders nog te keeren was. Gelijk zij alle soorten van ellenden verhaast, zoo maakt zij die ook veel geduchter, en waar zij ook den mensch of den burger moge aangrijpen, den Christen behoorde zij nimmer te overmeesteren; want zij is zoo strijdig met de vaste beginselen van zijne Godsdienst, als jezus haar, in onze tekstwoorden, bij zijne leerlingen, schoon door geduchte gevaren bedreigd, ernstig te keer gaat en bestraft. Zij bevonden zich, namelijk, met Hem, in een klein vaartuig, op de zee van Tiberias. Dit was wel slechts een meer, of binnenzee, maar door hooge rotsbergen omringd, en dus aan onverhoedsche en hevige stormen blootgesteld. Thans werd zij zoo hevig bestookt, dat het woeden en brullen des onstuimigen elements weldra den angst der leerlingen, schoon bevarene en hieraan gewone zeelieden en visschers, ten top deed stijgen; want de golven overdekten het scheepje, en vulden het schier geheel, zoodat alles eenen onvermijdelijken dood dreigde. Het verhaal van een der Evangelisten zegt toch uitdrukkelijk: zij waren in nood. Alvorens had jezus, alle zorgen wentelende op zijnen Hemelschen Vader, van arbeid en waken afgemat, zich ter ruste begeven, die Hij, bij den toen nog stillen gang van het vaartuig, gemakkelijk vond. Doch, nu het onweder zoo geweldig opstak, werd Hij door het noodgeschrei zijner leerlingen uit den slaap gewekt. Het is blijkbaar, dat zij niet slechts vreesden voor het verschrikkelijk gebulder van wind en zeeën; maar, reeds moedeloos, schijnen zij de hoop opgegeven, en slechts geroepen te hebben: Heer! behoed ons, want wij vergaan. Niet zoo zeer tegen hunne vrees,
als wel tegen hunne vertwijfeling, schijnt dan zijn billijk verwijt gerigt te zijn geweest: Wat zijt gij vreesachtig, gij kleingeloovigen! Want om vreesachtig te zijn, was het gevaar waarlijk groot en dringend genoeg; maar dit woord zegt meer in het oorspronkelijke, en geeft te kennen, dat zij door jezus voor lafhartig en ontbloot van waren moed gehouden werden, en hun vertrouwen op Hem bijna geheel verloren hadden, gelijk de naam van kleingeloovigen duidelijk te kennen geeft. - Tegen der leerlingen moedeloosheid en vertwijfeling sprak dan jezus onze tekstwoorden uit; tegen

{==564==} {>>pagina-aanduiding<<}
de onze, hoezeer in de droevige omstandigheden van dezen tijd, moet even zeer mijne rede tot u zich verzetten, welker voorname inhoud ons, zoo wij hopen, zal overtuigen, dat wij aan het behoud onzes Vaderlands niet mogen wanhopen. - Doe Gij, Almagtige God! ons deze waarheid zoo gevoelen, dat wij met de noodige kracht en moed bezield worden, om, met Uwe hulp, het land onzer geboorte en inwoning eenmaal behouden over te leveren aan onze nakomelingen! Amen.

Gelijk jezus' leerlingen, in de geschetste omstandigheden, bevreesd waren, omdat de nood hoog geklommen was, zoo is ook onze toestand, als Nederlanders, thans zoo ongunstig, dat wij onze vrees wel gegrond mogen achten. Hoe lang en hoe veel toch heeft ons Vaderland, in onzen leeftijd, niet reeds geleden, eer de tegenwoordige nood die hoogte bereikt heeft, welke ons thans doet bidden om uitkomst! Hoe vele staatkundige omwentelingen hebben, in de laatste tijden, onze grondvesten geschokt, en, al meer en meer, den afgrond voor ons geopend! Reeds eene halve eeuw lang zijn wij, slechts met geringe tusschenpoozen, in hardnekkige en hoogst kostbare oorlogen gewikkeld geweest, en, bij herhaling, door vreemde legers overstroomd geworden. Vijanden en dusgenoemde vrienden hebben van het vette van onzen grond tot walgens toe gebrast. Men heeft de kunst, om ons uit te mergelen, tot eene verwenschte regelmatigheid gebragt gehad, de bronnen van onze welvaart, ja van geheel ons tijdelijk bestaan, grootendeels, verstopt en uitgedroogd, en ons tot eene ellende doen zinken, welke de angstvalligheid zelve, in de dagen van onzen bloei, naauwelijks mogelijk heeft kunnen achten.
Zoo jammerlijk verzwakt, en door schok op schok geteisterd, vond ons de trouwe willem de eerste, de tweede van dien grooten naam, naast God onze tijdelijke verlosser. Door zijn wijs en vaderlijk bewind, hoe zeer ook door vele tegenspoeden belemmerd, en door allergeduchtste rampen der natuur nu en dan zeer moeijelijk gemaakt, waren wij naauwelijks tot eenige verademing gekomen, of een langdurige, afmattende en hoogst kostbare krijg, in eene onzer belangrijkste bezittingen aan gene zijde van den oceaan, putte onze schatkist uit, en beroofde ons van een aanzienlijk aantal onzer dappere verdedigers. Inderdaad, indien wij een welgelijkend tafereel in de geschiedenissen vonden, dat al de

{==565==} {>>pagina-aanduiding<<}
slagen en veelsoortige ellenden vereenigde, welke, in de laatste vijftig jaren, nu bij afwisseling, dan te zamen, ons Vaderland hebben geteisterd, dan zouden wij ons een land, dat zoo veel, in zoo korten tijd, ondergaan moest, als onherstelbaar verloren, althans als naauwelijks bewoonbaar moeten voorstellen. Dat het nu nog heden bestaat, en wij, in den jongsten tijd, nog vele gelukkige dagen in hetzelve hebben mogen doorbrengen, dat moeten wij, menschelijkerwijze, aan de onvermoeide zorgen, gematigdheid en voorzigtigheid van hem, het geëerbiedigd Hoofd onzer Regering, dank weten, die het slingerend roer van de reeds lang gebeukte en naauwelijks meer drijvende kiel in sterke vuisten klemde, en ons de hoop deed scheppen, om eenmaal, na de herstelling von de grootste schade, in eene gelukkige haven gestuurd te worden. Maar, zoo wisselvallig zijn alle menselijke zaken, zoo ijdel alle onze vooruitzigten op tijdelijk geluk! ziet, daar komt een onverwachte storm uit het Zuiden op, die, met eene woede, schier zonder voorbeeld, het reeds zwakke en veege staatshulkje terugslaat en op eene der menigvuldige banken of klippen dreigt te vermorzelen. - Doch laat ons eigenlijk spreken, Toehoorders! De beeldspraak, die wij bezigden, moge u soms de wezenlijke grootheid van het gevaar, dat ons dreigt, min volledig en juist leeren kennen. Het is noodig, zullen wij behouden worden, dat wij het niet gering achten. Wat hebben wij, sedert nu bijna een geheel jaar van inspanning en worsteling tegen onze trouwelooze en verbitterde naburen, vernomen, dat onze hoop op de handhaving van ons reeds erkende regt door de Mogendheden van het zoogenoemd beschaafde werelddeel vervullen kon? Waren wij niet geheel aan onszelve overgelaten, en genoodzaakt, om alle onze natuurlijke en zedelijke krachten ter behoudenis des Vaderlands te overspannen? Heeft men niet ons geduld uitgeput, ons door valsche beloften bedrogen, verraden, opgeofferd en gedwongen, om ons regt
door eigene magt van wapenen te doen gelden, wilden wij niet het erf onzer Vaderen, van kracht en welvaart beroofd, aan een nageslacht, dat ons vervloeken zou, overlaten? En nu wij, door de voorbeeldelooze koenheid van ons Bewind, door de zelfverloochenende volharding en trouw en vaderlandsliefde onzer Landgenooten, door de dapperheid onzer Krijgslieden en Burgers, grootendeels vrijwillig ten strijde gevlogen, en voorgegaan door het beleid en den heldenmoed van des Konings wakkere Zonen, in weinige dagen reeds onbegrijpelijk veel hebben

{==566==} {>>pagina-aanduiding<<}
gedaan, om onze vijanden tot een billijk vergelijk te dwingen, komen eenige gewetenlooze Staatsmannen, met eene onbeschaamdheid zonder voorbeeld, den loop onzer overwinningen door eene groote overmagt ter gunste der Belgen stuiten. Grievende, verschrikkelijke waarheid! Ja, ons dreigen geduchte gevaren, en dat wij vreezen, is niet min natuurlijk, dan het bij jezus' leerlingen was, toen zij uitriepen: Heer, behoed ons! Zoo mogen wij dan, met hen, wel bidden; maar nimmer daarbij voegen: want wij vergaan. Hierin toch bedrogen zij zich. Het was moedeloosheid, het was vertwijfeling, die dezen kreet deed hooren. Zij vergingen niet, maar werden behouden, want zij hadden jezus en zijne magt aan boord; en dit laatste maakte hunne wanhoop inderdaad berispelijk. Zoo moge dan onze vrees maar al te gegrond zijn, maar nimmer moet zij ons tot moedeloosheid voeren. Neen, niet neêrslaan, maar opwekken moet zij ons; want daartoe gaf God ons het heerlijk vermogen, om vele gevaren, die ons dreigen, vooruit te zien, opdat zij ons niet onverhoeds overvallen, maar wij er ons tegen wapenen zouden met moed en kracht. Niets toch is op zichzelf reeds een geduchter vijand, dan moedelooze vertwijfeling, en, wat er ook gebeure, nimmer moet men aan het behoud des Vaderlands wanhopen, of het is zeker verloren. Onze Vaders deden het nimmer, en, hadden zij het gedaan, zij zouden het Vaderland niet voor ons behouden hebben. Hij, die daar boven al de Rijken der aarde ten troon zit, die hun een schild en beukelaar was, die hun zoo dikwijls den onverwachtsten en zonderlingsten bijstand en uitredding schonk, - Hij, die hunne God was, is ook de onze, en, gelijk jezus in de geduchtste gevaren met de zijnen was, zoo zal zijn Hemelsche Vader, die ook onze
Vader is, ons begeven noch verlaten in eeuwigheid. Wat toch heeft ons Vaderland immer gedreigd, wat zelfs getroffen, waar Hij geene hulp verleende, geen moedbetoon zegende, geene redding schonk? en, wat ons ook tegenwoordig moge aangrimmen, het is nog onvergelijkbaar met dat van vroegere dagen, waarin Hij zijne almagt en goedheid altijd verheerlijkt heeft. Herinnert u slechts het tijdvak van onzen oorsprong als Natie, welke zich eigenlijk van het begin der Spaansche beroerten dagteekent, toen de wreede tirannij van eenen filips, wiens gebied zoo uitgebreid was, dat de zon in hetzelve nooit onderging, al, wat ons dierbaar was, met voeten

{==567==} {>>pagina-aanduiding<<}
trad, toen zijn bloeddorstig bijgeloof alhier de Inquisitie invoerde, - toen een vargas, een alva, in zes jaren tijds, meer dan 18000 brave burgers door beulshanden om het leven bragten, - toen honderdduizenden het land verlieten, doch grootendeels om het te herwinnen, - toen gansch Nederland in duisternis en schaduwe des doods zat. Wie gaf toen licht in 't bang gevaar? Wie schonk redding uit de kaken des doods? Het zijn de goedertierenheden des Heeren geweest, Toehoorders! dat wij niet reeds in onze kindschheid, als Nederlanders, vernield zijn geworden. Zonder schatkist, zonder leger, zonder bondgenoot, worstelden toen onze Vaders tegen den magtigsten der Koningen op aarde, die, bij aanhoudendheid, de schatten van Peru en Mexiko en de bloem der geoefendste krijgsbenden tegen hen aanvoerde. En, echter, overwon hun vaste moed, want God was met hen. Hij schonk hun een' willem van oranje, die met wijsheid den grondslag van hun staatsgebouw legde, een' man; die den aandrang der mismoedigen, om een verbond met eenige buitenlandsche Mogendheid te sluiten, dus kon beantwoorden: ‘In vasten verbonde, ja, sta ik, en heb het, vóór het aanvaarden der verdrukte landzaten, met den oppersten Vorst der Vorsten gesloten, die nooit zijne betrouwers te leur stelt, en, gewisselijk, ten laatste, uwe en mijne vijanden te schande zal maken.’ Neen, gij allen, die iets van de geschiedenis uws Vaderlands weet, gij weet het ook, dat noch menschelijke kracht en wijsheid, noch edelmoedige opofferingen, noch zelfs de dapperheid van de vroegere roemrijke beschermers van onzen vaderlandschen grond alleen die wonderen kunnen geschapen hebben, welke de Godheid alleen scheppen kon. Met dezen bijstand streden zij tachtig jaren, en overwonnen, omdat zij, voor eene regtvaardige zaak, met God in oog en hart,
strijdende, aan de eindelijke overwinning nimmer gewanhoopt en daartoe niets gespaard hebben. Daarom beval God ook de krachten der Natuur, om hen te redden. Toen eens hunne vloot, op dat oogenblik hunne voornaamste en bijna eenige sterkte, op ondiepten vervallen was en, in het ijs bezet zijnde, verloren scheen, en, om den vijand niet in handen te vallen, door henzelve verbrand zou worden, toen juist deed God een' wind opsteken, die, voor een oogenblik, het water dermate opstuwde, dat het ijs scheurde en de vloot behouden werd. - Toen daarna het afgematte en uitgehongerde Leyden weldra

{==568==} {>>pagina-aanduiding<<}
in der Spanjaarden magt zou vallen, en daardoor geheel Holland voor hen bloot liggen, toen deed God, door eene zonderlinge windkeering, een' watervloed opdagen, die de Spanjaarden verdreef, Leyden zaligde, en het land, hoezeer grootendeels verdronken, niet verloren deed zijn, want nog in dat zelfde jaar kon men er het vee in weiden. - Herinnert u nog een later tijdvak, toen zich Engeland, Frankrijk, Keulen en Munster te zamen tegen ons alleen verbonden. Reeds hadden zij onze gewesten onder elkander verdeeld. Drie onzer Provinciën waren, als door een' tooverslag, schier geheel in hunne magt gevallen en Holland half veroverd, en dat in een tijdstip van eene woedende partijschap, die tot burgeroorlog genaderd was, terwijl overal angst en schrik, verwarring, wantrouwen en radeloosheid heerschten en eene geduchte zeemagt onze kusten bedreigde. Toen werd dezer vijandige zeemagt, door eene buitengewoon langdurige ebbe, het landen belet, en, schier gelijktijdig, werd de vijandige landmagt, vroeger door het ijs over onze overstroomde landen begunstigd, nu, door een' onverwachten en snel doorwerkenden dooi, van het ijs begeven, en tot den aftogt genoodzaakt.
Maar ik spreek niet alleen van oude dagen. Wij zelve zuchteden, nog vóór zeventien jaren, onder Frankrijks ijzeren juk. En ook dit hebben wij, wat ons Vaderland betreft, zelve, met Gods hulp, door moed en kracht verbroken. Het ontzettendst gevaarte der dwingelandij is ingestort, en wij, schoon daarvan een gedeelte uitmakende, zijn er, schier wonderdadig, niet onder verbrijzeld. Nog naderhand, op Waterloo's velden, zou de dwingeland, in weerwil van de dapperheid onzer getrouwen, ons weder overwonnen hebben, had God niet, door meer dan ééne bijzonderheid, die wij toevallig noemen, deszelfs overmagt gefnuikt. - Zoo behoeven wij dan niet naar vreemde landen of verre tijden te gaan, om ons vertrouwen op God te versterken. Hier, op onzen vaderlandschen grond, heeft de Almagtige zich dikwijls leeren kennen als den Algoede tevens, schoon jegens een zondig Volk. Hier, in dit zelfde gebouw, te zijner eere gesticht, heeft vaak voor de redding, door Hem geschonken, het danklied weêrgalmd. - Dit alles, Nederlanders! biedt ons de ondervinding van Gods bescherming aan. En wij zouden moedeloos worden, - wij zouden wanhopen aan onze behoudenis bij veel mindere gevaren en veel grootere hulpmiddelen, dan onze Voorouders, dan wij zelve, bij vroegere rampen, bezeten hebben! Ik wil nu

{==569==} {>>pagina-aanduiding<<}
niet treden in derzelver vergelijking met de tegenwoordige, om niet al te bekende zaken te herhalen; veelmin wil ik mij wagen aan staats- of krijgskundige bespiegelingen over de mogelijk- of onmogelijkheid om ons al het kwaad te berokkenen, dat men ons dreigt, want niet al wat dreigt, treft ook den mensch; allerminst wil ik mij in staat achten, om u, voor het tegenwoordige, een gunstig uitzigt op menschelijke hulp te openen, daar ik op de vraag: Wie zal ons het goede doen zien? alleen kan antwoorden met de bede: Verhef gij, o God! over ons het licht van uw aanschijn! maar dit moet ik u toch herinneren: Het land, dat steeds een tempel was, en nog heden is, van ware godsdienstige en burgerlijke vrijheid, - één van die weinige landen in Europa, dat zich in dezen woeligen tijd heeft blijven kenmerken door zucht voor orde en wet, door eendragt en ware vrijheidsliefde, door gehechtheid aan staatsregel en Koning, - het land, dat immer aan de Volken der aarde het voorbeeld gaf van alwat belangrijk mag heeten voor de verlichting en beschaving van den menschelijken geest, - het land, dat in deze dagen, in weerwil van veler verbastering, nog door zoo vele opofferingen voor hetzelve, door zoo vele schitterende blijken van trouw, moed en liefde vereerd, en waarvoor zoo veel heerlijk bloed gestort wordt, - dat zoo vele edele jongelingen, kloeke mannen en waardige vrouwen en moeders bevat, en waarin geheele schatten uit het diepst der beurzen vrijwillig vloeijen voor deszelfs behoudenis, - dat land mag gerust aan Gods bescherming worden aanbevolen. Had Hij het niet willen behouden, Hij zou het niet immer zoo krachtig gehandhaafd, zoo onverdiend en mild gezegend, en vaak zoo zonderling en blijkbaar behoed hebben; - het moest dan onder zoo vele slagen, als wij u herinnerden, reeds lang bezweken, onder zulk eene zwaarte van jammer reeds lang weggezonken, en zou niet, tot op dit zelfde
oogenblik toe, in vele voorname opzigten, boven de meeste Volken van ons werelddeel, mild begunstigd zijn geworden. Onder deze voorregten tel ik inzonderheid dit, dat God ons eenen Koning gaf, door velerlei tegenspoeden wijs geworden, en gehard, om pal te staan in de stormen des levens, - die het eerste en voornaamste vereischte van een' Vorst bezit, de deugd namelijk van een edel mensch, - arbeidzaam en rusteloos zorgvuldig voor de belangen van zijn Vaderland en Volk, waarvoor hij alles toont veil te hebben, - gematigd en zachtmoedig van geest, en meester van zijne hartstogten, -

{==570==} {>>pagina-aanduiding<<}
desniettegenstaande doorzettend, om een edel doel te bereiken, zoo lang er de mogelijkheid toe bestaat, en, waar deze hem begeeft, een groot zelfverloochenaar, - een opregt Christen, daarom ook een groot voorstander van ware verlichting, van burgerlijke en gewetensvrijheid, van alle nuttige werkzaamheden, hoe ook genaamd, vooral van wetenschappen en kunsten, - een eerbiedig beminnaar van wet en orde, - voorbeeldig getrouw in het houden van den eed, daaraan gezworen; en, om dit alles, niet te dulden en doodelijk gehaat bij onze oproerige naburen. - Zulk eenen Koning heeft de Voorzienigheid zelve, door velerlei lotwisseling, voor ons gevormd, - in vele grievende omstandigheden krachtdadig ondersteund, - tegen alle onze verwachtingen eenmaal te onzer hulpe doen toesnellen, - tot heden toe voor alle lagen zijner vijanden behoed, - boven hoon en laster verheven, - en, onder de veelvuldige afmattingen, smartelijke teleurstellingen en verdrietelijke tegenwerkingen eener hoogst moeijelijke regering, naar ligchaam en geest gezond voor ons bewaard. En, na zoo vele ondervindingen van Gods bijstand in nog grootere gevaren, dan ons heden bedreigen, - na zulke schitterende blijken zijner bescherming en uitredding, - nadat Hij zulk eenen Man aan het hoofd onzer zaken stelde en blijkbaar ondersteunde, zouden wij nog angstvallig wegzinken, en bij elken nieuwen tegenspoed, moedeloos, het Vaderland weldra verloren achten! Toehoorders! is dat mannelijk, is het Christelijk, is het in den geest onzer Vaderen, die, in den jare 1672, toen alles reddeloos scheen, den geduchten lodewijk den XIV voor Amsterdam nog zouden gekeerd hebben, zoo hij niet eerder gevloden ware? Is niet alles, wat naar moedeloosheid zweemt, ondankbaarheid voor den zoo dikwijls genoten bijstand van den Almagtige? Is dat het vertrouwen op God, dat eenen david nimmer begaf, zelfs niet, toen hij voor zijnen eigen zoon zijne hoofdstad
moest ontvlugten, om haar dapper te hernemen, - dat daniel bijbleef, toen hij, in verre ballingschap, ook het gruis van zijn Vaderland bleef liefhebben, in de hoop op deszelfs herstelling, - dat jezus nog steeds al het mogelijke deed beproeven, om Jeruzalems verwoesting te keeren? Is dat het vertrouwen op den Hemelschen Vader, dat Hij ons leerde, - de moed, waarmede Hij den kruisdood tegentrad, - de volharding in het goede en edele, bij den geweldigsten tegenstand, en met Golgotha voor zich? Nederlanders! dat wij toch betoonen, Christenen

{==571==} {>>pagina-aanduiding<<}
te zijn, en niet, bij elke ongunstige tijding, beven en treuren, alsof er geene hoop meer ware! Er kunnen, er zullen ons, misschien, nog vele ongunstige berigten ter oore komen, zonder dat onze zaak daarom verloren is. Dat ongunstige hebben wij van den tegenwoordigen toestand der zaken, nu en dan, te verwachten, en wij doen wél, als wij er ons op voorbereiden; maar, wat er ook gebeure, er zou nog veel, zeer veel moeten gebeure, eer die zaken reddeloos zouden zijn. De vijand vlugt reeds allerwegen voor onze zegevierende wapenen; en zijne medehelpers, indien deze hunnen aanval tegen ons durven doorzetten, indien zij niet onderling door wantrouwen verward worden, indien, helaas! onze overwinnende helden tot binnen onze grenzen moesten terugkeeren, (*) dan stel ik toch vast, dat onze betoonde moed en kracht ons, bij nieuwe onderhandelingen, voordeelig zullen zijn, - dat wij ons goed en bloed niet geheel vergeefs zullen gespild hebben, - dat God onze trouw zal vergelden, en dat men het onregt niet zoo verre zal durven drijven, van ons op nieuw tot vernederende en verderfelijke voorwaarden van scheiding te dwingen; dan blijft het nog zeker, dat wij, voor het oog van heel de wereld, door glorierijke wapenfeiten onze eer gered, onze zedelijke kracht verdubbeld en onzen vijand verlamd hebben, - dat daardoor ons ontzag gehandhaafd, de verzoening van onzen dapperen Kroonprins, onzen toekomstigen Koning, met geheel de Natie heerlijk gesloten is, en dat wij, in allen gevalle, niet schandelijk zullen vergaan.
Welaan dan, Landgenooten! moed gehouden en niet versaagd. Geene klagten of tranen kunnen het Vaderland redden. Maar bidden, vertrouwend bidden tot Hem, die ons nimmer begaf, die ons dit land toevertrouwt als een heiligdom van wet en regt, van waarheid en Christendom, die ons alles, alles doet medewerken ten goede, dat geeft ons kracht; maar Gods mogendheden na te gaan en dankbaar te verheerlijken in de geschiedenis onzer Vaderen en van ons eigen leven, dat geeft ons vertrouwen en sterkte; maar bedaarden moed te toonen in het barnen der gevaren, en dien moed alzoo mede te deelen aan allen, die ons omringen, dat doet ons in alle omstandigheden, de beste maatregelen nemen voor ons en de onzen, al ging ook het Vaderland verloren. Maar het zal niet verloren gaan, zoo waar-
{==572==} {>>pagina-aanduiding<<}
achtig als God leeft, wanneer bij dit alles een getrouw en ijverig werken gevoegd wordt, evenredig aan den ijver onzer vijanden te onze verderve. Dan hebben wij nog een leger en eene vloot. Dan kunnen wij hun des noods, al waren het ook Franschen, middelen van tegenweer doen gevoelen, die zij niet kunnen gebruiken, vestingen, rivieren, moerassen, smalle wegen en geduchte overstroomingen. Dan zullen wij, met God, zegepralen. Maar dit werken sluit veel in zich. Het moet spoedig, vaardig en schier rusteloos geschieden, niet naar eigen willekeur, maar naar den Koninklijken regel, die alleen tot een goed einde kan leiden; maar met volharding, al valt het soms ook zuur en bang; maar met zelfverloochening, zoo als vele edele jongelingen en mannen ons voorgingen; maar dat voorbeeld moet, zoo het vereischt wordt, nog veel algemeener gevolgd worden. Een ieder, die kan, moet willen, zal men niet de vernederende vraag moeten verduwen: Zijn uwe broeders ten strijde getogen, en zijt gij thuis
gebleven? Hebt gij het bloed van zoo vele getrouwen en dapperen ongewroken gelaten? Hebt gij alzoo de vrees helpen vergrooten, dat het nutteloos zal vergoten zijn? Neen, Landgenooten! die smet moet niet kleven op iemand, die zeggen durft, dat hij den Koning en het Vaderland liefheeft. Wat zouden wij toch, na deszelfs val, anders te wachten hebben, dan op zijn best een schandelijk leven, vol verdriet en ellende, dan diepe vernedering, armoede en slavernij? Zulk een leven moet het onze niet worden. Doch wie, of wat zou dit keeren bij veler staêge moedeloosheid? Deze zou het wrakke vaar tuig, waarin wij geslingerd worden, aan de woede der elementen overgeven; want zij zou onze nog overige krachten rooven en een verraad zijn tegen de nakomelingschap. - Om dit niet te plegen, moeten wij ook werken met ons geldelijk vermogen; hij vooral, die niet anders werken kan. Van hoe verbazend veel belang dit is, om het schip van staat te behouden, behoeft geene aanwijzing. Daartoe moeten thans offers, groote offers gebragt worden, gelijk vele edelen ons daarin blijven voorgaan. Ja, ook dit voorbeeld moet algemeen gevolgd worden, of wij verraden die edelen, die op onze navolging rekenen, en verijdelen hunne bedoeling. Een ieder kan iets offeren op het altaar des Vaderlands; hij kan, ten minste, het zijne doen ter verpleging van de vrouwen en kinderen van ten

{==573==} {>>pagina-aanduiding<<}
strijde getrokken mannen en vaders, en ter verpleging van den gewonden, maar onverwonnen krijgsman. Met eene beuzeling is de zaak wel niet te redden; doch waar ieder mingegoede zijn penningsken offert, waar ook de dienstbare, ten dank voor de duurzaamheid van een kommerloos bestaan, iets van het overtollige geeft, dáár zijn die beuzelingen te zamen zeer gewigtige sommen. Maar de meesten, verre de meesten van u zijn tot aanzienlijker giften nog in staat. Zij besteden die dagelijks voor hunne weelde. Hunne kleeding, hunne sieraden, hunne nietigheden moeten hun althans niet meer waardig zijn, dan de behoudenis des Vaderlands en der Vrijheid, of hunne weelde zou hen of haar brandmerken met eene onuitwischbare schande. Wee, wee een ieder, die niets wil afstaan om alles te behouden! Met alles te willen behouden, zal men alles verliezen, en als het te laat is, zou het klagen en kermen zoo oneindig als nutteloos zijn. Landgenooten! weest dan slechts niet te vreesachtig; vertrouwt, kommerloos en bedaard, op God, den grooten Helper, en doet het goede. Laat u geene moeite te groot, geen offer te kostbaar, geene rust te zacht, geen genot te liefelijk, geene weelde te vleijend zijn, om haar aan het Vaderland te schenken. Ja, het Vaderland eischt die offers met dringend gezag, op dit oogenbiik vooral; en hoe het vervolgens ook moge afloopen, het behoeft, het zal nog lang zeer veel behoeven. Nog veel meerdere inkrimping van kostbare vermaken, van uitheemsche kleederpracht, van thans ongeoorloofde weelde, nog magtiger inspanning van onze ligchaamsen zielsvermogens tot meerdere werkzaamheid eischt deszelfs behoudenis. En wordt die eisch overal regt verstaan en gehoorzaamd, dan zal het nogmaals behouden, en misschien gelukkig overgeleverd worden aan uwe kinderen, die alsdan uwe asch zullen zegenen, en anders hun leven verwenschen, in een land, door hunne ouders
blootgegeven aan barbaren en roovers!
‘Welk een moed [zegt de Abt raynal, een Fransch Geleerde, tot ons] kan men niet verwachten van een Volk, dat tot zichzelven kan zeggen: De grond, dien ik bewoon, heb ik zelf vruchtbaar gemaakt; ik ben het, die hem versierd, die hem geschapen heb. Deze geduchte zee, welke onze velden bedekte, breekt tegen de dijken, met welke ik haar beteugelde. Deze lucht, weleer door stilstaande wateren met pestdampen bezwangerd, heb ik gezuiverd. Door mij rusten prachtige steden op het stijk, dat de oceaan aan-
{==574==} {>>pagina-aanduiding<<}
spoelde. De havens, die ik aangelegd, de kanalen, die ik gegraven heb, zijn de mijne. Het erfdeel van andere Volken bestaat meestal in bezittingen, die de eene mensch den anderen betwist; maar het erfdeel, dat ik mijnen kinderen zal nalaten, heb ik aan de elementen ontroofd, die eene zamenzwering gemaakt hadden tegen mijne woonstede; doch ik ben meester gebleven. Hier heb ik eene nieuwe natuurlijke, eene nieuwe zedelijke orde geschapen. Welk eene beweegreden, om uw Vaderland lief te hebben!’ Welk eene beweegreden, (voegen wij er bij) om ons Vaderland met onze goederen, met onze vermaken, des noods met ons leven te redden, door onzen moed te bewaren, en nimmer te wanhopen aan deszelfs behoudenis! Moge alzoo de Algoede onzen arbeid en onze offers daartoe zegenen, op onze ootmoedige bede!





Tafereelen van Rusland.

(Vervolg van bl. 480.)

Het Gezellige Leven.

Eene voorname deugd der Russen is de gastvrijheid. Hiertoe draagt zeker de goedkoopheid der levensmiddelen veel bij. Met weinig moeite wordt een huisgezin onderhouden. Evenwel zijn er ook oorden, waar deze gunstige omstandigheden geene plaats hebben, en toch de gastvrijheid niet minder is. Deze eigenschap schijnt den Rus aangeboren te zijn, gelijk trouwens deze deugd in de oostelijke landen der oude wereld te huis behoort, en zeldzamer wordt, naarmate men verder van daar zich verwijdert.
Dat het in een land, alwaar men op gastvrijheid zoo veel prijs stelt, niet aan genoegens der gezelligheid zal ontbreken, is ligt te begrijpen. Deze genoegens zijn van dien aard, en kenmerken het Russische volkskarakter op zoodanige wijze, dat dezelve wel verdienen, hier nader beschouwd te worden.
Van wandelen houdt de Rus zoo weinig, als ergens een Oosterling. Daarom vindt men (de beide hoofdsteden en de noordwestelijke landschappen, waar Duitsche zeden heerschen, uitgezonderd) noch openbare wandelplaatsen, noch tuinen, die tot uitspanning en vermaak voor het volk aangelegd

{==575==} {>>pagina-aanduiding<<}
zijn. Wanneer de eigenlijke Rus het naar zijn genoegen zal hebben, moet hij zich of te huis of in de woning van zijnen buurman aan eene welvoorziene tafel, en na het eten met een spel vermaken kunnen, dat zoo min mogelijk beweging vordert. Als ik in het begin van mijn verblijf te Perm de eerste dagen der lente, die aldaar op het einde van Mei begint, naar vaderlandsche wijze, door wandelen in den omtrek regt genieten wilde, verwekte ik bij mijne nieuwe vrienden een algemeen opzien, daar zij niet begrijpen konden, wat mij bewoog, om als een onzinnige in het land rond te loopen, alwaar ik, gelijk zij wisten, toch niets te doen had. Men hield mij voor krank, en meende, dat ik mijne gezondheid door dit omwandelen poogde te herstellen; eene geneeswijze, die hun niet weinig bevreemdde, daar zij, zich niet wel bevindende, gewoonlijk zich terstond te bed begeven. Op een' dezer kleine togten ontmoette mij eens een mijner bekenden, en vroeg mij, wat ik in het dorp, dat ik bezoeken wilde, te doen had. Op mijn antwoord, dat ik er niets te verrigten, en noch het dorp, noch iemand van deszelfs bewoners ooit gezien had, meende hij, dat ik derhalve derwaarts ging, om hen te zien. Ik verzekerde hem, dat dit mijn oogmerk niet was, dewijl ik vooraf wel wist, daar niets nieuws - niets, dat van andere omliggende dorpen verschilde, te zullen aantreffen. ‘Wel nu, vadertje!’ vroeg hij verder met nieuwsgierige verwondering, ‘waarom gaat gij er dan heen?’ - ‘Ik ga enkel,’ zeide ik, ‘om te gaan, en eenige beweging in de vrije lucht te maken.’ De man begon hardop te lagchen, als hij eindelijk de ware reden van mijne wandelingen vernam, die hem en anderen reeds lang een raadsel waren. Gaan, om te gaan! zoo iets had hij in zijn gansche leven nog niet gehoord. Binnen kort was de zaak door de geheele stad ruchtbaar, en nog het volgende jaar
sprak men er tot mij over in de gezelschappen.
Het zamenkomen in den huiselijken kring is alzoo bij de Russen de grondslag van alle hunne vermaken en genietingen. Men vindt dit niet alleen bij voorname lieden in groote steden, maar ook onder de geringste landlieden; en alwie slechts eene hut heeft, zal ook, althans op belangrijke feestdagen, een klein gezelschap zoeken te verzamelen en naar vermogen te onthalen. De lange winteravonden zijn vooral aan deze gezellige zamenkomsten gewijd, waar men, na vol-
{==576==} {>>pagina-aanduiding<<}
bragten arbeid, zeer vrolijk bijeen is. Niet zelden ziet men dan landelijke kluchten, en soms ook maskeraden, door jonge lieden van beiderlei sekse, uitvoeren, waarbij het wel eens wat ruw toegaat. Het geheel eindigt gewoonlijk met pandspel, of dans bij eenvoudige muzijk. De oudere lieden vermaken zich intusschen met kaarten, of met dam- en schaakspel. De beide laatste spelen zijn door geheel Rusland in algemeen gebruik, en worden niet alleen te huis in ledige uren, maar ook in de winkels van kramers en kooplieden, door den gemeenen man en door kinders op de straat gespeeld. Dit is de reden, waarom men hier zoo vele voortreffelijke schaakspelers vindt. Dikwijls krijgt een Russische boer zoodanige vermaardheid in den ganschen omtrek, dat de adellijken van verre komen, om hunne krachten met de zijne te meten. Daar meestal, even als bij ons, zonder geld, enkel om de eer gespeeld wordt, zoo is het niet, gelijk het kaart- en dobbelspel, verderfelijk voor den volksgeest, maar strekt veelmeer tot verbetering van denzelven.
Eveneens is het bij de bemiddelde lieden in de grootere steden des rijks bijna algemeen de gewoonte, dat men des avonds gezelschap, soms zeer talrijk gezelschap ontvangt, alwaar ook vreemdelingen vrijen toegang hebben; evenwel wordt, te Petersburg vooral, meer en meer de overgang merkbaar, die in alle groote steden van Europa plaats heeft - de overgang van vroegere pracht en luidruchtigheid bij deze zamenkomsten tot het uitkiezen van eenige vertrouwde vrienden, welke den tijd met verstandige gesprekken weten door te brengen, zonder toevlugt te nemen tot ruwere verstrooijingen. Nachtelijke zwelgpartijen en smakelooze overladingen van allerlei aard, die voorheen hier zoo geliefd waren, worden met elk jaar zeldzamer. De meerderheid der bevolking in de groote steden houdt zich echter nog aan oude gewoonten. De rijke kooplieden in Petersburg en Moskou b.v. hebben in hunne huizen, die voor de paleizen der grooten niet onderdoen, verscheidene malen in het jaar groot gezelschap, en dagelijks is hun disch zelden of nooit zonder gasten, zoodat men aan denzelven dikwijls vreemdelingen uit de verst afgelegene landen bij elkander aantreft. Ook de werkzaamste Russische handelaar, die den geheelen dag door in zijne bezigheden zich afslooft, weet des avonds een vrij uur voor deze gezellige verkeering te vinden, die bij hem tot het hoogere levensgenot behoort en

{==577==} {>>pagina-aanduiding<<}
dus bovenal op prijs wordt gesteld. De talrijke zoogenaamde klubs der inwoners getuigen insgelijks van hunne neiging tot gezelligheid. Dezelve zijn geene gewone zamenkomsten in herbergen, maar bestaan uit vaste en beslotene gezelschappen, waar vrienden en bekenden elkander des avonds dagelijks zien, terwijl vreemdelingen door een' der leden ingeleid moeten worden, om toegang te erlangen. In denzelfden smaak heeft men te Petersburg ook vreemdelingen-klubs voor Duitschers, voor Franschen, voor Engelschen enz., waar echter ook Russen, onder genoemde bepaling, toegelaten worden. In deze klubs houdt men zich, buiten het tafelgenot, met spelen, meest helaas! met kaartspelen, bezig. Evenwel zijn er ook betere genoegens, en dikwijls wordt de beschaafde vreemdeling hier door keurige muzijk of geestrijke gesprekken verlustigd. Nieuwspapieren en tijdschriften vindt men in de beste klubs, evenwel spaarzaam en slecht gekozen.
Ook de geleerde heeren, hoogleeraren, letterkundigen, kunstenaars hebben hier hunnen eigenen klub. Deze wordt door de Regering en door den hoogen Adel zeer in eere gehouden, en vormt zelfs eene soort van minderen Adel onder het volk. Daar echter het algemeen nog weinig smaak voor kunst en wetenschap heeft, leven de geleerden veelal zeer afgezonderd, alleen onderling met elkander verkeerende, en hebben gevolgelijk niet veel invloeds op de groote menigte der bevolking. Nogtans vinden zij, daar zij in de gunst der aanzienlijken en in de achting der geringeren zich mogen verblijden, geene reden tot klagen, en de meesten schijnen hun oud vaderland in het nieuwe reeds vergeten te hebben.
De gezelschappen der grooten in de beide hoofdsteden des rijks worden op een' anderen voet gehouden. Hier is rijkdom en weelde en verfijning in zoodanige mate, dat zelfs hij er zich over moet verwonderen, die te Parijs en Londen de paleizen der aanzienlijken heeft leeren kennen. Deze soirées of réunions onderscheiden zich inderdaad voordeelig door smaak en goeden toon. Wanneer de vreemde gast, op een uitnoodigingskaartje, des avonds in zijn rijtuig voor het prachtige gebouw verschijnt, vliegen de deuren ijlings open. Een zwerm van rijk gegalonneerde bedienden, met fakkels in de handen, leidt den vreemdeling de breede trappen op naar de zaal van ontvangst, alwaar men, na aan de vrouw des huizes voorgesteld te zijn, terstond een ongedwongen onderhoud met de reeds aangekomene gasten kan

{==578==} {>>pagina-aanduiding<<}
aanvangen. De vertrekken, door welke men alzoo, van den eenen gast naar den anderen wandelende, komt, zijn allen zeer rijk versierd, en door spiegels van verbazende grootte, hoedanige alleen hier vervaardigd worden, als vermenigvuldigd. Ververschingen worden in overvloed door de bedienden rondgedragen.
De voorname Russen toonen vooral veel pracht in het houden van eene menigte bedienden. Reeds op het voorplein ziet de vreemdeling zich door hen omringd. In de voorkamer staan ze digt aan elkander, en begeleiden hem naar de vertrekken binnenwaarts, om hem daar de overtollige kleedingstukken af te nemen, ten einde die in de voorkamer te bewaren. Vroeger moet deze zucht, om vele bedienden te hebben, veel grooter zelfs geweest zijn; maar dezelve is thans nog groot genoeg, wanneer men in aanmerking neemt, dat de meesten derzelven ledig loopen, en tien hunner niet meer doen, dan een enkele in Duitschland. Zelfs in den middelstand volgt men het voorbeeld der grooten, daar een Rus in dezelfde betrekkingen wel vier meiden houdt, waarin een Duitscher in zijn vaderland zich gaarne vergenoegt, er slechts ééne te hebben. Maar deze ééne doet gewoonlijk zoo veel als die vier te zamen, welke, zoodra het namiddag is, niets meer verrigten; want dan hebben zij vieravond, en liggen of zitten zij, tot aan slaaptijd, des zomers op den ijskelder en des winters op den oven, welke opzettelijk tot deze lange namiddagsrnst ingerigt is. In Engeland, te Londen zelfs, ziet men gewoonlijk in de grootste huizen slechts drie of vier eigenlijke huisbedienden; doch hier beloopt het aantal bij de grooten tot vijftig of zestig, ja over de honderd. Trouwens, de Rus schaft zich dezelven gemakkelijk aan, daar het allen lijseigenen zijn, die tot de landgoederen van den heer behooren. Dus vindt men eenen rentmeester, eenen hofmeester, een dozijn lakkeijen, even zoo vele oppassers, eigene bedienden voor den heer en ook voor de vrouw, eveneens voor de jonge heeren en voor de jonge jufvrouwen afzonderlijk; voorts kelderknechts, huishouders, jagers, Zwitsers, deurwachters, portiers, loopers, koetsiers, stalknechts,
jockeys, voorrijders, koks, keukenjongens, konfituriers, kagchelstokers, kamervegers enz., om nu van de vrouwelijke bedienden van allerlei soort niet eens te spreken. Het ergste intusschen is, dat het getal dier lieden soms ontzettend vermeerdert. Want ieder manspersoon, gelijk in Rusland van

{==579==} {>>pagina-aanduiding<<}
zelve spreekt, brengt, zoodra hij in dienst treedt, zijne vrouw mede. De kinderen, welke uit deze huwelijken voortkomen, behooren insgelijks tot het huis, waarin ze geboren zijn, en blijven daar ook. Ja, dikwijs worden aanverwanten van de lijfeigenen, ofschoon niet geheel in huis opgenomen, toch dagen en weken in hetzelve verzorgd; en niemand maakt er aanmerking op. Verder vinden de goede vrienden en bekenden der bedienden hier gewoonlijk open tafel en meestal ook eene slaapplaats. ‘Toen ik trouwde,’ vertelde mij een rijke Rus, ‘nam ik mij vast voor, slechts zoo velen van deze menschen in mijn huis te hebben, als voor mijne vrouw en mij volstrekt noodig was, en ik bepaalde mij daarom op veertig. Maar tot mijne groote verbazing bemerkte ik, na verloop van drie of vier jaren, dat dit getal bijna verdubbeld was.’ In andere landen zoude zelfs de rijkste man zich vergenoegen, drie of vier van deze soort van lieden ter oppassing bij den disch te hebben; maar in Rusland moet, bij elk gastmaal van veertig of vijftig personen, achter elken stoel een bediende staan, zoo het geheel niet een bekrompen aanzien zal hebben. Voorheen was het gewoonte, en is het nog op de buitenplaatsen van sommige aanzienlijken, in elk der talrijke vertrekken afzonderlijk eenen oppasser te houden, en aan deszelfs ingang nog een of twee knapen te stellen, om hen te laten verrigten, wat men thans meer algemeen met het trekken aan de schel doet. Wanneer b.v. zijne Doorluchtigheid in de versten zijner vertrekken eenig bevel geliefde te geven, zoo liep het bevelwoord van kamer tot kamer en van deur tot deur, tot dat het eindelijk den laatsten oppasser bereikte, die dan het verlangde haalde, waarop dit dan ook weder door handen van even zoo veel personen aan den Gosudar, of genadigen Heer, geraakte. Eene Poolsche Gravin verhaalde mij, dat, als zij eens bij den Graaf orloff
wegens zaken een bezoek moest afleggen, de Graaf onder het gesprek den aan de deur staanden bediende beval, een glas water te brengen. De dienaar had naauwelijks zich omgekeerd, om met zijnen nabuur te spreken, of hij verscheen reeds weder op zijnen post. Daar verliep een half uur, en het glas water kwam nog niet. De Graaf, door den dorst gekweld, moest zijn bevel herhalen, en zeide tot de Gravin: ‘Gij ziet, welk een arm man ik ben! In dit huis alleen heb ik over de honderd-en-twintig bedienden, en wanneer ik een glas

{==580==} {>>pagina-aanduiding<<}
water wil hebben, kan ik het niet bekomen.’ De Gravin lachte om den armen man, en meende, dat hij, zoo hij een goed deel armer ware en slechts één of twee bedienden kon houden, wel beter bediend zou worden. De Gravin orloff, diens dochter, welke het gansche vermogen van haren vader heeft geërfd, houdt, zegt men, in haar paleis te Moskou achthonderd bedienden, en voor dezen talrijken stoet een eigen ziekenhuis.
Benevens deze legers van bedienden vertoonen Ruslands grooten zeer gaarne hunnen glans in de volheid en pracht hunner tafels. Die bij hen op een gastmaal wordt genoodigd, moet eigenlijk tweemaal tafelen. Want terstond bij de aankomst, ongeveer een uur vóór het hoofdmaal, wordt men in eene fraaije zaal geleid, alwaar op verscheidene kleine tafels velerlei koude spijzen opgezet zijn, als haring, kaviaar, ingelegde vruchten, gezult, steur enz., waarbij dan vooral de sterke dranken en fijne likeuren niet vergeten zijn. De gasten gebruiken daarvan staande, of in gesprek heen en weder tredende, tot dat het teeken wordt gegeven, om aan tafel te gaan. Dan komt men in eene zaal, in welker midden eene verbazend groote tafel, met spijzen van allerlei soort overladen, staat. Midden op de tafel praalt een groote gouden of zilveren schotel in de gedaante van een presenteerbord, bloemkorf, of iets dergelijks, en daarnevens staan verscheidene kostbare vazen met geurige bloemen, met edele vruchten, konfituren enz. De vrouwen zitten gewoonlijk bovenaan bij elkander, en de mannen nemen de overige plaats in. Deze scheiding der beide geslachten, welke echter thans minder in acht genomen begint te worden, is zeker voor de gezelligheid doorgaans niet bevorderlijk, en moet in Rusland, waar de omgang tusschen beide seksen vrijer, dan in andere landen, is, nog meer in het oog vallen. Op den rang in het aanzitten wordt op verre na niet zoo kleingeestig gezien, als in vele streken van Duitschland nog het geval is. Daar de tafels gewoonlijk rond of langwerpig rond zijn, en heer en vrouw des huizes tegenover elkander zitten, wordt reeds door deze eenvoudige regeling de belagchelijke strijd om den voorrang voorgekomen. Men ziet alzoo meermalen de voornaamsten der aanzittende gasten midden onder de geringeren zitten. De verfoeijelijke gewoonte, waarmede reeds plinius, de jongere, zoo bitter den spot drijft:

{==581==} {>>pagina-aanduiding<<}
amicos suos gradatim habere (*), en aan het benedeneinde der tafel b.v. slechteren wijn te schenken, is in de voorname gezelschappen van Rusland eene geheel onbekende zaak.
De rijkheid van eene Russische tafel vertoont zich vooral in de bijna ontelbare menigte ingelegde dingen, sausen enz. De Markies caraccioli, Napelsche Gezant te Londen, maakte eens aan tafel van een' Engelschen Minister de aanmerking, dat men in Engeland over de zestig godsdienstige sekten en slechts ééne saus (gesmolten boter) had. In Rusland zou hij beide, de sekten en de sausen, bijna in gelijke, ja ontelbare menigte gevonden hebben. Deze dingen, waaronder ook vooral ingelegde bessen en vruchten behooren, worden op eene afzonderlijke tafel, die ter zijde staat, geplaatst, en door den opperhofmeester benevens zijne handlangers toegediend. Elke minuut komt er een bediende met zijne zilveren schaal en kleinen gouden lepel, en fluistert den gast vertrouwelijk in het oor, welke lekkernij hier zijne tong aangeboden wordt; en naauwelijks heeft deze zich verwijderd, of er staat reeds weder een ander, en vraagt even zoo vertrouwelijk, welken van de bekers met bourgogne, champagne, lafitte, tokayer, pacharet, johannisberger enz. 't hem gelieft te nemen. Groot vooral is de hoeveelheid champagne, welke bij zoodanige gelegenheid wordt gedronken. Het ware zeker onverklaarbaar, hoe het kleine Champagne zoo veel wijn, als jaarlijks in Rusland alleen verbruikt wordt, zou kunnen opleveren, indien men niet wist, dat Rusland zelve in de gewesten aan den Don uitgestrekte wijngaarden heeft, welke eenen wijn geven, die voor den beroemden champagne, in deugd en bekende hoedanigheid, geenszins behoeft onder te doen. Ook in de Krim slaagt de wijnbouw zeer goed, daar dezelve niet alleen door de aanzienlijken, maar
tevens door den Keizer krachtig ondersteund wordt; en dit schiereiland levert reeds wijnen, die met de beste uit Hongarije, Tyrol en Frankrijk kunnen wedijveren.
Onder de lekkernijen op de Russische tafels staan de varenikys en de batwinia bovenaan. Beide zijn landeigen, en voor iemand, die geen kenner en liefhebber van smullen is, bezwaarlijk te beschrijven. De varenikys bestaan in het algemeen uit ingelegde vruchten en bessen, maar worden in bijkans ontelbare ondersoorten verdeeld. De batwinia, die

{==582==} {>>pagina-aanduiding<<}
de kroon spant boven alle olla potrida (de lievelingskost der Spanjaarden), bestaat uit een zonderling mengelmoes van vleesch, visch, kreeften, agurkjes, fijne uijen en dergelijke dingen. Dezelve wordt gewoonlijk tusschen twee stukken ijs midden op de tafel geplaatst op een' grooten schotel. Keizer alexander liet, ten tijde van het Kongres te Weenen, deze geliefde batwinia ook opdisschen bij een diplomatisch gastmaal, dat hij aan de vreemde Gezanten en Ministers gaf. Als hij den bekenden Maarschalk Voorwaarts (blucher) van deze spijs nemen en met een zuur gezigt eten zag, vroeg hij hem, hoe hij deze lekkernij der Russen vond. ‘Sire!’ sprak de ronde krijgsman, ‘je la trouve détestable,’ en gaf het overige aan den nevens hem staanden bediende. De Keizer lachte om dezen uitval op zijn lievelingsgeregt, en begon, met zekere ingenomenheid en niet weinig zaakkennis, de bestanddeelen daarvan aan de overige gasten te verklaren. - Bovendien zijn er nog vele andere spijzen, welke men buiten Rusland niet kent, en waaronder toch vele zoo goed smaken, dat ze wel verdienen, door onze lekkerbekken geproefd te worden. Hiertoe behoort zekere vermaarde soep, uit kool, roode wortelen en visch hoofdzakelijk bestaande; voorts de pirogi, de zeer lekkere sterlet (soort van steur), bijzonder toebereide waterhoenders, varkensvleesch met truffels, Astrakansche bessen en Krimsche vruchten, en hoe verder alle die dingen mogen heeten, welke de maag van hem, die aan zoodanige veelheid en aan zoodanige vermenging niet gewoon is, bij de eerste proef wel eens in groote ongelegenheid kunnen brengen.

(Het vervolg hierna.)






Aan God.


Vader der Geesten en Koning der Rijken! 
God! bij Uw grootheid zinkt alles in 't niet; 
Of zou de magt, die de volken gebiedt, 
Immer den glans van Uw' luister gelijken? 
Vorsten der aarde, hoe hoog ook gezeten, 
Wat zijn zij bij U, die is en die waart? 
Koning der Eeuwen! de luister der aard' 
Is bij Uw' glans slechts een mistwolk te heeten. 

{==583==} {>>pagina-aanduiding<<}

Wat zijn Monarchen, en wat hun gedachten? 
Ligter dan stofjes, gestrooid door Uw hand. 
Gij, Gij bestuurt, met oneindig verstand, 
Wat hier de Vorsten ook wenschen en trachten: 
Wat zij hier pogen en wat zij gebieden, 
Alles berust op den wenk van Uw' wil; 
Alles gaat voort, of vertraagt, of staat stil; 
Niets kan 't bevelwoord der Almagt ontvlieden. 
 
Hoor! daar verheft zich 't rumoer van de volken; 
Kreten des oproers weêrgalmen in 't rond; 
Pestwalm der driften bezoedelt den grond; 
De afgrond vertoont ons zijn gapende kolken; 
Krijg en verwoesting verdelgen de Staten; 
Altaar en troon stort in puinen ter neêr; 
Monsters bestijgen het toppunt van eer, 
Straks door gezalfden des Heeren verlaten. 
 
Wij, aan de stofwolk der aarde gekluisterd, 
Zien, in den nacht, die ons dreigende omringt, 
Die ons den klaagtoon des lijdens ontwringt, 
Vaak, zoo wij wanen, Uw grootheid ontluisterd. 
Dikwerf betwijflen we Uw goedheid, o Vader! 
Maar wij vergeten, door dwaling misleid, 
Dán, als Uw wijsheid ons rampspoed bereidt, 
Komt ons, Uw kindren, Uw liefde meest nader. 
 
Snoodheid moog woeden en boosheid moog woelen, 
Ook zoo verheft in het stof zich de worm; 
Gij blijft, te midden van kalmte en van storm, 
't Heil van geslachten en volken bedoelen. 
't Schokken der troonen doe natiën beven; 
Rustig beweegt zich deze aarde om haar spil; 
Rustig volbrengen de spheren Uw' wil, 
En geen heelal kan Uw magtwoord weêrstreven. 
 
't Staren op U is ons schild en ons wapen; 
Uws is het goede, die zijn zult en waart; 
Gij schikt het kwade ten zegen der aard'; 
Gij hebt een' Titus en Nero geschapen. 
Donker en hoog zijn Uw wegen en gangen, 
Donker voor 't oog, dat geen raadsels doorziet; 
Toch wekt Uwe almagt, die alles gebiedt, 
Eens onzen juichtoon en jubelgezangen. 

{==584==} {>>pagina-aanduiding<<}

Volken verdwijnen en troonen verzinken; 
Zoo, zoo verdwijnt ook een droppel in 't meer. 
Koning der Eeuwen! de roem van Uwe eer 
Blijft aan de grenzen der schepping weêrklinken. 
Waar is een rots, waar wij vaster op bouwen? 
Waar rust de hoop op een veiliger stand? 
Vader! Gij teekent ons lot met Uw hand; 
Eenmaal voert Gij ons geloof tot aanschouwen. 
 
w.h. warnsinck, bz. 








De tiendaagsche veldtogt.


Wie rukt daar in der Belgen land 
Met zijn verwinnend heir, 
En stort er meê, van allen kant, 
Gelijk een springvloed neêr? 
Hij stapt gelijk een stormwind voort, 
Die, losgebroken uit het noord, 
Door bosch en heide vaart. 
Als riet buigt alle kracht voor hem. 
't Geknal des donders is zijn stem, 
Een bliksemschicht zijn zwaard. 
 
Zou 't Cesar zijn, die uit het graf 
Verrees met Romes magt? 
Of is 't de Held, wiens Veldheersstaf 
Euroop ten onder bragt: 
Wiens naam van Thabors spitse klinkt, 
Tot waar de zon in 't westen zinkt; 
Van Kremlins sterke rots, 
Tot Thebes naald en Memnons beeld; 
Van 't strand van Maltha's ridderteelt, 
Tot Frieslands golfgeklots? - 
 
Geen aadlaar schittert in de zon, 
Die afstraalt op zijn vaan. 
Geen' Cesar, geen' Napoleon 
Treft mijn verbazing aan. 
't Is Hollands oude Leeuwbanier, 
En Hollands driekleur wappert hier. 
Schoon golft de Oranjestrik. 
Is 't Maurits? Fredrik Hendrik? of - 
Rees Derde Willem uit het stof, 
En spreidt zijn Geest dien schrik? 

{==585==} {>>pagina-aanduiding<<}

Neen! 't is de Held van Waterloo, 
De Kroonprins, Neêrlands lust; 
Hij wreekt ons regt, onze eere zóó, 
En geeft ons harte rust. 
Te zwaar was Nederland gegriefd, 
Te zwaar zijn Koning, zoo geliefd 
Bij al wat Hollandsch denkt. 
Oranje snelt naar 't leger heen; 
Het juicht, en volgt zijn stoute schreên, 
Waar de overwinning wenkt. 
 
Dat hoort de laffe Leopold 
Op d' overheerden Troon, 
Terwijl hem 't bloed in de aadren stolt, 
Bij 't wagglen van zijn kroon. 
Op de enkle mare reeds ontzet, 
Rigt hij zijn schandlijk smeekgebed 
Tot Frankrijks listig Hof; 
Maar, eer hem Frankrijk redden kon, 
Ziet hij omhoog de Oranjezon, 
En Brabands vlag in 't stof. 
 
Ja! Vlaandrens vlakte en Scheldehoord 
Gevoelen reeds de straf. 
Ja! Daine's benden stuiven voort, 
Gelijk het luchtig kaf. 
Terhove's drommen zijn verjaagd, 
En Niëllon, hoe veel hij waagt, 
Biedt vruchtloos tegenstand. 
Het moordziek Leuven geeft zich op; 
En angstig, van den heuveltop, 
Ziet Leopold zijn schand'. 
 
Hij, die nu naauw, op 't schichtig ros, 
Aan Hollands wraak ontkwam, 
En krijgsmagt meer noch legertros 
Naar Mechlen met zich nam, 
Maar, met een' voortgejaagden drom, 
Naar Brussel keert, van schaamte stom; 
Hij juicht, nu 't Fransche heir 
't Herlevend Brussel binnentrekt 
En voor Oranje's leger dekt: 
Hij waant zich Koning weêr! 

{==586==} {>>pagina-aanduiding<<}

Hij, Koning? - Neen! uitheemsche magt 
Verheert der Belgen grond. 
Wáár bleef, o Belgen! uwe kracht, 
Uw vrijheid, uw verbond? 
Gij redt uwe eer niet andermaal 
Door snoeverij en lastertaal: 
U valt het masker af. 
Europa ziet uw laagheid nu; 
Niet langer eert en vreest het u, 
Noch noemt Oud-Holland laf. 
 
Uwe eer, o Holland! is hersteld 
Door uw' tiendaagschen strijd: 
De zege heeft uw vaan verzeld, 
En haar den roem gewijd. 
Vlecht lauwren voor de heilge schaar; 
Bekrans nu haardstede en altaar, 
Bekrans der helden kruin! 
Het Bardenlied verheff' hun deugd! 
En, viel een deel van Neêrlands Jeugd, 
Een zuil rijze uit arduin! 
 
Eene eerezuil voor hen, wie 't staal 
Des vijands doodlijk trof! 
Hun bloed kocht ons de zegepraal: 
Vermelde ons lied hunn' lof! - 
Gewonden, dappren, wie gij zijt! 
Ook u is onze zang gewijd. 
Zij onze hulde uw loon! 
Het Vaderland vergeet u niet, 
Terwijl reeds zijnen dank u biedt 
De Koning op zijn' Troon. 
 
O God! maak Neêrland groot en vrij! 
Weer alle rampen af! 
En, welk een Heerscher ons bestrij', 
Verbreek Gij zijnen staf! 
Verstoor der Jakobijnen rot, 
Dat schaamtloos deugd en trouw bespot! 
Verplet hun Eedgespan! 
Of, zoo het nieuwe jamren baart, 
Houd Gij ons om den Troon geschaard, 
Gelijk een éénig man! 


20 Augustus, 1831.


a.f. sifflé.






{==587==} {>>pagina-aanduiding<<}

Neêrlands vorst.


Toen Vrijheid, Vrede en Eendragt weêr 
Hunn' zetel in deze oorden stichtten, 
Toen sloten ze een gewijd verbond, 
Dat nimmermeer op Bato's grond 
Hun vaan voor dwing'landij zou zwichten, 
En gaven 't juichend Nederland 
Een' nooit volprezen Vorst ten pand. 
 
Sinds brak geen storm de kalme rust; 
Merkuur bezocht weêr onze kusten; 
De welvaart vloeide in stroomen neêr; 
Ook Phebus' toonen rolden weêr, 
En Mars leî veilig 't hoofd te rusten. 
Toen juichte men langs duin en strand: 
‘Lang leev' de Vorst van Nederland!’ 
 
Astréa zag, met schooner glans, 
Geregtigheid haar' zetel schoren, 
En Themis vonniste onverlet, 
Daar alles boog voor orde en wet; 
Verlichting deed heur fakkels gloren, 
En ieder volk en ieder land 
Prees d' ed'len Vorst van Nederland. 
 
Zoo rolden vijftien jaren heen .... 
Dan, Tweedragt had reeds lang, vermetel, 
In schijn van regt en billijkheid, 
Alom haar doodlijk gift verspreid, 
En knaagde aan Eersten Willem's zetel; 
Doch Hij, hoe snood ook aangerand, 
Bleef Vader van het Vaderland! 
 
Maar eensklaps is het rondom nacht! - 
Zóó zag men nooit een' nacht genaken .... 
Daar opent zich des Afgronds kolk - 
En ziet! met een bebloede dolk 
Verrijst een monster uit zijn kaken, 
Geboren tot der menschen straf, 
En dat de Hel het aanzijn gaf! 

{==588==} {>>pagina-aanduiding<<}

Wie, wie kent niet het snood verraad, 
Dat Neêrland heeft naar 't hart gestooten! - 
Ja, juich vrij, kroost van Loyola! - 
Hoor! de Afgrond juicht uw galmen na .... 
Uw dolk heeft burgerbloed vergoten! 
Zoo loonde, monster! uwe hand 
Den redder van uw trouwloos land! 
 
Maar, onbeweeglijk als de rots, 
Waartegen zich de golven breken, 
Bewaakt de Vorst der vad'ren erf, 
En redt het moedig van 't verderf, 
Dat stout de klaauwen uit dorst steken. 
Het oog op God en 't Vaderland, 
Bezwijkt geen telg van Nederland! 
 
Terwijl de wereld hem verlaat 
En 't onregt dreigt te zegevieren, 
Blijft hij getrouw aan eed en pligt; 
Hij wenkt, en als een bliksemschicht 
Ontrolt men de oude krijgsbanieren, 
En klemt de vuist om 't blinkend zwaard, 
Voor Godsdienst, Koning, land en haard! 
 
Oranje komt ... en Bato's teelt 
Volgt juichend zulk een' Held ten strijde; 
Zich wrekende op het bastaardbloed, 
Redt zij, met onbedwingb'ren moed, 
Onze eer en die van Nassau beide; 
En sinds hecht ons nog vaster band 
Aan 't dierbaar Hoofd van 't Vaderland! 
 
Roem, Rome! nu uw Cesars vrij! 
Knielt, Grieken! voor uw helden neder! 
De deugden, die ge uw hulde biedt, 
Aanschouwt gij thans in 't wijdst verschlet - 
Wij vinden ze in Oranje weder, 
En, waar nog deugd op aard' regeert, 
Dáár wordt ook Willem's naam vereerd. 

{==589==} {>>pagina-aanduiding<<}

Welaan, Geschiedboek dezer eeuw! 
Ontrol voor 't nageslacht uw blad'ren! 
Dan roemt de naneef nog zijn daân, 
Als Hij, met lauweren belaân, 
Reeds rust in 't heilig graf der vad'ren, 
En noemt Hem, met Oud-Nederland, 
‘Den Vader van het Vaderland!’ 


Amsterdam, Aug. 1831.


j. van der burg.






Aan Z.K.H. den Prinse van Oranje.


Geen grootheid heb ik ooit gehuldigd, 
Niet met regtschapenheid gepaard: 
Wat ik aan hoogheid ben verschuldigd, 
Is daarom nog geen lofzang waard'. 
'k Beken 't, er werd een dag geboren, - 
Hij zinke in 's afgronds nacht daarheen! - 
Dat ik mijn leedgevoel moest smoren 
Om veel, dat niet regtschapen scheen. 
Maar, toen Gij aan de spits gingt snellen, 
Uit vrijen wil, van Hollands heer, 
Toen voelde ik 't Hollandsch harte zwellen, 
Toen vond ik onzen willem weêr; 
Toen bad ik God, die U behoedde, 
Bij Waterloo, bij Quatrebras, 
Voor Fransch geweld en Fransche woede, 
o Vorst! dat Hij voor 't wolvenras 
U schutte, dat ons woest belaagde ..... 
Gij kwaamt, Gij zaagt, Gij overwont! 
Behouden keert Gij, Onversaagde! 
Gesloten is het nieuw verbond. 
Uwe eer en de onze is thans gewroken; 
Gewroken op het muitersrot, 
Met schande in zijne kroft gedoken, 
't Verbaasd Euroop ten bittren spot. - 
Ontvang, o Vorst! de opregte hulde 
Van hem, die nimmer vleide of kroop! 
Wat ééns Uw volk met smart vervulde, 
Uw zwaard verbrak d'onzaalgen knoop. 

{==590==} {>>pagina-aanduiding<<}

Hij, die voor ons Zijn leven stelde, 
Zich in den strijd niet heeft gespaard, 
Hij bleef, daar Hem Gods gunst verzelde, 
Gewis Zichzelv' en ons steeds waard'. 


Aug. 1831.


j.w. ijntema.






Mijn gevoel, na het vertrek van mijnen vriend, als vrijwillig jager, den 16 october 1830. (*)


Mijn beste Vriend ging van mij heen, 
En ik zit treurend neêr: 
Want angst en kommer zijn mijn deel, 
Waar ik mij wende of keer'. 
 
Maar 't was uit wuftheid niet, o neen! 
Dat mij mijn Vriend verliet; 
Nooit gaf zijn minnend hart mij stof 
Tot eenig zielsverdriet. 
 
't Was op de beê van onzen Vorst, 
(Te wapen! klonk die beê) 
En Hollands Jong'lingschap toog op; 
Mijn Vriend trok met hen meê. 
 
Zij trokken op ten heil'gen strijd 
Voor 't dierbaar Vaderland, 
Door lage muitzucht en verraad 
Op 't schendigst aangerand. 
 
Zij trekken, waar hen de eere roept 
En 't heil van volk en Vorst; 
Het vuur van ed'le vrijheidsmin 
Doortintelt hun de borst. 
 
Daar hebben zij hun leven veil 
Voor die hun dierbaar zijn: 
Want liever sneuv'len, is hun taal, 
Dan muitersslaven zijn. 

{==591==} {>>pagina-aanduiding<<}

Maar kan ik nu nog vrolijk zijn, 
Daar hij zijn leven waagt, 
En alle ontbering met geduld 
Tot 's lands bevrijding draagt? 
 
O neen! mij past geen luide vreugd, 
Maar onverpoosd geduld, 
Maar stil berusten, schoon mijn oog 
Met tranen is gevuld; 
 
Met tranen van het diepst gevoel, 
De tolken mijner smart, 
Om 't leed, dat thans dien Vriend bedreigt, 
Zoo dierbaar aan mijn hart. 
 
Doch neen, ook niet te zeer getreurd, 
Maar 't smeekend oog gewend 
Tot Hem, die ieders leed doorziet 
En ook mijn smarte kent. 
 
Aan U beveel ik dan mijn' Vriend, 
Aan U, grootmagtig God! 
Bescherm hem, waar hij ga of sta, 
Beschikker van ons lot! 
 
Behoud hem voor het minnend hart; 
Behoed hem in den strijd; 
En, keert hij eenmaal tot mij weêr, 
U zij mijn dank gewijd! 
 
Red met hem 't lieve Vaderland, 
Voor ons het schoonste op aard'; 
Hoed onzen diepgehoonden Vorst, 
Aan 't Hollandsch hart zoo waard! 
 
Dan zij, naast U, mijn dank gebragt 
Hun, die, met ed'len zin, 
Het leven waagden voor ons heil, 
Dank zij hun vrijheidsmin! 
 
Dan ben ik trotsch, dat ook mijn Vriend 
In hunne rijen streed; 
Dan zijn mijn tranen afgedroogd, 
Vergeten is mijn leed. 

{==592==} {>>pagina-aanduiding<<}

Doch, onderwerping aan Uw' wil, 
Welk lot mij hier dan wacht', 
Zij steeds mijn keus, tot ook mijn taak 
Op aarde eens is volbragt. 


H... Oct. 1830.


D.R.C.B.





Hoop op wederzien.


Aan mijnen Vriend.


Wij zien elkander weêr; die hoop is mij gegeven 
Op 't doornig levenspad, dat thans mijn voet betreedt. 
Wij zien elkander weêr; dit doet mijn' moed herleven, 
Zoo vaak mij die ontzinkt, bij 't denken aan mijn leed. 
 
Wij zien elkander weêr, schoon nu, helaas! gescheiden, 
Daar eer en pligt u roept, voor 't dierbaar Vaderland 
En voor ons volksgeluk te waken en te strijden, 
Als Batavier te groot voor slavernij en schand'. 
 
Wij zien elkander weêr; o, mogt het God behagen, 
Dat de oorlogsvlam weldra alomme werd gebluscht, 
Ons Vaderland de zon van heil weêr op zag dagen, 
Op nieuw 't geluk genoot van orde, vrede en rust! 
 
Dan zien we elkander weêr..... maar, mogt die hoop hier falen, 
En moest ge een offer zijn voor Vaderland en Eer, 
Dan nog - schoon geene pen mijn' weedom af zou malen - 
Dan nog herhaal ik 't woord: wij zien elkander weêr! 
 
Dan zien we elkander weêr, om nimmermeer te scheiden! 
Daarvan schenkt Jezus' leer het zekerst onderpand; 
Mogt die ons, op ons pad door 't ondermaansche, leiden! 
Dan zien we elkander weêr, in 't Hemelsch Vaderland! 


H... Nov. 1830.


D.R.C.B.


Overvloed van ons rijm.


't Valt ons niet zwaar, in dicht de maat aan rijm te binden: 
De taal is mild; zij geeft ons 't rijm als bij de tast. 
Slechts één woord kent zij, waar geen rijm op is te vinden, 
En één nog, waarop slechts een drietal rijmen past: 
Het eerste is bliksem, 't and're Belgen, 
Dit laatste heeft, behalve telgen, 
Alleen den tegenklank van zwelgen 
En dien van uit- of ook ver-delgen. 


Voor de vuist. 1831.


W.



{==593==} {>>pagina-aanduiding<<}

Mengelwerk.

Verhandeling, over den verschillenden zin, in welken Jezus Christus, in het nieuwe verbond, Gods Zoon genoemd wordt.

(Vervolg en slot van bl. 557.)

III. Wij gaan over tot het derde punt, tot de bewering, dat aan Jezus Christus in het N.V. de naam van Zoon Gods ook in eenen metaphysischen (bovennatuurkundigen) zin wordt toegevoegd; dat is, in zulken zin, volgens welken deze naam omtrent Jezus iets beweert en aan hem toeschrijft, dat alle uit- en inwendige ervaring te boven gaat, van welks waarheid en werkelijkheid wij ons derhalve noch door verstandig inzigt, noch ten gevolge van noodwendige idéën der rede verzekeren kunnen, maar dat ons als het geloof van de Schrijvers des N.V., als hunne overtuiging omtrent Christus, in de H. Schrift wordt medegedeeld.
Niemand zal willen of kunnen ontkennen, dat Jezus in het N.V. in eenen nog hoogeren, dan den Messiaanschen zin, Zone Gods genoemd wordt, en dat de Apostelen van hem, als den Zone Gods, zoodanig spreken, dat men daardoor tot het gebruik der uitdrukking metaphysisch aanleiding verkrijgt. Alleen behoort men niet te zeggen, dat zij hieromtrent iets leerstellig bepaald, en als besliste, tot de Godsdienst van Jezus behoorende, geloofsleer voorgedragen zouden hebben: de waarheid is, dat zij de denkbeelden, welke zij van de hoogheid van Jezus en van de verbindtenis van zijn persoon en zaak met God zijnen Vader verkregen hadden, met diep gevoel van eerbied te hemwaarts uitgesproken en voorgesteld hebben, en dat wij deze in de schriften des N.V. aantreffen. Het zijn voornamelijk de schriften der Apostelen Joannes en Paulus en de Brief aan de Hebreërs,

{==594==} {>>pagina-aanduiding<<}
welke hiervan getuigenis dragen. In dezelve vertoont zich ook het geloof aan eene verhevenheid van Jezus, die de menschelijkheid te boven gaat - aan eene hoogere natuur, die het Goddelijke wezen het naaste bij komt, die met God in de innigste verbindtenis staat, die vóór de schepping der wereld haar aanzijn gehad, aan die schepping deel genomen heeft, die alle andere wezens overtreft, en zich door zijn gansche leven en werken op aarde doen kennen, en allen, die hem waargenomen hebben, met de diepste vereering en de innigste liefde tot zich getrokken heeft.
Joannes is doordrongen van dit denkbeeld, en van het daarmede verbonden gevoel van aandoening, vreugde en eerbied. Dit bewijzen zijne schriften. In de inleiding tot zijn Evangelie noemt hij de hoogere, Goddelijke natuur, die hij in Christus erkent, den Logos (het Woord), die vóór de schepping der wereld was, met God verbonden, van Goddelijke natuur, door wien God de wereld geschapen heeft. Deze Logos had de menschelijke natuur aangenomen en was in Christus op aarde verschenen. Nu hadden de Apostelen in hem, in Christus, eene heerlijkheid, eene waarde en hoogheid gezien, die alle aardsche en menschelijke ver te boven ging, welke door hen als de heerlijkheid des Eeniggeboren Zoons van God erkend was, en zich inzonderheid als eene volheid van waarheid en goedheid aan hen had betoond. Hoofdstuk I:1-3 en 14. Hij verzuimt niet, zoodanige gesprekken van Jezus mede te deelen, in welke deze zijnen eernaam Zoon Gods, in den Messiaanschen zin, tegen zijne wedersprekers verdedigt, Hoofdst. X:33 enz. - gelijk hij, in betrekking op het doel zijns Evangelies, zegt, dat het geschreven is, ‘opdat gij gelooft, dat Jezus is de Christus, de Zoon Gods;’ maar hij voert ook zoodanige uitspraken van Jezus aan, in welke hij eene verwijzing op zijne hoogere, bovenmenschelijke natuur vindt, en waarin de Messiaansche en de nog hoogere waarde van Jezus tot één te zamenvloeijen; zóó namelijk, dat gene door deze verhoogd wordt. Zoo

{==595==} {>>pagina-aanduiding<<}
laat hij ons de woorden van Jezus, in het gesprek met Nikodemus, hooren: ‘Niemand vaart op ten hemel, dan die van den hemel afgedaald is, namelijk de zoon des menschen (de Messias), die in den hemel is.’ Hoofdst III:13. Of: ‘Ik ben van den Vader uitgegaan en in de wereld gekomen,’ enz. Hoofdst. XVI:28. Of: ‘En nu verheerlijk mij, Vader, bij uzelven, met de heerlijkheid, die ik bij u had, eer de wereld was,’ Hoofdst. XVII:5.
Uit deze en andere plaatsen des Evangelies ziet men, welke hooge gedachten Joannes van Jezus had leeren vormen. Op de vraag, hoe deze in hem mogen ontstaan zijn, mag wel het veiligste antwoord zijn: Door de voortreffelijkheid van Jezus. Joannes zag die, zag ze dagelijks, ook in den vertrouwdsten omgang met Jezus. Deszelfs hoogere, bovenaardsche zin en geest, die zich in alle zijne woorden liet vernemen, in alle zijne daden ten toon spreidde, die zichzelve steeds gelijk bleef in waarheid, liefde en vroomheid, ja die zich meer openbaarde, hoe nader Jezus zijn doeleinde hier beneden naderde, werd door Joannes waargenomen en ondervonden. Hij zag en gevoelde het, hoe de voortreffelijkheid van Jezus al het menschelijke te boven ging en met niets anders te vergelijken was. Zoo ging dezelve voor hem in het Goddelijke over. Hij, juist hij bezat de teêrheid en diepte van gevoel, om dit in zijne gansche grootheid en zedelijke schoonheid te beseffen, op te vangen en te behouden. Zoo zag hij in Jezus de heerlijkheid des Eeniggeboren Zoons van den Vader. In hem werd hem het Goddelijke zigtbaar; een hooger, Gode gelijk wezen wandelde voor hem in menschengedaante. En toen Jezus aan het kruis zijne loopbaan Goddelijk groot had ten einde gebragt, toen God hem door zijne opstanding verheerlijkt, en hij ten laatste de aarde verlaten had, toen moest een beeld, eene aanschouwing van hem in zijne ziel blijven, waarvoor het woord Christus, ook in den hoogsten Messiaanschen zin genomen, niet geheel voldoende was, die hij daarom door den naam Logos zocht

{==596==} {>>pagina-aanduiding<<}
aan te duiden en af te beelden. Niet langs den weg der bespiegeling was hij er toe gekomen, maar de heiligste ervaringen zijns levens, zijn gevoel voor de alles te boven gaande grootheid van Jezus en zijne liefde en eerbied jegens denzelven hadden hem daartoe opgeleid.
Voor het overige is het in geenen deele ongeloofelijk, dat aan Joannes, gedurende zijn veeljarig verblijf in Klein-Azië, als opziener der aldaar gevestigde gemeenten, de wijd verspreide Ideën der Platonisch-Alexandrijnsche filozofie ten minste gedeeltelijk bekend geworden zijn. Dit voorondersteld zijnde, kan het filozoferen (het wijsgeerig denkbeeld), volgens 't welk het hoogste, van de stof der wereld verschillende, wezen uit zichzelven den Logos voortgebragt heeft, die de ruwe stof naar de, in de eeuwige Ideën bevatte, voorbeelden schikken en vormen zou, den Apostel wel toegelagchen hebben.
Wat den Apostel Paulus betreft, in wiens schriften een even verheven voorstel van de hooge natuur in Christus gevonden wordt, zoo kan zich dit bij hem althans niet geheel op dezelfde wijze gevormd hebben, als in Joannes, daar hij niet zoo gelukkig geweest was, dagelijks in de nabijheid van Jezus geleefd en deszelfs onvergelijkbare persoonlijkheid aanschouwd te hebben. Wij kennen hem als den Apostel, die de algemeene (allen omvattende) natuur des Christendoms eerst inzag, het Joodsche particularismus geheel aan hetzelve ontnam, en ten volle overtuigd werd, dat de door Jezus gestichte heilsorde voor het gansche menschdom was. Gesteld nu, dat hij, na zijne bekeering tot het Christendom, eer hij tot dit grootsche, allesomvattende denkbeeld deszelven kwam, deszelfs stichter als Zoon Gods in den Messiaanschen zin vereerde, wat moet dan in een' geest als de zijne zijn omgegaan, toen zich zijn begrip van de grootheid van Jezus' werk en van de verhevenheid des Goddelijken raadsbesluits zoo zeer uitzette, en hij het Christendom voor eene de gansche menschheid omvattende heilsinrigting erkende! Moet dit niet zijne gedachten omtrent den Zone Gods verhoogd, en

{==597==} {>>pagina-aanduiding<<}
hem voor het geloof aan een bovenmenschelijk wezen in Christus uiterst vatbaar gemaakt hebben? Hoe dieper hem dit gevoel doordrong, moest niet zijn geest des te meer naar een hieraan beantwoordend denkbeeld van deszelfs verheven stichter trachten? Zulk een idé kon echter dezen Apostel minst van allen onbekend blijven, hem, die zoo vele landen doorreisde, en alzoo de godsdienstige en wijsgeerige gedachten van zijnen tijd volkomen kon leeren kennen. Doch hoe dit ook zijn moge - want langs den weg van historische en zielkundige navorsching kan men hieromtrent tot geene volkomene gewisheid geraken - dit is zeker, dat Paulus het Messiaansch begrip omtrent Christus, den Zoon Gods, verder bij zichzelven ontwikkeld en tot het metaphysische verheven heeft. Hem was Christus meer dan Messias, een Zoon Gods van nog hoogere soort dan deze, wel onder God staande en van Hem afhankelijk, maar Hem het naast, met Hem het innigst verbonden, Zijn evenbeeld en daarom ook aanbiddenswaardig. Dit denkbeeld van Christus, den Zoon Gods, en het daaruit ontstaande vereerings- en aanbiddingsgevoel, heerscht in alle schriften van dezen Apostel. Zullen wij op eenige plaatsen derzelven verwijzen, zoo bepalen wij ons tot Koloss. I:15-17, waar Paulus van Christus, den Zone Gods, zegt: ‘Dewelke is het beeld des onzienlijken Gods, de eerstgeborene aller creaturen (aller geschapene wezens): want door hem zijn alle dingen geschapen, die in de hemelen en op de aarde zijn, die zienlijk en die onzienlijk zijn,’ enz. enz. In deze woorden ligt meer, dan eene Messiaansche voorstelling. Doch heeft Paulus, Jezus op deze wijze beschouwd, zoo is dit zijn begrip van de hoogere natuur van Jezus bij geene zijner uitdrukkingen, waar hij zich omtrent deszelfs hoogheid verklaart, geheel uit te sluiten.
Wat zich in de schriften van Joannes en Paulus gansch onmiskenbaar vertoont, dat bevindt zich ook in den Brief aan de Hebreërs.
Maar dit mogen wij niet onopgemerkt laten, dat,

{==598==} {>>pagina-aanduiding<<}
schoon Joannes, Paulus en de schrijver des Briefs aan de Hebreërs onmiskenbaar van eene hoogere, Goddelijke natuur en waardigheid van Christus, des Zoons Gods, spreken, zij hem toch in geenen deele Gode gelijk stellen; gelijk dit trouwens in het gansche N.V. niet geschiedt. Hoe had ook een Apostel, of eenig ander schrijver des N.V., dit kunnen doen, daar het geloof aan een' eenigen, hoogsten God de grond hunner gansche Godsdienst was; daar Jezus gezegd had: ‘Niemand is goed, dan één, (namelijk) God,’ Matth. XIX:17; daar hij gebeden had: ‘Dit is het eeuwige leven, dat zij u kennen, den eenigen waarachtigen God, en Jezus Christus, dien gij gezonden hebt,’ Joan. XVII:3; daar hij verklaard had: ‘De Vader is meerder dan ik,’ Joan. XIV:28; wat hij (Jezus) had, dat had hij van den Vader ontvangen; ook de werken, die hij deed, maakten niet zijne, maar des Vaders heerlijkheid openbaar; dat alles, wat hij leerde en deed, op bevel van God geschiedde, die hem gezonden had en van wien hij afhing. Zoo wel deze eenvoudige verklaringen van Jezus, als ook het stellige Monotheïsmus, dat door de gansche H. Schrift heerscht, toonen aan, dat de Apostelen Jezus, den Zoon Gods, door het voorstel zijner hoogere waardigheid, als ook door eene met hem verbondene menschelijke natuur, Gode geenszins willen gelijk stellen.
Dit hoofdpunt nu, deze grond- en hoeksteen der geheele Bijbelsche, zich langzamerhand ontwikkelende en in het Christendom in hare hoogste eenvoudigheid en voltooijing verschenen Godsdienstleer, de leer van Éénen allerhoogsten God, gelijk ook de gewigtige omstandigheid, dat de in het N.V. bevatte voordragt des hoogeren zijns van Jezus meer eene zaak des gevoels en der nederige vereering, dan van leerstellige bepaling van den kant der Apostelen was, werd in het vervolg vergeten, en men bezigde deze uitlatingen en de schriftuurplaatsen, die ze bevatten, om in bespiegelende overwegingen en behandelingen te treden, over het hoogere

{==599==} {>>pagina-aanduiding<<}
wezen des Zoons Gods, over zijne betrekking tot Gods wezen, en over de verbinding van twee naturen in Christus. Het is uit de kerkelijke geschiedenis bekend, hoe de bespiegelingen over dit onderwerp, tot welke verschillende partijen en sekten aanleiding gaven, reeds tegen het einde der eerste Christelijke eeuw begonnen, bij den voortgang des tijds immer fijner en kunstiger wierden, vooral in het Oosten tot spitsvindige haarkloverij overgingen en haat en vervolging wekten.
De vraag komt bij ons niet te pas, of de Christelijke prediker zich meer aan het symbolum van Athanasius of aan de H. Schrift moet houden. En dus hebben wij, met betrekking tot Jezus, den Zoon Gods, en zijn hooger aanzijn, te verkondigen, wat Jezus van zichzelven gezegd heeft, en wat zijne Apostelen, in heiligen eerbied en liefde, omtrent hem verklaard hebben. Hij is de Zoon des allerhoogsten en eenigen Gods, door Hem van den hemel op de aarde gezonden, door Hem met Goddelijke krachten uitgerust; zoodat hij de menschen leerde, wat hij van den Vader ontvangen had, en des Vaders werken deed. Zijne leerlingen erkenden in hem eene waardigheid, voor welke iedere menschelijke maatstaf te klein is, eene hoogheid van geest en gemoed, Goddelijk te noemen, eene volheid van waarheid en goedheid, dat zij in hem een hooger wezen zagen, dat hij hun in het licht des eeniggeboren, des geliefdsten Zone Gods, het afschijnsel der Goddelijke heerlijkheid, voor oogen stond; zoodat zij bij zijne aanschouwing en latere herinnering van een gevoel van eerbied en liefde, ja aanbidding doordrongen werden, hoedanig zij slechts omtrent den met God op het naauwst verbondenen konden ontwaren. Dit gevoel en de daarmede verknochte denkbeelden omtrent Jezus hebben zij den menschen door rede en schrift medegedeeld, en ook daardoor bewerkt, dat millioenen hunne knieën voor den Zone Gods buigen. Ook wij staren met gevoel van aandoening, liefde en eerbied op den hoogverhevenen, zijn van zijne hoogheid doordrongen, en erkennen, dat in zijn menschelijk be-
{==600==} {>>pagina-aanduiding<<}
staan het Goddelijke in eene heerlijkheid en volmaaktheid heeft doorgeblonken, hoedanige in geenen anderen ooit plaats had, en vereeren hem als den hoogsten Godszoon.
IV. Het gaat ons, wij kunnen het niet ontkennen, bij de tegenwoordige poging, om Jezus' waardigheid nader te bepalen, even zoo als het Jezus' leerlingen ging: het metaphysische gaat over in het zedelijke, of liever het lost zich hierin op, en de eerste beteekenis brengt ons onwederstandelijk tot de laatste beduidenis des woords. Elke poging der bespiegeling, om tot het hoogere, Goddelijke aanzijn en wezen van Jezus door te dringen, kan natuurlijk nergens eenen vasten grond, iets zekers, waarop men zich verlate, vinden, dan in zijn zedelijk bestaan en wezen. Daarbuiten zou men zich om niets vermoeijen; men zou iets vatten en begrijpen willen, wat niet te vatten en te begrijpen is, vormen scheppen zonder inhoud, en zich met niets zeggende formulieren misleiden. Maar hier vinden wij het middelpunt, van waar beschouwd alles zich opheldert, schikt, vormt en in zijne eigendommelijke waarde en schoonheid doet zien; even gelijk wij ons God zelven dán eerst in zijne volkomenheid kunnen voorstellen, wanneer wij van zijne heiligheid, als het middelpunt, als 't ware de centraalzonne zijns wezens, uitgaan. Daarom is de waarheid, dat Jezus in het N.V. ook, ja voornamelijk, in den zedelijken zin Gods Zoon genoemd wordt, van het hoogste aanbelang.
Dat in de H.S. menschen, die Gode welgevallig waren, kinderen Gods, Zonen Gods genoemd werden, is bekend. Wie door uitnemende deugd en vroomheid uitmuntte, en daarom een voorwerp van het Goddelijk welbehagen was, dien werd deze naam gegeven. Het Joodsche volk eigende zich denzelven toe, dewijl het meende zich in dit welgevallen boven alle andere volken te mogen verheugen, schoon het zich hierin niet zelden zeer bedroog. In het N.V. wordt dezelve mede op de Christenen overgedragen, deels dewijl zij zich, wegens de zending van Jezus, als voorwerpen der vader-
{==601==} {>>pagina-aanduiding<<}
lijke liefde Gods moesten beschouwen, deels dewijl zij zich, als Christenen, door eenen Gode welgevalligen zin en wandel moesten onderscheiden. De baan, langs welke zij tot de waardigheid van kinderen Gods opklimmen konden, schrijft Jezus hun in zijne Godsdienstleere voor. Een en ander hiervan behelst de bergrede. ‘Zalig zijn de vreedzamen, want zij zullen Gods kinderen genaamd worden.’ - ‘Hebt uwe vijanden lief enz., opdat gij kinderen zijt uws Vaders, die in de hemelen is.’ - ‘Weest dan gijlieden volmaakt, gelijk uw Vader, die in de hemelen is, volmaakt is.’ Volgens Jezus' leer geraakt men alzoo door toenemende zedelijke veredeling tot het kindschap van God. Ook het tegengestelde doet hij, bij voorkomende gelegenheid, in het licht treden, wanneer hij hen, die zich niet laten verbeteren, ‘kinderen des Satans’ noemt. De deugdzame gezindheid en de reine wil maken den mensch Gode welgevallig en Hem gelijkende, en om dezer zedelijke Godegelijkheidswil, aan welke het welgevallen Gods noodwendig ten deel valt, heet hij Gods kind. Zoo zegt Paulus, Rom. VIII:14: ‘Zoo velen als er door den geest Gods geleid worden, die zijn kinderen Gods.’ En wanneer 1 Joan. III:9 de leerling van Jezus zegt: ‘Een iegelijk, die uit God geboren is, doet de zonde niet,’
zoo is in beide plaatsen de zedelijke zin der bedoelde uitdrukking niet te miskennen.
Dat nu, bij zulk een spraakgebruik en zoodanige wijze van voorstel in de H.S., dengenen, in wien de zedelijke gelijkheid met God, in eene nog nimmer waargenomene mate, den beschouwer in het oog straalde, en die derhalve voor het hoogste voorwerp des Goddelijken welgevallens erkend werd, de naam van Zoon Gods ook in dezen zin zij gegeven, verwacht men van zelve, vóór nog de bewijzen daarvan opgespoord en gevonden te hebben. Doch deze zijn voorhanden, en wel niet alleen in die plaatsen der H.S., in welke Jezus blootelijk om zijne zedelijke grootheid en Godegelijkvormigheid Gods Zoon genoemd wordt, maar ook in de

{==602==} {>>pagina-aanduiding<<}
meesten dergenen, die hem om zijne Messiaansche waardigheid, of ook om de in hem opgemerkte en vereerde hoogere natuur, met dezen naam bestempelen; want altijd wordt, bij der Apostelen beschouwing en aanduiding van Jezus den Zoon Gods, het in hem gedachte (vooronderstelde) maar niet erkenbare (aan te wijzene) hoogere wezen met de duidelijk erkende en diep gevoelde heiligheid zijns wils verbonden en met dezelve als met eene hemelsche glorie omgeven. Daarom komt de zedelijke zin van den Christus behoorenden naam van Zoon Gods, bijna overal, waar dezelve hem gegeven wordt - uitgenomen, wanneer hij in den mond des volks en van Jezus' wedersprekers voorkomt - óf meest óf althans mede in aanmerking. ‘Wij hebben zijne heerlijkheid gezien,’ zegt Joannes, ‘als de heerlijkheid des Eeniggeboren van den Vader.’ Doch in welke verhevenheid hij hem zich, wegens den in hem wonenden Logos, of met betrekking tot het in hem aanschouwde hoogere wezen, gedacht mag hebben, hij verbindt daarmede de gedachte aan zedelijke goedheid, als het innigste beginsel zijner Goddelijke heerlijkheid uitmakende; want hij voegt er de woorden bij: ‘vol van genade en waarheid.’ Alzoo was Jezus hem in zijne zedelijke waardigheid en schoonheid de eeniggeboren Zoon Gods, de lieveling des Allerhoogsten. Het woord, bij zijnen doop en verheerlijking: ‘deze is mijn Zoon, mijn geliefde, in welken ik een welbehagen heb,’ betrof niet slechts den Goddelijken gezant, die de hoop des vroegeren en tegenwoordigen tijds op de uitnemendste wijze vervullen zou; het gold ook den reinen van harte, den gehoorzamen tot den dood, het evenbeeld des heiligen Vaders. Wanneer de Apostelen hem het beeld des onzienlijken Gods noemen, welke min bepaalde denkbeelden daarbij in hen ook mogen zijn opgerezen, immer stond hun hoofdzakelijk het verheven inzigt en de wijsheid, de hemelsche zachtmoedigheid en reinheid van Jezus voornamelijk
voor den geest. ‘Den beelde des eerstgeboren Zoons Gods,’ zegt Paulus aan de Colossen, moesten

{==603==} {>>pagina-aanduiding<<}
de tot het Christendom geroepenen gelijk worden, en stelt alzoo het zedelijk begrip des verheven naams in het licht. En wanneer hij de grootsche uitdrukking, dat ‘in Christus de volheid der Godheid ligchamelijk woont,’ met de verzekering verbindt, dat de ware Christenen deel hebben aan deze volheid, dat zij ἐν αὐτῷ πεπληρωμένοι zijn, geeft hij dan niet te kennen, dat hij onder het Goddelijke bovenal het zedelijke verstaat?
Doch Jezus zelf, die zich zijner betrekking tot God onophoudelijk bewust was en geheel en al in dit bewustzijn leefde, hoe verklaart hij zich hieromtrent? Onmiskenbaar zoodanig, dat de overeenstemming van zijn' wil, zijn doel, zijn streven met den wil Gods meest op den voorgrond staat. Hij is het zich bewust, dat God in hem is en hij in God, dat derhalve de naauwste verbindtenis tusschen den Vader en hem bestaat; want hij denkt niets, hij wil en doet niets, dan hetgeen de Vader lief heeft en wil en hem heeft bevolen. Hij spreekt, gelijk hij het van den Vader ontvangen heeft; hij doet de werken des Vaders; hij leeft alleen voor de volvoering van den hem door den Vader opgedragen last; zijn wil en streven is den Vader geheiligd en hangt van Hem af; zijn leven is een leven in God, in de liefde tot Hem, in de gehoorzaamheid aan Hem; hij bevredigt daardoor de innigste aandrift en behoefte zijner ziel. Zoo is hij één met God. ‘Ik en de Vader zijn een,’ spreekt de regte, waarachtige Godszoon, want Gods wil, raadsbesluit en doel zijn ook de zijne. Daarom, wie hem kent, die kent den Vader, want in hem openbaart zich des Vaders oneindige liefde en heilige wil; en wie hem volgt, die komt door hem tot den Vader, want hij treedt door reinheid des harten, liefde en geloof in eene naauwere betrekking tot God en gevoelt zich gelukzalig in God. De Vader laat den Zoon niet alleen, want deze doet altijd, wat den Vader welbehagelijk is. En wanneer God hem gebiedt, tot grondvesting van eenen beteren toestand der menschheid, in den

{==604==} {>>pagina-aanduiding<<}
dood te gaan, spreekt hij: ‘De wereld zal erkennen, dat ik den Vader lief hebbe, en alzoo doe, als mij de Vader geboden heeft’ - gaat, berustende in des Vaders wil, het verschrikkelijkste lot tegen, en is hem gehoorzaam tot den dood des kruises.
Jezus gevoelt zich diensvolgens, naar de aanwijzing der Schrift, als Gods Zoon, dewijl hij met God - niet gelijks wezens, maar - gelijks willens is; dewijl hij God meer lief heeft dan alles, en wederkeerig door God geliefd wordt; dewijl hij Gods woord spreekt en Gods werken doet, en wel in het bewustzijn, dat God door hem spreekt en werkt; dewijl hij niets anders wil en beoogt, dan wat Goddelijk, Gode welgevallig is. En zijne leerlingen eeren hem als Gods Zoon, dewijl zij in hem eene reinheid des harten, eene zedelijke kracht van den wil erkennen, die zij met geenen anderen naam weten uit te drukken; te meer, dewijl dezelve op de waardigheid heenwijst, die Christus als den stichter des hemelrijks toekomt.
Doch is dit zoo, hoe zouden dan wij, predikers van het Christendom, ons geloof aan Jezus, den Zoon Gods, en onze vereering van hem, niet met alle blijmoedigheid te kennen geven, en allen, die ons hooren, door de H.S., tot hetzelfde bemoedigen? Niet tot vergoding van het menschelijke wekken wij op, maar tot blijmoedige en eerbiedige erkentenis van zijne heerlijkheid, die zijn menschelijk wezen, door heiligheid des gevoels, des verstands en des wils, tot het Goddelijke, tot zedelijke eenheid met God versmolten heeft. Welke onschatbare bewijzen biedt de H. Geschiedenis ons daartoe aan! Reeds in het knaapje vinden wij den trek naar boven, dien hij zijn gansche leven door volgde; wij bespeuren den wordenden Godszoon, die het gevoelt, dat hij immer in de nabijheid van God, zijn' Vader, zijn moet, en die daarom ook ‘toeneemt in wijsheid en genade bij God en menschen.’ Als den tot rijpheid gekomenen, zijner kracht ten volle magtigen, ter bereiking zijner bestemming volkomen bekwamen, zien wij

{==605==} {>>pagina-aanduiding<<}
hem, als, vóór zijn openlijk optreden, de verzoeker hem nadert. De zedelijke vastheid, welke hij daar betoont, heeft haren grond in het bij hem levendige bewustzijn en den wil, om als Gods Zoon te denken en te handelen. Eindelijk als voltooiden Godszoon zien en erkennen wij hem in zijne laatste moeijelijke omstandigheden, op zijn' weg naar den dood, toen hij Gode gehoorzaam was tot op het kruis.
Onfeilbaar is het de pligt des Christenpredikers, zijner gemeente aan te wijzen, hoe Jezus tot deze zedelijke hoogte opgeklommen is, op welke wij hem als voltooiden Godszoon vereeren. Niemand meene, dat de volkomene deugd, die wij in hem bewonderen, hem aangeboren was, en hij aan de moeiten en den strijd was ontheven, door welke wij ons dezelve verwerven moeten; dat men dezelve als eene zijner natuur noodwendig inwonende eigendommelijkheid hebbe te beschouwen. Neen, zoo is het niet. Deugd is een werk der vrijheid; zij moet verworven, door kamp en strijd verkregen worden. Ook Jezus heeft dezelve verworven; in den strijd met de zinnelijke natuur en de wereld heeft hij ze verworven, want ‘hij is verzocht geweest gelijk als wij.’
Maar juist daarom kunnen wij ook, in de Christelijke gemeente, met den Apostel zeggen: ‘Dat gevoelen zij in u, hetwelk ook in Christus Jezus was.’ - ‘Hij heeft ons een exempel nagelaten, opdat wij zijne voetstappen zouden drukken.’ Verkondigen wij haar eenen Godszoon, die, in zijne hooge, Goddelijke natuur, eene volkomene deugd op deze aarde heeft medegebragt, zoo zijn haar de gronden ter verschooning, zoo zij hem niet gelijk wordt, gegeven, al beroept zij zich ook niet op een, zoo het heet, door Adam's val veroorzaakt ganschelijk bederf der menschelijke natuur. Doch stellen wij haar, overeenkomstig de Schrift, den Zoon Gods in zijne, onder moeiten, opoffering en strijd verworvene, volkomene deugd, als verheven voorbeeld ter navolging, als ideaal der menschheid voor, dan verdwijnt deze verschooning. Dan ziet zij in, wat de mensch, onder

{==606==} {>>pagina-aanduiding<<}
Gods bijstand, vermag, voor welke veredeling hij vatbaar is, en dat het slechts op zijn' eigen volstandigen wil aankomt, of hij een Gode welgevallig schepsel, een edel kind Gods zal worden, of niet.
Het is bijbelsch waar, en ook in het voorgaande ten deele aangewezen, dat de Apostelen de leer van den Zoon Gods op zoodanige wijze praktikaal maakten. Hoe mogen wij Christenleeraars dan anders handelen? Terwijl zij overal op de zedelijke waarde van Jezus, op de volkomene overeenstemming zijns wils met den wil des Vaders, op zijne door heiligheid des willens en pogens bewerkte gelijkvormigheid aan God wijzen, en de Christenen opwekken, dezen Volheerlijken gelijk te worden, zijn zij voor ons de regte voorgangers in de behandeling van dit onderwerp. Wanneer wij derhalve, bij onze prediking der heerlijkheid van den Zoon Gods, de zedelijke zijde derzelve boven alle andere doen uitkomen, dezelve tot de hoofdzaak maken, en haar der gemeente als een levendig toonbeeld voor oogen stellen, zoo doen wij, wat de Apostelen deden, onze prediking verdient den naam van Christelijk, en wij hebben de overtuiging, dat onze Heer en Heiland door dezelve op de regte wijze verheerlijkt, en zijne gemeente waarachtig gesticht en opgebouwd wordt.





Een en ander over de cholera.

(Vervolg en slot van bl. 561.)
Bij dezen strijd omtrent de verwijderde oorzaken is het bijna overbodig te vermelden, dat de geneeskundigen ook over de naaste oorzaak en het wezen van den braakloop zeer onderscheidene meeningen hebben. Dat zij zich hierin veelal door de lijkopeningen laten leiden, is in onze dagen geen vreemd verschijnsel; en het moet dan ook onvermijdelijk zijn, vermits zich de vaste deelen slechts aan het onderzoekend oog aanbieden, dat de

{==607==} {>>pagina-aanduiding<<}
stoornissen in de levenskrachten en eene ziekelijke aandoening in het bloed over het hoofd gezien worden, en menigmaal als oorzaak wordt aangemerkt, wat slechts toeval der ziekte of het gevolg van den dood is. Zoo zijn er dan ook velen, die, op de uitkomsten, welke de lijkopeningen aanbieden, zich grondende, de ziekte voor eene ontsteking van maag en darmen, of van de hersenen en het ruggemerg met deszelfs vaatvlies, of voor eene aandoening van het hart en de bloedvaten, of voor eene ontsteking der zenuwen, eene aandoening der lever, galblaas, met belemmerde galafscheiding en uitstorting, en wat niet al meer, houden; terwijl men met eene zoodanige leer, van de solidair-pathologie ontleend, het gevoelen van hen tracht te verdringen, welke daarbij ook de ziekteverschijnselen in aanmerking nemen, met welke zich de Cholera vertoont, en, misschien met meerderen grond, de oorzaak zoeken in eene onmiddellijke aandoening of liever besmetting van het bloed, zigtbaar door de grootere hoeveelheid koolstof in, en de meer dan gewone dikte van hetzelve, en waaruit, als uit eene algemeene bron, zij de veranderingen in de afscheidingen, de aandoeningen van de maag, de darmen, de hersenen en van het ruggemerg en de zenuwen, bij deze ziekte afleiden.
Intusschen zijn wij er verre af, om het nut van weluitgevoerde lijkopeningen in dezen te verkleinen; wij verheugden ons integendeel reeds te voren, toen wij, uit de mededeeling over de Cholera in dit Tijdschrift voor Julij en Augustus 1824, vernamen, dat onze landgenoot, Dr. j. van dissel jz., het allereerst de opening van lijken, aan die ziekte overleden, had durven ondernemen, en daarin naderhand door anderen is nagevolgd geworden; en wij houden ons overtuigd, dat zij, in verband en vergelijking gebragt met den loop der ziekte zelve, allezins tot eene betere kennis van den aard der ziekte en eene meer gelukkige behandeling leiden zal. Maar dan ook moet dit verloop, dan ook moeten de verschijnselen der ziekte even naauwkeurig worden op-
{==608==} {>>pagina-aanduiding<<}
gemerkt en opgeteekend, als de lijkopeningen met juistheid en onpartijdigheid moeten verrigt worden. Tot heden toe zijn de wezenlijke en bestendige toevallen nog niet genoeg onderscheiden van de onbestendige en toevallige (symptomata casu orta), welke laatste van het klimaat, jaargetijde, ligchaamsgestel en van zoo vele voorafgegane oorzaken afhangen, en bovendien de eerste zoo zeer vermogen te wijzigen. Zoo beschrijven ons sommige waarnemers de ziekte met teekenen van ophooping van bloed en van beroerte, terwijl anderen het tegendeel waarnamen; zoo de een aandoeningen van de ingewanden der borstholte, een ander wederom niet; zoo wil men, ook in de grootste hevigheid der ziekte, gal in de uitgeworpene stoffen ontdekt hebben, en heeft men zelfs de ziekte aan de inwerking der scherpe gal op de maag en darmen toegeschreven, terwijl meest alle berigten wegens de in Europa waargenomene lijders het tegendeel getuigen, daar volgens dezelve veeleer eene heldere, aan rijstwater niet ongelijke, weiaardige stof ontlast en uitgebraakt wordt. Voorts is het ook te verwonderen, dat men van het verloop van
dat tijdperk der ziekte slechts als in het voorbijgaan melding maakt, in hetwelk de ziekte eene gunstige wending neemt, en men niet de goede bedoelingen der natuur tot aan de volkomene genezing toe, en de teekenen, die iets kwaads en instorting voorspellen, zoodanig gadegeslagen heeft, dat men daaruit, tot de voltooijing der herstelling, en ter voorkoming van instorting en naziekten, nuttige geneesregelen kan afleiden.
En de lijkopeningen nu, zullen zij aan het ware doel beantwoorden, moeten minder oppervlakkig, door ervarene ontleedkundigen en tijdig genoeg gedaan worden, opdat niet door de toenemende ontbinding het lijk reeds te zeer veranderd zij. Het uiterlijk aanzien van de spijsverterings-organen b.v. moet niet slechts vermeld worden, maar alle derzelver weefsels en de veranderingen, die daaraan zijn voorgevallen, moeten naauwkeurig worden opgegeven, zoo ook niet slechts de hersenen uit-
{==609==} {>>pagina-aanduiding<<}
wendig, maar ook in al hare deelen en verlengsels inwendig onderzocht, in één woord alle werktuigen, die, het zij bestendig, het zij toevallig, aangedaan zijn kunnen, moeten met het ontleedmes nagespoord, en voorts het bloed en de in de ingewanden voorhandene vochten nader onderzocht worden.
Dat men bij dit aangevoerde nog niet in de behandeling is overeengekomen, zal wel geene verwondering wekken. Wij spreken hier niet eens van de onderscheidene wijzen, ter voorbehoeding zoo min, als ter afwering, aangeprezen, en dus ook niet van het gevoelen derzulken, die de vernietiging der smetstoffen door chlorkalken, berookingen, of de afsluiting van lijders, of zekere streken, en de quarantaines voor nutteloos houden; wij bepalen ons nu slechts kortelijk tot de onderscheidene geneeswijzen, tegen deze ziekte, doch over het geheel met even weinig gevolg, in aanwending gebragt, zoodanig zelfs, dat een geneesheer, door de droevige ervaring hiervan overtuigd, toen hij zelf onlangs werd aangetast, geene geneesmiddelen nam, en - genas. De geneeswijze door calomel en opium, reeds vroeger door de Engelsche geneeskundigen aangewend, is ook thans nog veelal in gebruik; bij anderen weder de bloedontlastingen, als ontstekingwerend en afleidend middel; bij anderen laudanum liquidum met vlugge oliën; bij anderen nux vomica; bij anderen magisterium bismuthi, of castoreum, moschus en andere onder nervina bekende, behalve de velerlei uitwendige middelen. In het kort, de reeks van dezelve, tegen deze ziekte, ook nog volgens de laatste berigten, in gebruik, zijn te menigvuldig om hier te vermelden, en getuigen allezins van een verregaand empirismus, niet genoeg gegrond op den aard der kwaal, noch overeenkomstig met de kennis van den weg, langs welken de natuurkrachten behooren geleid te worden.
Bij deze verschillende gevoelens over den aard en de behandeling der Cholera, kunnen en mogen wij ons dan uit de tegenwoordige berigten geen juist beeld der ziekte vormen, en voor dezelve reeds vooraf eene geneeswijze vast-
{==610==} {>>pagina-aanduiding<<}
stellen. Ook is dit te minder noodig, dewijl wij de hoop nog niet geheel opgeven, om er, door de genomene maatregelen en onder de hulp eener zorgende Voorzienigheid, van bevrijd te blijven. Desniettemin moeten wij waakzaam blijven, en ons vooral met de mededeelingen en berigten van die waarnemers eigen blijven maken, welke, met den echt Hippocratischen geest bezield, vrij van alle stelselzucht, door getrouwe waarneming, door inductie en anologie tot de kennis van den waren aard des gebreks trachten te geraken en eene echt rationele geneeswijze vast te stellen. Tot zoolang, dunkt ons, mogen wij gerust stille aanschouwers zijn, en niet met zelfzoekende oogmerken, of uit zucht om boven anderen te willen uitblinken, reeds nu, terwijl het nog geen tijd is, de drukpers doen zweeten onder vertalingen en compilatiën van rijpe en onrijpe hersenvruchten, om het geneeskundig zoo wel, als het niet-geneeskundig publiek quasi te onderrigten. Hieraan toch is bovendien voorzeker geene behoefte. Op hoog bevel heeft er eene vereeniging van Hoogleeraren der Geneeskunde onzer hooge en doorluchtige Scholen plaats gehad, die tevens geroepen waren, om voorloopig het volk zoo wel, als de minder geoefende geneeskundigen, voor zoo veel dit noodig en mogelijk was, met de ziekte, ter voorbehoeding en behandeling, bekend te maken. Van de meer geoefende en zoodanige geneesheeren, die dien naam inderdaad waardig dragen, zal er wel geen zijn, die zich niet tot dezelfde bronnen, als waaruit de snelschrijvende vertalers putten, den toegang weet te verschaffen. Doch eerst dán, wanneer er in die waarnemingen en bevindingen meer eenheid en gelijkvormigheid, in de geneeswijze meer
overeenkomst heerscht en dezelve met betere gevolgen bekroond wordt, zal het voor onze vaderlandsche kunstgenooten een welkom geschenk zijn, van een kundig geneesheer, zonder zijne andere pligten, door zijn beroep of hoogere betrekking hem opgelegd, te verwaarloozen, een handboek te ontvangen, hetwelk, nevens eene kernachtige geschiedenis en de lotgevallen der zoogenaamde Cholera,

{==611==} {>>pagina-aanduiding<<}
de uitkomsten bevat, welke de aanhoudende en vereenigde pogingen van kundige mannen, waar de ziekte geheerscht heeft, omtrent de erkenning, den aard en de behandeling dezer vreeselijke kwaal, hebben opgeleverd.

2 Augustus, 1831.


P.J.G.





Verhandeling, over den waren moed; geschetst in het voorbeeld van Socrates, vergeleken met dat van Cato.


Door Mr. P. Mabé, jr.

Geene deugd is er, die den mensch meer versiert, die hem tot grooter en edeler daden kan opvoeren, dan moed; maar ook geene, in welker beoefening en beoordeeling doorgaans de schijn moeijelijker van het wezen der zaak kan onderscheiden worden.
Immers, hoe vaak wordt eene daad geroemd, als ware zij een bewijs van moed, welke eigenlijk niets anders was, dan het uitvloeisel van eene oogenblikkelijke onberaden drift, of van roekelooze vermetelheid, van laakbare ligtzinnigheid, van ontembare woestheid, ja van onmenschelijke wreedheid!
De ware kenmerken te onderzoeken van eene deugd, die niet zelden minder bestaat dáár, waar zij algemeen voorondersteld wordt, en dikwijls dáár aanwezig is, waar men ze niet vermoedt; van eene deugd, die den mensch tot eene trouwe gids verstrekt, in de onderscheidene, dikwijls zoo rampvolle, omstandigheden des levens; hem eigene tegenspoeden grootmoedig en standvastig leert verduren, en hem tevens een weldoener, een redder doet worden voor anderen; zoodanig eene deugd wél te kennen, kan zeker niet anders dan als hoogstbelangrijk beschouwd worden.
De gebeurtenissen dezer dagen, waarin van een ieder onzer zoo vele opofferingen gevorderd worden, tot handhaving van de eer en het zelfstandig bestaan des dierbaren vaderlands, deden mij besluiten, om heden te spreken over den waren moed. Ik wil, M.H., u niet bezig houden met af-
{==612==} {>>pagina-aanduiding<<}
getrokkene redeneringen, maar liever uwe aandacht vestigen op den dood van twee groote mannen der oudheid, die beiden door hunnen moed beroemd zijn, ofschoon zij denzelven op geheel verschillende wijzen hebben betoond, namelijk van socrates en cato.
Ik zal dan trachten, u den waren moed te schetsen in het voorbeeld van socrates, vergeleken met dat van cato; en, dit doende, zal ik in de gelegenheid zijn, eenige herinneringen te verlevendigen, die ons in de omstandigheden, waarin wij ons bevinden, nuttig kunnen wezen.
Ik heb verkozen, twee mannen der oudheid ten onderwerp te nemen, niet omdat onze vaderlandsche geschiedenis geene talrijke voorbeelden daarvan oplevert; neen voorzeker! maar omdat ik, indien ik de keuze uit onze geschiedenis gedaan had, zoodanig, dat ik den eenen vaderlandschen held boven den anderen had willen stellen, daardoor welligt door dezen of genen van partijdigheid zou zijn beschuldigd geworden.
Schetsen wij, volgens den leiddraad der geschiedenis, kortelijk de omstandigheden, waarin, en de wijze, waarop die mannen gestorven zijn, om daarna hunne handelwijze te toetsen aan de regels, die wij ons van den waren moed voorstellen, en de slotsom van ons onderzoek op te maken, wie hunner het meest getoond heeft denzelven te bezitten.
Vestigen wij het eerst het oog op socrates.
Alcibiades, in zijne jeugd een der leerlingen van socrates, van wien nepos ons verhaalt, dat hij een toonbeeld was van hetgeen de natuur, zoo in het voortreffelijke, als in het verachtelijke, kan daarstellen, vermits hij nu in verhevene deugden en hoedanigheden even zeer uitmuntte, als hij op andere tijden zich door dierlijken wellust en ongebondenheid bezoedelde, zoodanig, dat men zich verwonderde, hoe in één mensch zulk eene geheel tegenstrijdige natuur kon gevonden worden; alcibiades was, door de jaloerschheid en ongestadigheid van het Atheensche volk, dat, na zijne overwinningen, in hem niets meer zag, dan een burger, die, door zijnen roem en groote bekwaamheden, voor de vrijheid van het volk gevaarlijk kon worden, van zijn bevelhebberschap ontzet, en hetzelve was in zijne plaats toevertrouwd geworden aan drie andere bevelhebbers, genaamd menander, tideus en adimantus.

{==613==} {>>pagina-aanduiding<<}

Deze even verwaande als onkundige veldheeren, die de herhaalde raadgevingen van den nu vernederden en ambteloozen alcibiades bespotteden, werden door den Lacedemonischen bevelhebber lysander geslagen en verstrooid, en, toen deze zich met zijn overwinnend heir voor de poorten van Athene vertoonde, gaf de stad, die van hare verdedigers beroofd was, zich op genade aan hem over.
Lysander, die, volgens nepos, meer roem verkregen heeft door zijn geluk, dan door zijnen moed, en de overwinning, die hij behaalde, meer verschuldigd was aan de achteloosheid zijner vijanden, die zich in de velden verspreid en hunne schepen verlaten hadden, dan aan eigene bekwaamheid; lysander, alzoo meester geworden zijnde van Athene, deed de Atheners deze overwinning op het pijnlijkst gevoelen; hij schafte de wetten af, veranderde hunnen regeringsvorm, slechtte de sterkten der stad, en noodzaakte dat hoogmoedige volk, zoo trotsch op zijne vrijheid, om het hoofd te buigen onder de oppermagt van dertig landvoogden of tirannen, die hij aanstelde, alleen uit de zoodanigen, die hem blijken hadden gegeven van gehechtheid aan hem, en het volk, op zijnen wenk, als een wingewest van Lacedemonië, met een' ijzeren schepter regeerden.
De heerschappij dezer tirannen was gekenmerkt door de gruwelijkste wreedheid. Ieder, die slechts vermoed werd zijn vaderland te beminnen of hetzelve nuttig te kunnen zijn, ja ieder, die slechts eenige rijkdommen bezat, werd tot den dood veroordeeld en zijne goederen verbeurd verklaard. Deze veroordeelingen, neen! gruwelijke moorden, waren zoo menigvuldig, dat, volgens xenophon, gedurende deze tirannij, en dus in een tijdperk van slechts drie jaren, het zwaard en de giftbeker der beulen een derde meer Atheners sneuvelen deed, dan in al de bloedige veldslagen, gedurende tien jaren geleverd, gevallen waren.
In dezen rampzaligen tijd leefde socrates te Athene; socrates, dien men roemde als den deugdzaamsten en den wijssten man van zijnen leeftijd; socrates, de grootste der Grieksche wijsgeeren, die de jongelingschap dagelijks onderwees in de leer, dat de deugd het hoogste goed is, en dat hij, die in de gunst der Godheid deelt, voor de magt der menschen niet behoeft te vreezen. Hoe zou de deugdzame man niet diep betreurd hebben het lot zijns ongelukkigen vaderlands? Hoe zou hij onder zulk eene regering ver-
{==614==} {>>pagina-aanduiding<<}
schoond zijn gebleven? Hoe zou hij niet een der slagtoffers hebben moeten zijn, die de moordzucht dier dwingelanden vallen deed?
Het zij zoo, gelijk door sommigen beweerd is, dat socrates, als leerende het bestaan van éénen waren God, en der jeugd die leere inprentende, niet ten onregte beschuldigd werd, de godsdienst van den staat te ondermijnen, en als zoodanig, en uit dat oogpunt beschouwd, als burger, vooral naar de begrippen van dien tijd, niet onschuldig geacht kon worden aan de tegen hem ingebragte aanklagt. Dit zij zoo; maar, wat lieten die dwingelandsu zich gelegen liggen aan het welzijn van den staat, wiens beste burgers zij dagelijks gruwelijk lieten vermoorden? Daarop kon alzoo, in goeden ernst, de beschuldiging niet gegrond wezen; dit kon haar slechts tot een voorwendsel verstrekken: alleen de vrees, dat zijne leer voor hunne afschuwelijke dwingelandij gevaarlijk konde worden, dit alleen was genoeg, om hem te doen sterven, en - bij werd gedoemd, om den giftbeker te drinken!
Socrates, te midden van zijne vrienden en leerlingen, die hij onderwijst in de ware wijsbegeerte, als de beste gids om wél te leven en wél te sterven, en in de onsterfelijkheid der ziele, verwacht de volvoering van zijn vonnis met de grootste bedaardheid; hij spreekt den slaaf, die hem den beker brengt, minzaam aan, en zegt: ‘Mijn vriend! wat moet ik doen? want het is uwe taak, mij dit te leeren?’ - ‘Niets anders,’ zeide de man, ‘dan wandelen, als gij gedronken zult hebben, tot dat gij zwaarte in uwe beenen zult gevoelen, en dan te bed gaan leggen: het vergift zal van zelve werken.’ Vriendelijk, zonder eenig verwijt te doen aan de bewerkers van zijne ramp, neemt hij den drinkbeker uit de handen van den beul, die zich moest omkeeren, om zijne tranen te verbergen, en ledigt denzelven tot op den bodem.
Zijne leerlingen, die tot dusverre zoo veel kracht van geest behouden hadden, dat zij, ten minste voor 't oog, hunne diepe smart konden verbergen, waren nu niet langer meester van zichzelven, en zij barstten uit in een' vloed van tranen en luid geklag. ‘Hoe!’ zegt hij, ‘was het daarom, dat ik de vrouwen wegzond, om dergelijke min voegzame tooneelen te ontgaan? Want ik heb hooren zeggen, dat men sterven moet met gelatenheid. Houd u

{==615==} {>>pagina-aanduiding<<}
dan rustig en betoon moed.’ Zoo sprak hij; hij, die alléén bedaard en kalm bleef, toen allen, met zijn lot bewogen, in tranen uitbarstten. Geene klagt kwam over zijne lippen; hij troostte zijne leerlingen, bevestigde alzoo zijne leer door eigen voorbeeld, en, zich verzekerd houdende van de onsterfelijkheid der ziele en de belooning der deugd, strekte hij zich op zijn sterfbed uit en - gaf den geest!
Beschouwen wij nu, kortelijk, het gedrag van cato en de wijze, waarop deze den dood onderging.
Marcus porcius cato, achterkleinzoon van cato den Censor, daarom cato den jongen genaamd, leefde in een hoogstbelangrijk tijdperk van de Romeinsche republiek. Het driemanschap van cajus julius caesar, pompejus en crassus, was, door den dood van laatstgemelden in den krijg tegen de Parthen, ontbonden. De bestaan hebbende betrekkingen tusschen caesar en pompejus waren verbroken door dien dood, en vooral door het afsterven van julia, de dochter van caesar en gemalin van pompejus. Eene verschrikkelijke vijandschap ontstond er tusschen die twee mannen, die, met onbegrensde eerzucht, elkander het oppergezag over den Romeinschen staat betwistten.
Nadat het Romeinsche volk schier de geheele aarde aan zich onderworpen, en geen' buitenlandschen vijand meer te vreezen had, scheen het zijn' eigen' ondergang te willen bewerken. De tweedragt, die pest der maatschappijen, oneindig vreeselijker dan de magtigste buitenlandsche vijand, ontbrandde. Wie denkt hier niet aan de woede van marius en cinna binnen Rome? wie niet aan den bloeddorst van sylla, die geheel Italië beroerd had? Vreeselijker was echter de razernij van caesar en pompejus, die niet alleen Rome en geheel Italië, maar de gansche toenmalige beschaafde wereld, Europa, Azië en Afrika, in vuur en vlam zette, en niet eindigde, dan met den moord van den overwinnaar, caesar, te midden van den raad.
Cato, de stoute verdediger van de vrijheid der Romeinen, schoon deze, niet slechts van de voormalige eenvoudigheid afgeweken, maar door weelde en wellust, de rampzalige gevolgen van te grooten voorspoed, verbasterd, die vrijheid niet meer konden waarderen; cato had de zijde gekozen van pompejus. Het krijgsgeluk scheen zich, in den aanvang, voor dezen te verklaren, toen hij bij Dyrrachium twee belangrijke overwinningen op caesar behaalde;

{==616==} {>>pagina-aanduiding<<}
maar in den veldslag, dien de beide legers elkander in de vlakten van Pharsalië leverden, werd pompejus door caesar geheel verslagen, en kort daarna, toen hij, in zijne vlugt, zich op het gebied van den koning ptolemeus begeven had, op last van de raadslieden van dezen, verraderlijk vermoord.
Cato had, na den Pharsalischen slag, vergeefs getracht, den aanhang van pompejus, die wel verstrooid, maar niet vernield was, door het bijeenzamelen der krijgsknechten op het eiland Corcyra, zoo veel mogelijk te herstellen; hij besloot derhalve, daar hij in geen geval zich verzoenen wilde met caesar, dien hij als den vijand van zijn vaderland en van deszelfs vrijheid beschouwde, naar Afrika over te steken, ten einde, met nog een aantal trouw geblevene veldoversten, pompejus op te zoeken. Aan de Afrikaansche kust gekomen zijnde, vernam hij den moord van pompejus, uit den mond van deszelfs jongsten zoon sextus en van deszelfs weduwe cornelia.
Deze treurmare bragt groote verdeeldheid te weeg onder het gevolg van cato, daar velen, die niet zoo zeer uit liefde voor de vrijheid van hun vaderland, als wel uit persoonlijk belang, den togt aanvaard hadden, zich nu ontslagen achtten, en zich voor de voeten gingen werpen van den overwinnaar, om van dezen genade af te smeeken. Cato, hoe afkeerig van zulk een gedrag, wilde echter niemand verhinderen, te doen, wat hij voor zichzelven nuttig oordeelde Anderen, die of geene genade van den overwinnaar durfden hopen, of wie de vrijheid van het vaderland meer ter harte ging, dan eigen lijfsbehoud, bleven bij cato, wien zij tot hunnen bevelhebber verkoren. Cato had wel het besluit genomen, om, indien pompejus zelf in den Pharsalischen slag mogt gesneuveld zijn, al de krijgsbenden, die onder zijn bevel stonden, naar Italië terug te zenden, en zelf als een balling te gaan leven, verre verwijderd van zijn vaderland, nu hetzelve door caesar overheerscht werd; maar de overweging, dat hij zoo vele edele en dappere mannen in een vreemd land niet verlaten mogt, zoo lang hij nog iets tot hun behoud kon doen, en de hoop, waarschijnlijk, van op deze wijze nog iets te verrigten tot heil des vaderlands, deed hem dit bevel op zich nemen.
Na eenen hoogstmoeijelijken togt van dertig dagen, in een woest oord, gedurende welken cato de grootste blijken van

{==617==} {>>pagina-aanduiding<<}
moed en onthouding had gegeven; aan het hoofd van zijn leger te voet, bezwaard met zijne wapenrusting, voorttrekkende, en nooit anders dan het laatst eene teug waters gebruikende, wanneer het leger onderweg eene bron ontmoette, en na, met tienduizend krijgslieden, den winter in de stad Leptis doorgebragt te hebben; vereenigde cato zijne magt met die van scipio en varus, in het gebied van den koning juba, stelde zich onder het opperbevel van den eersten, ofschoon men hem tot bevelhebber wilde verkiezen, omdat de wet niet gedoogde, dat het opperbevel aan eenen Propraetor opgedragen werd, wanneer een Proconsul tegenwoordig was: want hij verklaarde stellig en nadrukkelijk, nooit te zullen gedoogen, dat de wetten overtreden werden, tot welker handhaving alleen hij de wapenen had aangegord; eene geduchte les voor varus, die te voren met scipio om het opperbevel getwist had.
Utica, een wingewest van den Romeinschen staat, werd nu het punt van vereeniging voor allen, die, na den Pharsalischen veldslag, niet geheel hadden gewanhoopt; de overwonnen partij herstelde zich zoodanig, dat zij alras, zoo te water als te land, wederom eene geduchte magt daarstelde. Caesar, die na zijne overwinning naar Rome gekeerd was, zag met schrik die magt zich vereenigen, en besloot, dadelijk naar Afrika over te steken, om dezelve te vernielen.
Nadat caesar, in den veldslag bij Thapsus, eene stad aan de zee gelegen, de krijgsmagt van scipio verslagen en zelfs die stad ingenomen had, vlugtten sommigen van het verstrooide leger naar de stad Utica, welke slechts drie dagreizen van Thapsus verwijderd was, en waar cato het bevel voerde.
Dáár kwam de tijding van deze nederlaag in den nacht aan. Cato trachtte, door zijne bedaardheid, der menigte moed in te boezemen en de rust te herstellen. Met het aanbreken van den dag riep hij den raad van driehonderd, welken hij zelf aldaar had zamengesteld uit Romeinsche burgers, die er zich metterwoon gevestigd hadden, bijeen, met bijvoeging tevens van de Romeinsche raadsheeren, die zich bij hem bevonden.
In dezen raad, die in den tempel van jupiter gehouden werd, verscheen cato met een kalm en bedaard gelaat, in zijne hand houdende een geschrift, hetwelk eene lijst be-
{==618==} {>>pagina-aanduiding<<}
vatte van den voorraad, in de magazijnen voorhanden; hij deed aldaar eene plegtige aanspraak; hij verklaarde, den raad vrij te zullen laten in deszelfs besluit, zelfs indien men, tot voorkoming van plundering en moord, in gevalle caesar, na een' hardnekkigen tegenstand, mogt overwinnen, zich dadelijk aan den vijand mogt willen onderwerpen; maar dat hij bereid was, om zich aan hun hoofd te stellen, indien zij besluiten wilden, het uiterste te wagen.
Deze aanspraak deed eene algemeene geestdrift ontstaan. Men besloot, onder het opperbevel van dezen deugdzamen en kundigen man, aan caesar het hoofd te bieden. Over de middelen, waardoor men dit ten uitvoer wilde brengen, was men het echter minder eens. Zoo sloeg cato een voorstel van de hand, om de slaven in vrijheid te stellen, omdat dit eene inbreuk was op het regt van eigendom hunner meesters; alleen die genen wilde hij in dienst nemen, die door dezen, vrijwillig, uit de slavernij ontslagen werden. Weldra, echter, maakte de schrik zich op nieuw meester van het gemoed van de leden van den raad, welke in Utica woonden. De vrees van alle hunne bezittingen te verliezen in eenen strijd, dien zij meenden, tegen den overwinnenden caesar, niet te zullen kunnen volhouden, deed hen uitroepen: ‘Wie zijn wij toch, en wien weigeren wij onze onderwerping? Aan wien anders, dan aan caesar, die toch reeds de oppermagt van het geheele Romeinsche volk in handen heeft? Niemand onzer is een scipio, een pompejus of cato; en zullen wij, daar de geheele aarde zich buigt onder het juk van caesar, ons daaraan vermetel willen onttrekken!’
Zoo spraken zij, toen hunne, door de redevoering van cato, opgewondene geestdrift begon te verflaauwen. Die lafhartigen! reeds zagen zij naar middelen uit, waardoor zij genade bij den overwinnaar zouden kunnen verwerven. Zelfs dachten zij er aan, om de raadsheeren, die tot het gevolg van cato behoorden en bijzonder pompejus hadden aangehangen, gevangen te nemen, om ze aan caesar uit te leveren.
De aankomst van scipio's ruiters, die zich eerst naar Parada hadden begeven, maar aldaar door caesar, die de stad tot op de puinhoopen verbrand en de inwoners vermoord had, waren verjaagd, gaf cato nog eenige hoop op

{==619==} {>>pagina-aanduiding<<}
het behoud der stad. Hij trok hen buiten de stad te gemoet, en maande hen aan, om, onder zijn bevel, het uiterste tot verdediging derzelve te wagen.
Terwijl cato zich hier bevond, liet m. rubrius, dien hij in de stad gelaten had, om den raad der driehonderd in het oog te houden, hem weten, dat de raad in dadelijken opstand was tegen hem. Het antwoord van de ruiters op zijne aanspraak maakte het benarde van zijnen toestand nog grooter, daar dezen hem verklaarden, niet voor caesar te vreezen, onder het geleide van cato; maar dat zij de stad niet anders verdedigen wilden, dan onder voorwaarde, dat men al de inwoners van Utica, die zij als verraders beschouwden, zou vermoorden of verjagen; een eisch, dien cato, de regtvaardige cato, niet kon inwilligen.
Toen hij in de stad teruggekeerd was, bevond hij het oproer heviger, dan hij verwacht had. De raad had reeds openlijk verklaard, dat niemand gedwongen kon worden, om zich tegen den overwinnenden caesar te verzetten; en sommigen kwamen er nu voor uit, dat men de Romeinsche raadsheeren vatten moest. Cato, die hardhoorend was, veinsde het laatste niet te hebben gehoord, maar snelde dadelijk naar buiten de stad, en rende de ruiters, die reeds vertrokken waren, achterop. Hij bezwoer hen met tranen, dat zij ten minste ééne poging doen zouden, om de ongelukkige raadsheeren te redden; ja met eigene handen greep hij de teugels van sommige paarden, en dreef ze alzoo naar de stad terug. De ruiters, daarentegen, baden hem, dat hij van deze gelegenheid gebruik zoude maken, om zelf aan de handen zijner vijanden te ontvlugten; maar hij weigerde dit volstrekt, en, daar hij naar de stad terugtrok, haalde hij eindelijk de ruiters over, om ten minste dien dag nog te vertoeven.
Toen cato met de ruiters teruggekeerd was, liet de raad van driehonderd hem verzoeken, om in deszelfs midden te komen. De raadsheeren, die zich bij hem bevonden, wilden hem dit beletten, en smeekten hem, aan dat verzoek niet te voldoen, alzoo zij een' aanslag tegen hem vreesden. Doch cato stelde hen gerust, en ging geheel alleen in den raad. Deze, op het gezigt van de ruiters bevreesd voor straf, sloeg hem voor, daar het oogmerk, om zich aan caesar over te geven, niet meer kon worden verbloemd, om voor hem bij den overwinnaar genade te smeeken. Hij

{==620==} {>>pagina-aanduiding<<}
raadde hen aan, om alles, wat mogelijk was, aan te wenden tot eigen behoud, maar voegde er bij: (*) ‘Het betaamt den overwonnenen, onderworpen te zijn, en den schuldigen, vergiffenis te smeeken; doch ik ben, mijn gansche leven door, niet slechts onverwonnen van caesar gebleven, maar ben zelfs, voor zoo verre ik wil, verwinnaar, daar ik caesar in regtvaardigheid en deugd overtreffe, die nu zelf overwonnen is, als overtuigd van misdrijven tegen het vaderland, die hem reeds lang te laste gelegd zijn.’
Toen cato de vergadering verliet, kwam men hem berigten, dat caesar reeds in aantogt was met zijne gansche magt. ‘Helaas!’ riep hij uit, ‘hij komt tegen ons op, als waren wij nog mannen!’ en nu maande hij de raadsheeren aan, om onmiddellijk bedacht te zijn op de vlugt; hij liet dadelijk alle poorten sluiten, behalve die aan de haren, alwaar hij ijlings een aantal schepen zeilreê liet maken, om, onder bescherming der ruiters, zijne vrienden te doen ontvlugten. Dit was eene zaak, die hem uitermate ter harte ging, en waarin hij, met de meeste zorg, niet alleen dien ganschen dag, maar zelfs een gedeelte van den nacht, werkzaam was.
Maar hij zorgde niet alleen voor zijne vrienden; de bewoners van Utica, zoo wel als de raad van driehonderd, die tegen hem was opgestaan en zijne voornemens verijdeld had, ondervonden de grootste blijken van zijne regtvaardigheid en menschlievendheid. De eersten toch bevrijdde hij van eene plundering, waardoor zijne ruiters, vóór dat zij de stad verlieten, voornemens waren dezelve te verwoesten, door die plundering af te koopen, met aan ieder dier ruiters 100 sestertiën (ongeveer f 7-50 van onze munt) uit zijne eigene middelen te geven; terwijl hij den laatsten (den raad van driehonderd) voor het bijeengeroepen volk verdedigde, en allen aanmaande, om voor elkanders onderling welzijn te zorgen.
Terwijl hij alzoo werkzaam was, om voor het behoud van allen, behalve zichzelven, alles te doen, wat mogelijk was, vervoegde zich bij hem l. caesar, een bloedverwant van caesar, die hem verzocht, zijne hulp te verleenen in het

{==621==} {>>pagina-aanduiding<<}
opstellen eener aanspraak, met welke hij, in naam van den raad van driehonderd, den overwinnaar wilde te gemoet gaan. Hij deed dit volgaarne; maar toen dezelfde l. caesar cato aanbood, zijne voorspraak bij den overwinnaar te wezen, toen antwoordde hij met waardigheid: ‘Indien ik mijne vrijheid aan caesar verschuldigd wilde zijn, dan behoefde ik slechts tot hem te gaan; maar ik wil geenen dwingeland dank verschuldigd wezen.’ Zijnen zoon, echter, die hem niet wilde verlaten, beval hij zijner voorspraak aan, als ook zijne vrienden, indien deze in handen van caesar vallen mogten. Het overige van den dag bragt hij door in gesprekken met zijne vrienden en zijnen zoon, den laatsten vermanende, zich van alle staatzaken te onthouden, alzoo dit niet meer geschieden konde op de wijze, eenen cato waardig.
Na het bad gebruikt te hebben, hield hij den avondmaaltijd, op welken hij, benevens zijne vrienden, de regering van Utica genoodigd had. Het gesprek liep over wijsgeerige onderwerpen, onder anderen over de stelling der Stoïcijnen: dat de deugdzame man altijd vrij is, en dat de boozen slaven zijn; en cato verdedigde deze stelling met zoo veel vuur en op zulk eene wijze, dat zijne vrienden in de reeds ontstane vrees, dat hij een' zelfmoord begaan zoude, werden versterkt.
Vervolgens, als naar gewoonte, eene avondwandeling met zijne vrienden gedaan, en den bevelhebbers der wacht de noodige bevelen gegeven hebbende, nam hij een meer dan gewoon hartelijk afscheid van zijnen zoon en vrienden, en begaf zich naar zijn slaapvertrek.
Hier nam hij de zamenspraak van plato over de onsterfelijkheid der ziel in handen, en, het boek bijkans uitgelezen hebbende, zag hij op, en miste het zwaard, dat hij altijd bij zich had, en dat zijn zoon nu had laten wegnemen. Hij riep eenen slaaf, en beval dezen, het hem aanstonds te brengen; maar, de slaaf nog niet teruggekomen zijnde, toen hij het boek had uitgelezen, riep hij alle zijne slaven, eischte het zwaard van hen, en gaf zelfs een' hunner een' zwaren vuistslag in het gelaat, schreeuwende, dat hij, door zijnen zoon en zijne slaven, aan den vijand verraden was.
De jonge cato vloog, op dit gerucht, met zijne vrienden naar de slaapzaal, en wierp zich, smeekende, in de

{==622==} {>>pagina-aanduiding<<}
armen zijns vaders; maar cato, met een' dreigenden blik rondziende, vroeg, waarom men hem behandelde als eenen onzinnigen, zonder te trachten hem te overtuigen, indien hij verkeerd handelde, maar door hem met de daad te beletten om zijnen wil te doen, en riep gramstorig uit tegen zijnen zoon: ‘Gij, knaap! wilt gij uwen vader kluisteren en binden, opdat hij geheel onmagtig zij, om caesar, zoo deze hem mogt overvallen, het hoofd te bieden? Voor mijzelven toch heb ik dat zwaard niet noodig; ik behoef immers mijnen adem slechts voor een' korten tijd te verstikken, of mijn hoofd tegen den wand te slaan, om mijzelven het leven te ontnemen.’ (*)
De diep bedroefde zoon zond den vertoornden vader het zwaard, door een' kleinen jongen, terug. Cato nam het aan, rukte het uit de scheede, beschouwde het naauwkeurig, en, het scherp bevindende, zeide hij: ‘Nu ben ik mijn eigen meester.’ Hij legde het zwaard voorts bij zich, en nam wederom de zamenspraak van plato in handen.
Of hij daarna werkelijk in een' diepen slaap is gevallen, of dat hij dien slechts heeft voorgewend, om zijn oogmerk tot zelfmoord te verbergen, ten minste om zijne vrienden gerust te stellen, is onzeker; maar, midden in den nacht, ontbood hij zijnen geneesheer, om een verband te leggen op de hand, die hij, door den slag aan den slaaf, gekwetst had; terwijl hij buta, een man, dien hij gewoonlijk in staatzaken gebruikte, liet vernemen naar den toestand der schepen, waarmede zijne vrienden ontvlugten zouden. Deze kwam terug met de tijding, dat allen, op één na, vertrokken waren. Een hevige storm stak op; deze deed hem voor het lot zijner vrienden sidderen; hij beefde op het denkbeeld, dat de schepen in derzelver vlugt mogten vertraagd worden; nogmaals zond hij buta naar de haven, met last om alles tot behoud der schepen aan te wenden, zoo deze verpligt mogten worden om terug te keeren. Reeds daagde de morgen; buta kwam terug met de tijding, dat in de haven alles rustig was, en dat dus de schepen ongetwijfeld veilig derzelver koers vervolgden. Nu scheen cato zich andermaal, voldaan over de redding zijner vrienden, ter ruste te begeven; maar, zoodra buta de slaapzaal verlaten had, zette hij zich het zwaard op de borst; de wond was echter niet

{==623==} {>>pagina-aanduiding<<}
terstond doodelijk; de kwetsuur aan zijne hand had hem belet, den stoot met genoegzame kracht toe te brengen; hij viel zieltogende van zijne legerstede, en in zijnen val wierp hij' een tafeltje omver, dat bij hem stond; aanstonds vlogen zijne slaven toe, op het hooren van het daardoor veroorzaakte gedruisch, die hem badende in zijn bloed op den grond vonden liggen. Dadelijk snelde ook zijn geneesheer toe; deze stelpte terstond het bloed en hechtte de wond; dit deed cato weder tot zichzelven komen; nogmaals spande hij alle zijne krachten in, keek woedend in het rond, stootte de hand des geneesheers van zich af, scheurde de woud andermaal open en - gaf den geest!
Ziet daar ons dan in korte schetsen herinnerd, M.H., aan de daden van twee groote mannen der oudheid, welke gij zeker dikwijls bij het doorbladeren van de geschiedenis zult hebben bewonderd. Toetsen wij nu hun gedrag aan hetgeen eene echte wijsbegeerte en eene zuivere zedekunde ons leeren; opdat wij alzoo vernemen, wie hunner den hoogsten lof verdiene, wie den meesten waren moed betoond hebbe.
Moed is die kracht van den geest, die den mensch zijne ware grootheid leert kennen en gevoelen; die in zijne borst het besef doet ontstaan, dat hij meer is dan een kind des stofs; dat hij het evenbeeld is van zijnen Schepper. Wanneer de mensch diep doordrongen is van deze bewustheid, zal hij zich weten te verheffen boven de wisselvalligheden des levens, om alleen aan zijne onsterfelijkheid te denken; hij zal rijkdommen, rang, aanzien, eer naar de wereld kunnen verachten, wanneer hij die niet behouden of verkrijgen kan, zonder van den weg, dien deugd en pligt voorschrijven, af te dwalen; en, wanneer hoogere pligten dit eischen, zal hij niet alleen gevaren en rampen, met bedaardheid, het hoofd bieden, maar zelfs, zoo dit noodzakelijk is, liever met eer sterven, dan een leven behouden, hetwelk alleen de prijs kan wezen van ongehoorzaamheid aan pligt. En zoo is moed het ware beginsel van menschelijke grootheid, van menschelijke deugd; het sterkste wapen tegen afwijking van pligt; de zekerste waarborg, dat geene zwakheid van karakter den mensch zal doen bukken voor de verleiding der ondeugd, maar dat hij, in den uitersten nood, datgeen zal weten te verdedigen en te handhaven, wat hij als het hoogste goed beschouwt.

{==624==} {>>pagina-aanduiding<<}

Gij bemerkt alzoo, M.H., dat ik, van moed sprekende, niet alleen bedoel die onversaagdheid, welke den krijgsman alle gevaren trotseren en de wapenen zijner vijanden verachten doet, hetgeen wij gewoon zijn dapperheid te noemen; maar dat ik het woord moed hier gebruik in eene nog hoogere en meer algemeene beteekenis; dat ik alzoo daardoor versta die sterkte van den geest, die ons, ja, ook gevaren en dood leert trotseren, maar die ons tevens alle gewone en buitengewone rampen en ontberingen, die de loop der wereldsche zaken en de naauwkeurige betrachting onzer pligten vorderen, met bedaardheid en standvastigheid verduren doet.
Maar in geene ongevoeligheid, in geene woeste verzaking van het menschelijk gevoel, dat de Schepper in onze ziel geplant heeft, mag deze moed zijnen oorsprong vinden. De afwijking van de regels, die de natuur zelve ons heeft voorgeschreven, kan nooit prijselijk zijn; zij verdient altijd afkeuring. De ware grootheid van ziel, die alleen dien moed kan doen geboren worden, bestaat niet in de verloochening of verkrachting der menschelijke natuur; neen! zij moet deze veredelen, volmaken.
De mensch alzoo, die zijne grootheid beseft, vreest den dood niet, wanneer pligt hem gebiedt denzelven te ondergaan; maar even min is de ware moed gelegen in den dood roekeloos te zoeken. Neen! het leven, het grootste geschenk van den Schepper, roekeloos weg te werpen, is eene misdaad tegen den Gever van hetzelve. Wij mogen het alleen afstaan als een offer aan zware en hooge pligten, welker vervulling ons door de Voorzienigheid is opgelegd. Dat alléén is moed.
Wij, Christenen, vinden zeker in den verheven Insteller van onze godsdienst een voorbeeld, in zijne leer een' steun, om in waren moed standvastig te volharden, welke de ouden, die alleen door de menschelijke rede voorgelicht werden, ten eenemale moesten ontberen; maar daarom zijn de grondslagen, waarop de ware moed gevestigd behoort te wezen, niet veranderd. Neen! wat bij den heiden deugd is, moet het ook bij den Christen wezen. Alleen kan men het den eersten vergeven, wanneer hij, als alleen door de onzekere leiding der zoo ligt faalbare menschelijke rede bestuurd, in de toepassing van het regte spoor afdwaalt. Maar de grondslagen van zedelijkheid en pligt zijn eeuwig en onveranderlijk dezelfde. Wel kunnen zij door vooroordeel, verkeerde

{==625==} {>>pagina-aanduiding<<}
neigingen, of eene valsche wijsbegeerte, als met een' sluijer worden bedekt; wel kan, bij een ruw en onbeschaafd volk, het besef daarvan duister zijn; maar zij bestaan echter altijd, overal, bij alle volken, en zijn door den Schepper in de ziel van ieder mensch onuitwischbaar gegrift. De mensch alzoo, die dezelve verloochent, welke ook zijne godsdienst zij, welke de hemelstreek, die hij bewoont, zondigt tegen de wet der natuur.
Dat deugd overal deugd is, blijkt ons onbetwistbaar in het voorbeeld van socrates; zijne leer en zijne daden bewijzen dit evenzeer. Socrates, ofschoon hij zich niet geheel aan de vooroordeelen van zijn volk konde of wilde onttrekken, daar hij stervend nog gebood eenen haan aan esculapius te offeren, had echter zoodanige heldere denkbeelden van zedekunde en van pligt, dat het soms schijnt, alsof hij reeds omstraald werd van het licht dier leere, welke, lang na hem, door den Zaligmaker aan de wereld verkondigd is. En inderdaad, het besef daarvan zweefde reeds voor zijnen geest; reeds waren de grondtrekken dier leere in zijne ziel gedrukt, omdat hij mensch, omdat hij een edel mensch was. De leer des Zaligmakers toch blijkt daarom vooral van Goddelijke afkomst te zijn, omdat zij niets anders leert, dan hetgeen volkomen overeenstemt met de menschelijke natuur; omdat zij, wel verre van deze te wederspreken, haar verheft en veredelt; omdat zij eindelijk tot volkomene zekerheid gebragt heeft datgene, wat reeds te voren door de verlichtste mannen gevoeld was, maar door de menschelijke rede, alleen en aan zichzelve overgelaten, nooit als eene waarheid bewezen kon worden.
En zoo was de moed van socrates verre verwijderd van die ongevoeligheid en wreedheid, bij de ouden niet ongewoon, omdat sommigen meenden de menschelijke natuur te verheffen, door haar juist datgene te ontnemen, wat een harer schoonste sieraden uitmaakt, - het gevoel.
Socrates zocht den dood niet; maar even min ontvlood hij denzelven. Hij gevoelde zich onweêrstaanbaar gedrongen, om te volharden in datgeen, wat zijn geweten hem gebood. Hetgeen hij voor waar en goed hield, dat leerde hij, dat beleed hij, in spijt van de oppermagt der tirannen, die alles deden sidderen, in spijt van de woede eener verblinde menigte. Hij zocht den dood niet, want hij verwaardigde zich, om zich tegen zijne beschuldigers te verde-
{==626==} {>>pagina-aanduiding<<}
digen; maar hij vreesde den dood even min, en toen hij sterven moest als een slagtoffer van zijnen pligt, toen stierf hij met de grootste bedaardheid, sprak geene enkele vervloeking - neen! geene enkele verwensching uit tegen de bewerkers van zijnen dood; maar, zijne vrienden zegenende en onderwijzende, strekte hij zich, in de volkomene bewustheid, dat hij onsterfelijk was, op zijn doodleger uit.
En nu cato. Ook hij had de strengste gevoelens ten aanzien van regt en pligt; ook hij bewijst, dat dit geene woorden zijn van willekeurige beteekenis, of ijdele klanken, maar woorden van eenen hoogeren zin, die door alle deugdzame menschen, welke godsdienst zij ook belijden, op dezelfde wijze verstaan worden. Maar niet altijd zal dit zoo zijn, ten aanzien van derzelver toepassing op bijzondere omstandigheden of daden. Zoo verschilt cato daarin van socrates, dat, indien ik mij eens zoo moge uitdrukken, de laatste meer eene Christelijke, eene meer verlichte zedekunde bezat, dan de eerste.
Cato was de strenge begrippen der Stoïcijnen toegedaan. Het zij zoo, dat de wonderspreuk der Stoïcijnen, boven allen hartstogt verheven te zijn, niet zoo streng moet worden opgevat, dat men, gelijk de Peripatetici deden, de navolgers van zeno beoordeelen moet, als de zoodanigen, die allen menschelijk gevoel hadden afgeschud; het zij zoo, gelijk wijlen de geleerde Professor koopmans ergens beweert, dat deze wonderspreuk alleen op zoodanige gemoedsbewegingen, die onnatuurlijk en met de gezonde rede strijdig zijn, moet worden toegepast, zoodat het geheel iets anders is, gevoelloos, iets anders, in den geest der Stoïcijnen, zonder hartstogt te zijn: dit is echter niet te ontkennen, dat die leer niet altijd zoodanig, door de volgelingen van zeno, schijnt te zijn begrepen geweest, maar dat zij bij velen de grootste verachting voor het leven heeft ingeboezemd, zoodat deze het als den grootsten roem en den hoogsten moed beschouwden, hetzelve door zelfmoord te verkorten.
Zoo ook cato, de deugdzame, de strenge cato. Hij beroofde zich vrijwillig van het leven. Ik zeg, vrijwillig; want, de Stoïcijnsche zedeleer volgende, dat de mensch, door de heerschappij over zijn leven, zich meester maakt van zijn lot, meende hij meer moed te betoonen door het leven te ontvlugten, dat hem niets dan rampspoeden scheen te beloven, dan door die rampspoeden het hoofd te bieden.

{==627==} {>>pagina-aanduiding<<}
Niets dwong hem echter tot dezen stap; want minder deed hij denzelven om aan zijnen pligt getrouw te blijven, uit de overtuiging, dat hij het leven niet meer behouden kon, dan ten koste van zijne deugd, dan wel uit eene onverzettelijke trotschheid, die hem belette, met zijne vrienden de stad te verlaten, of voor caesar het hoofd te buigen. Het laatste zeker kon hij niet, althans niet volgens zijne begrippen van eer; maar het eerste was zijn ware pligt, het blijk van echten moed, geweest. Immers, de vrijheid van zijn vaderland te verdedigen, was de eigenlijke drijfveer van alle zijne handelingen; deze kon hij alleen door zijnen zelfmoord bederven, nimmer nuttig zijn; hij ontnam die vrijheid niet alleen haren warmsten verdediger, maar hij beroofde ook zijne vrienden van eenen aanvoerder, die hun zoo noodzakelijk was, in de omstandigheden, waarin zij zich bevonden; hij verzekerde caesar alzoo van eene volkomene overwinning. Hij zou een' hoogeren moed betoond hebben, zoo hij, ten koste van eene schijnbare vernedering, de vlugt, zijne vrienden niet had verlaten: want inderdaad kon die vlugt hem niet vernederen; zij was het gevolg van het verlies van den veldslag bij Thapsus, waar hij niet bij tegenwoordig geweest was, en dien hij scipio ernstig afgeraden had te leveren. Hij kon dus aan den drang der omstandigheden, die hij niet had kunnen voorkomen, toegeven, zonder zijner eere te kort te doen, en moest veeleer zijne vrienden in hunnen rampzaligen toestand blijven bijstaan, om ook hen alzoo nog eenmaal nuttig te maken voor de groote zaak, voor welke, zonder hem, ook zij verloren waren.
Cato maakte zich alzoo schuldig aan zelfmoord; dat is, hij beroofde zich van het leven, zonder dat hoogere pligten hem daartoe dwongen Want wie zal met den naam van zelfmoord bestempelen de vrijwillige opoffering van het leven, om daardoor een groot zedelijk doel te bereiken; het zij dat wij, door de omstandigheden gedwongen, zelve eene daad verrigten, die onzen dood ten gevolge moet hebben, het zij dat wij anderen het vermogen geven om zoodanig eene daad te doen, door ons aan hunne magt of wraak, ofschoon wij dit kunnen, niet te onttrekken?
Echter moet men zich herinneren de heerschende denkwijze van den leeftijd van cato. Cicero, in zijn boek over de Pligten, zegt: ‘Cato, aan wien de natuur eene

{==628==} {>>pagina-aanduiding<<}
ongeloofelijke waardigheid had gegeven, welke hij zelf door standvastigheid onafgebroken versterkte, en die altijd onwrikbaar staan bleef in het genomen besluit; hij moest liever willen sterven, dan het gelaat des dwingelands aanschouwen.’ Hij betoogt alzoo, dat cato tot zelfmoord verpligt was; terwijl de overigen dezen konden ontgaan, omdat zij minder streng van begrippen en zeden waren dan hij. (*)
Ofschoon cato niet ongevoelig was, ja een edel hart bezat, blijkbaar in alles, wat hij deed, om anderen te redden, wier behoud hem veel meer ter harte ging dan zijn eigen, zoo wel als in het afscheid aan zijnen zoon, toen hij naar zijn slaapvertrek ging; hoe zeer wij de bedaardheid, waarmede hij het boek van plato las en herlas, als eene voorbereiding voor den dood, toen hij zijn besluit genomen had, bewonderen, missen wij toch in hem die onveranderlijke kalmte van geest, die socrates geen oogenblik verliet, die dezen boven de gewone menschen verheft, daar zij blijken geeft, niet alleen van den onveranderlijken wil, om zijnen pligt getrouw te blijven, ook zelfs ten koste van zijn leven, maar tevens van standvastigen moed, om dat besluit met waardigheid te volvoeren. Cato toch vergeet zich in deze, voor hem zoo gewigtige, omstandigheden zoo verre, dat hij eenen onschuldigen slaaf, in ziedende drift, een' slag kon toebrengen, ja dat hij zijnen zoon, die, uit liefde jegens zijnen vader, hem niet had willen verlaten, toen hij dezen voor het laatst in zijn leven aanschouwde, kon overladen met grievende verwijtingen, en eene daad met den schandnaam van verraad bestempelde, die alleen uit waarachtige liefde jegens hem, en om hem te redden, verrigt was. En, toen zijne vrienden en slaven toeschoten, om hem te behouden, door zijne wonden te verplegen, dat openscheuren van die wonden! die woestheid! hoe zeer steekt zij af bij de beminnelijke zachtheid, bij den bedaarden moed van socrates!
Nog meer. Socrates had den moed, om zijne zaak niet te verlaten, ook toen niet, toen zij het zwaarste offer van hem vorderde, dat hij geven kon, en waaraan cato zich niet konde onderwerpen, - eene schijnbare schande namelijk. Socrates toch werd geregtelijk, ten minste wat

{==629==} {>>pagina-aanduiding<<}
den vorm betrof, gevonnisd en veroordeeld, als een vijand van zijn vaderland, dat hij zoo zeer beminde. Hij werd dus in het oog zijner tijdgenooten, ten minste voor het uiterlijke, geschandvlekt; ook hij had zich daaraan door zelfmoord kunnen onttrekken; maar integendeel, hij verwaardigde zich nog om zich te verdedigen, ofschoon hij zeker wist, dat zulks niet baten konde; dan hij wilde zijn leven, waarvan ieder oogenblik nuttig was voor de zaak, welke hij voorstond, door het onderwijs, dat hij niet ophield te geven, zoo lang zijne stervende tong kon spreken, niet voorbarig afbreken.
Ik geloof dan, dat de slotsom van ons onderzoek deze is, dat, ofschoon wij den moed en de opoffering van cato bewonderen, en wij hem voor een waarlijk groot man houden moeten, die volgens zijne eigene overtuiging gehandeld heeft, wanneer wij zijn gedrag beoordeelen naar de heerschende denkwijze van zijnen leeftijd, vooral als wij het algemeen zedebederf, het laaghartig eigenbelang en de verachtelijke kuiperijen, te midden waarvan hij leefde, in aanmerking nemen, socrates, ofschoon zoo veel vroeger geleefd hebbende, volgens de regels eener zuivere zedekunde meer waren moed betoond heeft dan hij, ja dat de laatste ons een zeer schoon voorbeeld van waren moed heeft nagelaten, en volmondig zeggen wij alzoo met zekeren dichter:

‘Een cato doe 't heelal van zijnen moed gewagen, 
Daar hij zichzelv' ontzielt, als 't noodlot op hem woedt, 
De ware held staat pal voor 's noodlots felste slagen, 
En sterft als socrates, wanneer hij sterven moet.’ 


Zoo heb ik dan, M.H., voor ulieden trachten te schetsen de kenmerken van waren moed; wij hebben de twee aangehaalde voorbeelden uit de oudheid ons herinnerd, en daardoor gelegenheid gehad te onderzoeken, in hoe verre zij onze navolging verdienen. In eenen tijd, als de tegenwoordige, waarin ons vaderland zoo vele opofferingen van zijne kinderen vordert, kon die stoffe althans niet ongepast zijn; want, eischt reeds in gewone dagen de loop der wereldsche lotgevallen moed en zelfverloochening van die genen, die in het goede volharden willen, de algemeene rampen voegen zich thans bij de bijzondere.
Ook de geschiedenis, van ons vaderland heeft tallooze

{==630==} {>>pagina-aanduiding<<}
voorbeelden van waren moed opgeleverd. Overtollig zou het zijn, dezelven voor uwe aandacht terug te roepen; onmogelijk, ze allen op te tellen. Mijne aanwijzing is onnoodig, en, door enkelen te noemen, zoude ik velen onregt doen. De moed der voorvaderen heeft vreemden verbaasd en ontroerd; den waren vaderlander kan dezelve niet onbekend wezen.
Maar, M.H., deze dagen zijn niet minder, dan eenig vroeger tijdperk onzer geschiedenis, rijk aan voorbeelden van die grootheid van ziel, welke wij als de eigenlijke bron van den waren moed hebben afgeteekend. Zien wij om ons heen, een drom van mannen en jongelingen, uit alle standen der maatschappij, trok uit ons midden op, om de eer en het zelfstandig bestaan des dierbaren vaderlands te verdedigen. Het was ware grootheid van ziel, echte moed, die hun de krachten schonk, om, gedurende eene reeks van maanden, de gestrengheid van den winter en de hitte van den zomer standvastig te verdragen, en, verwijderd van hunne dierbaarste betrekkingen, de genoegens des gezelligen levens, aan hunnen stand verbonden, vaarwel te zeggen, om allerlei ontberingen kloekmoedig te verduren. Het was ware grootheid van ziel, die zoo vele vaders en moeders bewoog, om, behalve zoo vele geldelijke offers, waarin zij met allen deelden, zelfs hunne kinderen vrijwillig, maar met een' traan in het ten hemel geslagen oog, af te staan voor de redding des vaderlands. En hoe heeft die grootheid van ziel heerlijk uitgeblonken, toen, op het woord ‘voorwaarts!’ door onzen dierbaren Koning uitgesproken, en zoo lang door onze dapperen met ongeduld verbeid, zij, onder aanvoering van de edele Zonen des Konings, in België trokken; dáár, in slechts tien dagen, twee legers, door dat oproerige België zaamgebragt, vernietigde, en alzoo, onder het opperbevel van Neêrlands grooten Held, die ellendigen krachtdadig leerden, dat de Noord-Nederlanders niet gewoon zijn op hunne daden te roemen, maar dat zij den moed bezitten en de kracht, om hunne vijanden, schoon grooter in getal dan zij, onder het opzien tot den God hunner vaderen, die steeds een straffer is van verraad en logen, met hunnen ijzeren arm te verpletten! Vele edele mannen en jongelingen, die zoo dierbaar waren aan hunne
betrekkingen en aan het vaderland, zijn in dien heiligen strijd gevallen; hun dood was roemrijk, en zal het vaderland tot nut verstrekken;

{==631==} {>>pagina-aanduiding<<}
nooit zal dat vaderland hen vergeten! De assche dier braven ruste in vrede!
O! zoo vele bewijzen van moed, zoo vele opofferingen van allerlei aard, door een ieder, naar zijn vermogen, op het altaar des vaderlands gebragt, overtuigen ons, dat onze tijdgenooten, in die kracht van den geest, die den waren moed doet geboren worden, van hunne en onze voorvaderen niet verbasterd zijn.
En, M.H., hoe vele en hoe zware rampen ons vaderland ook schokken, wien ontrolt niet een dankbare traan, op het vernemen van zoo vele blijken van waren moed? wien klopt het hart niet hoog, dat hij zoo vele mannen, wier namen voor eeuwig met gulden letteren in onze vaderlandsche geschiedenis zullen prijken, niet alleen zijne land-, maar tevens zijne tijdgenooten noemen mag? en wie zal uitdrukken de gewaarwordingen, die zich van zijne ziel meester maakten, toen hij het heldenfeit vernam van onzen onsterfelijken van speyk, die den dood niet zocht, maar het leven, dat hem nog zoo veel goeds beloofde, grootmoedig ten offer bragt aan het heil des vaderlands, toen zijn pligt dit vorderde, en daardoor een voorbeeld gegeven heeft aan zijne landgenooten, hoe een waar held sterven moet, en tevens aan de verachtelijke vijanden en belagers van onzen dierbaren vaderlandschen grond eene heilzame vrees heeft ingeboezemd, die meer, dan alle raadsbesluiten van de Mogendheden, hen van verdere aanvallen heeft afgehouden, en die alzoo, door zijnen tijdigen dood, onberekenbaar veel heeft toegebragt aan de eer en de redding des vaderlands? wie zal deze gewaarwordingen beschrijven? Neen! het menschelijk hart kan oneindig meer gevoelen, dan de taal vermag uit te spreken! - Zoo vele blijken van waren moed moeten dan zoo vele prikkels voor ons zijn, om standvastig in alles te volharden, wat tot het heil des vaderlands dienstig is, en ook ons den moed geven, om, daar de nood dat eischt, ieder in zijnen kring en naar zijn vermogen, alles aan te wenden, wat strekken kan, om het groote doel, de verdediging van het vaderland en de vestiging van deszelfs duurzaam, onafhankelijk bestaan, eendragtig te bereiken.
Ja! in heilige geestdrift zeggen wij met onzen onsterfelijken feith, wiens hart zoo zeer gloeide van liefde voor zijn vaderland:

{==632==} {>>pagina-aanduiding<<}


‘Zoo sloeg een volk, gering in krachten, 
Maar wien de vrijheid wetten gaf, 
Europes zaamvereende magten, 
Pest, hongersnood en beulen, af. 
Zijn voet vertrad de helsche kluister, 
En, schepper van zijn' eigen luister, 
Bleef 't eeuwen van 't heelal geacht. 
Dit volk, het roemrijkst volk der aarde, 
Bataven! juicht! gevoelt uw waarde! 
Bataven! was uw voorgeslacht. 
 
O vad'ren! vad'ren! hoe verrukken 
Liefde en erkentnis mijn gemoed! 
Waar kan mijn voet hier 't aardrijk drukken, 
Dat niet gerookt heeft van uw bloed! - 
God! dat uw bliksem hem verdelge, 
Uw afgrond zijne romp verzwelge, 
O aardrijk, met dat bloed besproeid, 
Wiens hart in al zijn doen en pogen 
Door de eigen zucht niet wordt bewogen, 
Niet eeuwig voor de vrijheid gloeit! (*) 
 
Uit zulk een bloed zijn wij gesproten. 
(En zoekt vrij, waar er schooner vliet.) 
Ontgloeit uw borst, o landgenooten! 
Rijst, zwelt, verheft uw hart zich niet? - 
Dat wij dan, met vereende zinnen, 
Het dierbaar vaderland beminnen; 
Dat elk zich aan zijn grootheid wij'; 
En dat, bij ons roemruchtig sneven, 
't Beslissend vonnis van ons leven 
Zoo grootsch eene afkomst waardig zij!’ (†) 








{==633==} {>>pagina-aanduiding<<}

Bemoediging.


Waartoe, o mensch! dat kloppend harte, 
Die tranen, glinst'rende in uw oog? 
Waartoe, geschokt door wreede smarte, 
Die zucht, die 't bange hart ontvloog? 
Gij siddert voor den dag van morgen, 
Dien nog een heilig donker dekt? 
De toekomst is 't, die bange zorgen, 
Die smart in uw gemoed verwekt? 
 
Dwaas! waant gij, dat de smart van heden 
Ook morgen uw gemoed beroert? 
Of dat de weêrspoed van 't verleden 
U tot een bange toekomst voert? 
Waant gij, dat, onder smart gebogen, 
De toekomst geen verpoozing geeft? 
De traan der smart, ontweld aan de oogen, 
Ook morgen aan uw wangen kleeft? 
 
O zie! thans houdt een ak'lig duister 
Deze aarde als met een floers bedekt; 
Maar spoedig rijst, met nieuwen luister, 
Auroor, die 't sluim'rend aardrijk wekt. 
Hoor huilend thans den stormwind loeijen, 
Verplett'ren schier en huis en boom; 
Zie straks de zephir lieflijk stoeijen 
Met takjes, spieg'lende in den stroom. 
 
Hoor, schriklijk rollen donderslagen; 
De bliksem flikkert heên en weêr, 
Daar onuitputb're regenvlagen 
Zich storten van den hoogen neêr; - 
Straks, zie de dikke hulsels scheuren; 
De dagster gloeit met nieuwe pracht; 
't Gebloemte spreidt vernieuwde geuren 
Rondom zich, daar weêr 't aardrijk lacht. 
 
Ruw blaast de herfstwind door de boomen, 
En rukt het laatste blaadjen af; 
Ras dekt eene ijz'ren korst de stroomen; 
Natuur is somber als het graf; - 

{==634==} {>>pagina-aanduiding<<}

Maar zie! de lente schenkt weêr leven, 
Tooit bosch en beemd met jeugdig groen; 
Zie 't beekje van zijn boei ontheven, 
Zijn golfjes kabb'lend voorwaarts spoên. 
 
En 't leed, o mensch! dat gij moet dragen, 
Dat zou bestendig zijn alleen? 
Vergeefs zoudt ge om verkwikking vragen? 
't Geluk steeds wijken voor uw schreên? - 
Neen! hebt gij nu met smart te kampen, 
Dra lacht u reine wellust aan; 
Zijt gij ten speelbal thans van rampen, 
Ras wandelt gij langs rozepaân. 
 
Geen leed is duurzaam op deze aarde; 
De smart is aan de vreugd verwant, 
En o! die vreugd heeft meerder waarde, 
Is ze in 't geteisterd hart geplant. 
Zoo schiet Aurora heller stralen, 
Na d'aklig duist'ren onweêrsnacht; 
Zoo zal de lente schooner pralen, 
Als haar een feller winter bragt. 
 
Is alles wiss'ling hier beneden, 
Waartoe, o mensch! waartoe geschreid? 
Ligt volgt op d'onspoed van 't verleden 
Een milde bron van zaligheid. 
't Is waar, de vreugd, hoe hoog ook te achten, 
Is ook kortstondig, kort van duur; 
Maar o, geniet! zij schenkt weêr krachten 
Voor 't op haar volgend lijdensuur. 
 
En 't noodlot! - neen! weg, ijd'le klanken! 
Geen noodlot regelt hier ons lot. 
Vast hecht het klimop zijne ranken 
Om d' eik, die met den stormwind spot, 
En hechter nog is ons vertrouwen 
Op Hem, die vreugde en onspoed schenkt, 
Meer vast de grond, waarop wij bouwen, 
Die ons mee wijn en alsem drenkt, 

{==635==} {>>pagina-aanduiding<<}

De bliksem schiet vernielend neder, 
Een hooger magt bestuurt zijn' schicht; 
Ge ontvangt veel grooter' zegen weder, 
Dan ooit zijn pijl vernieling sticht. 
De stormwind moge schriklijk woeden, 
Ontwort'len schier en boom en plant, 
O! ligt blaast hij, om u te hoeden 
Voor 't gif, dat in uwe ad'ren brandt. 
 
De winter moge u schrikbaar schijnen, 
Als uitgestorven heel natuur; 
Het is een sluim'ring, wier verdwijnen 
Natuur bezielt met jeugdig vuur. 
De nacht, hij moge somber wezen, 
Hij brengt aan 't ander halfrond dag; 
Hij doet ons 't boek der schepping lezen, 
Dat zonder hem geen sterv'ling zag. 
 
Neen! 't zijn niet altijd wreede rampen, 
Al ziet ons oog er niet door heen; 
Vaak is 't geen leed, waarmeê wij kampen, 
Al slaakt het hart een bang geween. 
O! dikwerf voeren steile paden 
Ons naar het heerlijkst, vruchtbaarst dal; 
De doornstruik, in ons oog ten kwade, 
Hoedt ligt ons voor een' wissen val. 
 
En straal' van uit den donk'ren hemel 
Geen enk'le lichtstraal op ons neêr, 
O eenmaal, boven 't stofgewemel, 
Dáár kennen wij geen rampen meer! 
Dáár, schouwend met onstoflijke oogen, 
Is 't alles helder om ons heen; 
Dáár zien we, in eerbied opgetogen, 
Hetgeen op aarde ons duister scheen. 
 
In 't bijzijn van des Eeuw'gen liefde, 
In 't zalig Eden voor de deugd, 
Is elke ramp, die hier ons griefde, 
Een nieuwe en rijke bron van vreugd. 

{==636==} {>>pagina-aanduiding<<}

Ja, elke strijd, met moed gestreden, 
Is hemelwellust dáár voor 't hart, 
En in den kelk der zaligheden 
Een druppel elke traan van smart. 
 
En wat, wat zegt in rijper jaren 
De traan, door u als kind geschreid? 
Hoe vaak was 't hoeden voor gevaren 
Toen in uwe oogen bitterheid! 
Hoe vaak ontperst uw dwaas begeeren 
Een' traan aan 't oog, een' zucht aan 't hart, 
En thans ziet men u dankbaar eeren 
Hen, de oorzaak toen van uwe smart. 
 
Zoo zult ge ook eens, in zaal'ger streker, 
God voor uw rampen hulde biên. 
Zoo zult gij, aan deze aarde ontweken, 
Het doel van al uw lijden zien. 
Zoo zweeft ge eens, onder leed en pijnen, 
Voor hooger leven opgevoed, 
Op vleug'len van de Serafijnen, 
Uw' Hemelvader te gemoet. 


Groningen. 1831.


w. gleuns, jr.






Uitboezeming.

‘Nooit klinkt de toon des harten valsch.’

Kent gij dat land, waar duizend helden streden, 
Geschaard om Nassau's dierb're vaan? 
Waar orde en wet, nog niet gehoond, vertreden, 
In ieders borst geheiligd staan? 
Waar 't vrije volk door menig' band verbonden, 
Verbroederd is, en niet slechts scheen; 
Waar de Eendragt weêr hare outers heeft gevonden? - 
Daarheen, daarheen! 
 
Kent gij dat land, zoo klein, maar zoo roemwaardig, 
't Geen zee en stroom in banden knelt? 
Waar 't hart, tot weldoen altijd bereidvaardig, 
Voor God en godsvrucht klopt en zwelt? 

{==637==} {>>pagina-aanduiding<<}

Waar 't strijdzwaard, eind'lijk uit de scheê gevlogen, 
Een vonk'lend bliksemstralen scheen, 
Een oordeel Gods, dat neêrdaalde uit den hoogen? - 
Daarheen, daarheen! 
 
Kent gij dat land, geschokt, vaneengereten, 
Bedreigd, gelasterd en verguisd? 
Daar roept de strijd - de jamm'ren zijn vergeten, 
En 't eerlijk staal blinkt in de vuist; 
De togt vangt aan - en onverwelkb're zege 
Gaat juichend voor het leger heen; 
Wie houdt dien stroom, die magtig voortbruist, tegen? - 
Daarheen, daarheen! 
 
Kent gij dat land, waar, wars van ijdel pralen, 
Een nijver volk in stilte plant; 
Maar 't snood verraad met magt durft achterhalen, 
Dat rondspookte op het vrije strand? 
Dat nijv're volk erkent zijne oude krachten; 
't Herleeft, waar 't ingesluimerd scheen; 
Die heldenmoed beeft voor geen legermagten. - 
Daarheen, daarheen! 
 
Kent gij dat land, waar, op den troon geheven, 
Een Vader 't heil der zijnen zoekt? 
Wien 't nageslacht den vadernaam zal geven, 
Zoolang het dwingelanden vloekt? 
Daar leert het volk zich in den Vorst beminnen; 
Hun doel en wensch en lot zijn één; 
Het leert, getrouw aan eed en Vorst, verwinnen. - 
Daarheen, daarheen! 
 
Kent gij dat land, dat land, welks heldendrommen 
Nog moedig aan de grenzen staan? 
Het zal den nek niet onder 't dwangjuk krommen; 
Zijn glorieëeuw vangt weder aan! 
Kent gij dat land - zoo juich bij d' ouden luister, 
Die het met zonnegloed omscheen; 
Daar prangt geen band, daar knelt geen boei, geen kluister! - 
Daarheen, daarheen, daarheen! 


Purmerende, Sept. 1831.


b.t.l.w....k.







{==638==} {>>pagina-aanduiding<<}

Uitboezeming bij het vernemen der tijding van het voorwaarts rukken onzer troepen in België.


Voorwaarts! klinkt het langs de grenzen. 
Voorwaarts, dapp're legerschaar! 
Voorwaarts was de keus der braven, 
En zij achten geen gevaar. 
 
Voorwaarts! Nederland voor oogen, 
't Vaderland in 't rein gemoed, 
Onze goede zaak in 't harte 
En den God, die Neêrland hoedt. 
 
Voorwaarts! klonk het langs de grenzen. 
Ook die echo trof ons oor; 
Ja, haar weêrgalm dreunt in 't ronde, 
Drong tot aller harten door. 
 
Vrienden, dierb're bloedverwanten 
Zien wij juichend strijdwaarts gaan, 
En met weemoed, hoop en vreeze 
Staren wij dit schouwspel aan. 
 
Maar, wat ook 't gevoel mag wenschen, 
Nimmer nu hun wederkeer! 
Voor elk pand, dat men moet derven, 
Telt de staat een' held te meer. 
 
Trekt dan voorwaarts, dapp're vrienden! 
Wie, of wat ge ook voor ons zijt. 
Sneeft ge, uw dood is minder smart'lijk, 
Daar ge uw leven Neêrland wijdt. 
 
Voorwaarts! Nederland voor oogen, 
't Vaderland in 't rein gemoed, 
Onze goede zaak in 't harte 
En den God, die Neêrland hoedt. 
 
Belgen! die we ééns broeders noemden, 
Onze vrienden ééns in schijn, 
Ziet, hoe weêr oud-Neêrlands helden 
In den nood het grootste zijn! 

{==639==} {>>pagina-aanduiding<<}

Laat een vijand hen begrimmen, 
Valsche Vorsten hen verraân, 
't Kan alléén zich dan verheffen, 
't Kan zich wreken..... of vergaan! 
 
Moordenaars in Brussels wallen! 
Waar is nu die moed, zoo groot? 
Belgen, snoevers in den voorspoed, 
Maar nu lasaards in den nood! 
 
Smeek en bedel Frankrijks bijstand; 
Dat nu Eng'land hulpe bied'; 
Dat een Leopold zoo zinke - 
Zoo verlaagt zich Neêrland niet. 
 
Eigen strijders kan het kweeken, 
't Moedig voorgeslacht verwant, 
Willem's roepstem vormde helden 
En de liefde tot hun land. 
 
Belgen! smeekt nu vreemden bijstand; 
Dit hergeeft ons eigen eer; 
Ja, dit smeeken geeft aan Neêrland 
Haar verloren standplaats weêr. 
 
Maar 't zijn meer dan eigen krachten, 
Maar 't is meer dan heldengloed; 
Hij, die Neêrland bleef behoeden, 
Schonk dat trouwe volk dien moed. 
 
O! mijn dank verheft die liefde, 
Daar mijn bede tot U rijst, 
God, die Neêrland, als voordezen, 
Weêr Uw trouwe hulp bewijst! 
 
't Is de zaak, waarvoor wij strijden, 
Die ons reeds dat uitzigt toont, 
Die Gij, hoe het moge loopen, 
Eenmaal met Uw' zegen kroont. 
 
Voorwaarts! Neêrland dan voor oogen, 
't Vaderland in 't rein gemoed, 
Onze goede zaak in 't harte 
En den God, die Neêrland hoedt. 


Enkhuizen, 10 Aug. 1831.


s.p. oudkerk pool.



{==640==} {>>pagina-aanduiding<<}

Proclamation de Tielemans aux débris de l'armée de la meuse.


Ils ne sont pas battus, les braves de la Meuse! 
Mais ils se sont enfuis á Liège, à la Chartreuse. 
Ils ont eu peur, - non pas du Prince et ses soldats; 
Mais du sang précieux, que coutent les combats. 
Remettez vous, soldats! de vos frayeurs terribles; 
Va, nous vous soignerons; les Liègeois sont sensibles. 
Le reste de nos braves, dès demain réunis, 
Décampera encore devant nos ennemis. 
Mais n'avouez jamais cette triste défaite, 
Et donnez y le nom d'une belle retraite. 




's Konings cijfer te Brussel veranderd.


Men heeft de letter W te Brussel uit doen strijken, 
En vaardig in haar plaats de letter L gesteld: 
't Is zoo 't behoort; want, bij het heerschen van geweld, 
Heeft steeds de Waarheid voor de Leugen moeten wijken. 


Voor de vuist. 1831.


W.


Middel tegen hoog water.


Wat dient er best gedaan, om 't water weg te krijgen, 
Als men 't van tijd tot tijd ziet hoog en hooger stijgen? - 
Het middel is gereed: om 't water af te keeren, 
Hebt gij het slechts te amortiseren. 




Aan een' jager.


Gelooft gij aan de leer van een' Pythagoras? 
(Ik dacht, dat dit slechts spotlust was.) 
'k Raad u dan af, om ooit meer op een' haas te schieten: 
Gij mogt ten tweedemaal eens Belgisch bloed vergieten. 









{==641==} {>>pagina-aanduiding<<}

Mengelwerk.

De koning leve!

De Koning leve! of, de Koning regere in eeuwigheid! was de hulde, waarmede de onderdanen der Perzische Koningen, en zelfs de vreemdelingen, zich, voor derzelver troon ter aarde gebogen, moesten verootmoedigen, zoo vaak zij dien mogten naderen. Met zulk eene menschvernederende hulde behoeven wij onzen Koning nimmer te gemoet te komen, noch zelfs op zijnen geboortedag aan iets dergelijks te denken. Gelijk hij dagelijks voor een ieder toegankelijk is, en daarbij niets meer dan de betamelijke orde en bescheidenheid verlangt, zoo vertoont hij zich steeds als den eersten burger van den staat, en vordert voor zichzelven althans geene eerbewijzen, boven 't geen de beleefdheid en de ware beschaafdheid voorschrijven, en de majesteit van het opperbewind des vaderlands, aan zijnen persoon verbonden, noodzakelijk vereischt. Daarom is alle hulde, hem toegebragt, vrijwillig. Daarom is het ook niet op zijn bevel, dat zijn geboortedag godsdienstig gevierd wordt, en ons gebed, heden voor hem op te zenden, zal het uitvloeisel van een vrij en opregt hart zijn, gelijk onze buitengewone komst te dezer plaatse daaraan alleen te danken is. Maar daarom ook, landgenooten! heeft onze bede: de Koning leve! onvergelijkelijk meerdere waarde, dan weleer in den mond van verslaafde Aziaten, die haar, met neêrgezonkene oogen en bevende lippen, stamelden, hoezeer zij niets meer dan een hofsleur was, waarbij niets gedacht, veelmin gevoeld werd, schoon alles den schijn had van een Goddelijk eerbewijs. Neen! voor ons zij het woord: de Koning leve! een woord van het verstand en het hart, een woord tot God en niet tot den Koning! Het kome, onbelemmerd en vrij, als uit eenen vollen stroom, uit de ziel, en vergezelle alzoo ons waardig

{==642==} {>>pagina-aanduiding<<}
dankoffer en gebed, rijzende daarmede ten hemel, als een reuk des levens, voor den God aller goedertierenheid!
Toen, vóór eenige jaren, onze willem van oranje kwam toesnellen, om het nog zeer veege vaderland uit de hagchelijkste omstandigheden te redden; - toen hij zich geene rust gunde, om deze stad (*) te bezoeken, en, bij zijnen plegtigen doortogt van dezelve, alle onze straten en grachten en voorgevels van menschen wemelden, wier levendige vreugde zich op allerlei wijzen, bij sommigen in sprakeloozen dank aan den Algoeden, bij anderen in gejuich, openbaarde; - toen hij zich niet, dan door den drang der meest overtuigende redenen en der warmste vaderlandsliefde, de kroon deed opdringen, welke de veranderde tijden en omstandigheden voor ons vaderland noodzakelijk gemaakt hadden; - toen hij daartoe volstrekt niet wilde verstaan, dan onder beding eener wijze en alvorens wettiglijk goedgekeurde staatsregeling, waardoor zoo veel kwaads onder ons is voorgekomen en zoo veel goeds gesticht;- toen hij, daarna, in deze zelfde stad, aan die staatsregeling, waarvan hij de vrije en wijze beginselen alvorens zelf ontworpen had, openlijk en plegtig trouw zwoer, onder aanroeping van Gods heiligen naam, en zich alzoo geheel toewijdde en overgaf aan het land zijner geboorte en aan het volk, dat hem, als eenen afgebeden engel der verlossing, vereerde, - was toen niet de algemeene kreet: leve de Koning!? was het niet de juichtoon, die door het geheele, pas weder vrije, vaderland weêrgalmde? was het toen niet schier de eenigste bede, die uit het weder verruimde hart van een ieder, die zijn vaderland liefhad, door de wolken drong, en gewis den Algoede behaagde? - Eene zoo levendige blijdschap kan wel, uit haren aard, evenmin aanhoudend als op den duur wenschelijk zijn. Maar zou daarom de reden kunnen vervallen, om welke de hartewensch en het eerbiedig gebed om een lang en

{==643==} {>>pagina-aanduiding<<}
gelukkig leven des Konings, gelukkig vooral door eene wijze en gezegende regering, nog heden, zoo vaak de vierentwintigste dag van Oogstmaand wederkeert, het gevoel van iederen braven burger van Nederland ontgloeijen en bezielen moeten? Al gebood ons de Goddelijke wet niet, waarnaar wij ons Christenen mogen noemen, onze gebeden op te zenden ten behoeve van hen, die de Voorzienigheid in hoogheid over ons gesteld heeft, wie van ons zou evenwel niet van ganscher harte herhalen de bede, die, bij 's Vorsten komst tot de regering dezes lands, zoo algemeen uit het volle hart ten hoogen hemel rees? Of zijn wij misschien in onze vooruitzigten van zijn bestuur, sedert, bedrogen geworden? Wel heeft de ondervinding vele te hooggespannen verwachtingen van die dagen verijdeld, en zijn vele onzer al te begeerige wenschen, door verloop van tijden en verandering van wisselvallige zaken en omstandigheden, gebleken, dwaas en volstrekt onvervulbaar te zijn. Maar zou dit ons hart zoo zeer verkoelen, dat wij, op dezen dag vooral, aan geene dankzegging, aan geen gebed om leven en gezegend bewind voor onzen Koning zouden denken? Hij heeft, ja, de wereld en de wereldsche zaken niet geheel ten onzen bate kunnen herstellen, zoo als velen dwaselijk schijnen gedacht en gehoopt te hebben. Hij heeft zich wel niet kunnen plaatsen op den troon der Godheid, veelmin het onmogelijke mogelijk kunnen maken. Zijn bewind is wel door zeer vele en buitengewone rampen gekenmerkt geworden. Maar heeft hij die veroorzaakt, of daarom immer zijnen eed vergeten? Neen! Schoon daartoe bijna gedwongen door onze meineedige naburen, toen helaas! zijne onwaardige onderdanen, dit kon de waardige afstammeling en naamgenoot van willem den eersten, den Vader des vaderlands, niet. In tegenspoeden is hij des te werkzamer tot onze behoudenis, in rampen des te grooter geweest. Immer is hij trouw gebleven aan zijn vaderland,
zijne medeburgers en zijnen God. Hij heeft alle billijke ver-
{==644==} {>>pagina-aanduiding<<}
wachtingen overtroffen, en, waar schier niets was, onbegrijpelijk snel al het noodige geschapen, om den laatsten worstelstrijd tegen den algemeenen overweldiger, ter behoudenis van ons vaderland, roemrijk te helpen beslissen. Deszelfs eer en gewigtigste belangen heeft hij, door de trouw en dapperheid onzer staatsmannen, krijgslieden en zeehelden, ook aan gene zijde van den oceaan, loffelijk gehandhaafd. Reeds vroeg had hij onze oude partijschappen en twisten, die kankers in onzen staat, in den grond uitgerooid, - een aantal bronnen van welvaart op nieuw doen vloeijen, - overal orde, rust, broederschap en gepaste vrijheid doen heerschen, - de openbare Godsdienst, in hare waardigheid en duurzaam bestaan, hersteld en verzekerd, - de wetenschappen, de kunsten, de nijverheid op velerlei wijzen uitgebreid, - de verlichting en beschaving des volks hoogelijk begunstigd, en dit land, boven al de overige van ons werelddeel, verheven tot een toevlugtsoord voor allen, die, elders verdrukt of vervolgd, hier ware vrijheid en veiligheid vinden; hier, waar men geen lastig en altijd hatelijk wantrouwen kent, waar de drukpers onbelemmerd, en geene bescheidene mededeeling van gedachten immer gevaarlijk is. Ja, gij allen weet het, welke grieven hem ook aangedaan zijn door het onbeschaamdste misbruik dezer vrijheid, - welken laster, welken hoon hij ook, vooral sedert de onlusten in het Zuiden, te verduren had, hij heeft er zich boven verheven, en zich, toen die onlusten tot het verschrikkelijkst oproer zijn uitgebarsten, dat geheel Nederland schokte, mannelijk staande gehouden, waardoor ook het vaderland tot hiertoe onwankelbaar staat. Te dien einde was hem niets te dierbaar of te moeijelijk, en bleef hij onbezweken werkzaam. Alzoo handhaafde hij tegen vorstelijk bedrog en verraad onze eer en belangen met eene waardigheid, kracht en moed, met eene wijsheid en volharding,
waardig den lof van alwat in het ontzenuwd Europa nog beschaafd is, - waardig den zegen der Godheid over zijne regtvaardige wapenen, - waardig den

{==645==} {>>pagina-aanduiding<<}
getrouwen bijstand en dier edele zelfverloochening van eene geheele dappere en roemrijke natie, welke hij zoo ruim heeft mogen genieten, dat de Belgen het nooit zullen vergeten. Dat hij die alzoo blijve genieten: want God weet, hoe lang hij die buitengewone trouw nog zal blijven behoeven! Dat deze niet bezwijke, of wij zijn verloren! Dat de Koning alzoo leve, - dat hij lang en gelukkig leve, - dat hij, ten loon van zijne volhardende trouw, zich tot in lengte van dagen verblijde in den verworven roem zijner Heldenzonen en in den verhoogden luister van zijn onbesmet Geslacht, nadat hij, weldra van het eerloos Zuiden met eere gescheiden, ons oude vaderland een nieuw leven en verjongden bloei zal geschonken hebben! - Dit, spaart Gods goedheid zijne gezondheid en vermogens, dit mogen wij van eenen Koning verwachten, die, gelijk hij de wijsheid bezit, om, in elke omstandigheid, het goede te onderscheiden, de deugd om het te willen en den moed om het te handhaven, zoo ook al zijnen tijd en krachten toewijdt aan onze welvaart. Dat hij dan lang en gelukkig regere, wiens troon op waarheid en regt gegrond staat, - wiens wijsheid en braafheid door vreemde Vorsten en volken tot het beslissen van zeer belangrijke geschillen worden ingeroepen, - wiens koningsluister door minzaamheid verzacht wordt, en die, ook als hij dwaalt, nog eerbiedwaardig is! Dat hij leve! is thans de toon der dankbaarheid, gelijk het weleer die der blijdschap was. Dat hij leve! is de hartewensch van allen, die het vaderland liefhebben, en daarbij onzen toestand, in alle voorname opzigten, kunnen vergelijken met dien der meeste overige landen, welke men de verlichtste en beschaafdste van het meest beschaafde werelddeel noemt. Dat hij leve! in den schoonsten zin des woords, is het gebed, dat, op dezen zijnen verjaardag, in de ontslotene tempels der godsdienstige Nederlanders tot de Godheid
opgezonden wordt. Zoo juichten, zoo baden wij bij zijne komst in dit land; zalig wij, die zoo vele redenen hebben, om nog

{==646==} {>>pagina-aanduiding<<}
heden alzoo te bidden, na zijn zeventienjarig bewind! In al dien tijd deed hij niets, waardoor ons hart van hem verwijderd werd, al kon ook ons inzigt niet alles goedkeuren, - niets, dat onbedacht of onedel was, - niets, waardoor hij zijnen eed schond, - niets, dat verflaauwden ijver in de behartiging van het goede voor ons kenmerkte; maar zeer veel, 't welk onze hoogachting, onze dankbaarheid, onze wederliefde vordert; maar alles, 't geen ons verpligt, om God te danken, dat hij ons zulk eenen Koning gaf, en om te bidden, dat hij leve. Van zijnen kant is de grond daartoe volstrekt niet vervallen. Van onze zijde zou het dus onverantwoordelijk voor God zijn, zoo wij het niet onzen pligt achteden, - wat zeg ik! - zoo wij niet van harte gedrongen wierden, om zóó te danken en zóó tot den Allerhoogsten met en voor hem te naderen in het gebed. Ik ken uwe gezindheid daartoe, Nederlanders! ik ken ze bij u allen, die heden herwaarts zijt opgekomen; ik wilde haar slechts eenigermate verlevendigen, en ik zou evenzeer den invloed van al het gezegde verzwakken, als u beleedigen, zoo ik meer wilde zeggen, om u daartoe op te wekken. Ik noodig u dus, alzoo genoegzaam voorbereid, om u, met mij, tot de Godheid te keeren. (*)

24 Augustus, 1831.


c.w. westerbaen.





Brief van Adr. Stolker aan kenen vriend, over hetgeen hem, in het jaar 1831, voor de remonstranten, uit hunne vroegere geschiedenis, der herinnering bijzonderlijk waardig dunkt.

Waarde Vriend!
Gij vraagt van mij hetgeen ik u niet geven kan, -

{==647==} {>>pagina-aanduiding<<}
een afschrift van hetgeen ik, op onzen laatsten kerkelijken maaltijd, wegens het tegenwoordig jaar, als een Jubeljaar voor de Remonstranten, gesproken heb. Ik had deswege niets geschreven, maar sprak voor de vuist; en dat ik mij dit, in mijn eenentachtigste jaar, na verloop van schier twee maanden, niet zoo juist meer herinneren kan, zal u, denk ik, niet bevreemden. Ter voldoening echter aan uwe nieuwsgierigheid, wil ik u den hoofdzakelijken inhoud van hetgeen ik sprak gaarne mededeelen. Doch vooraf moet ik u doen opmerken, dat doorgaans een Jubilé is de gedachtenisviering van de eene of andere merkwaardige gebeurtenis, welke eene of meer geheele, of halve, of kwarteeuwen vroeger, op eenen bepaalden dag, is voorgevallen, zoo als, bij voorbeeld, het Jubilé der Kerkhervorming, dat van de overgave der Augsburgsche Geloofsbelijdenis, enz. In dien zin nu sprak ik niet van iets bijzonders en voor de Remonstranten gewigtigs, op bepaalden stond, eene of meer eeuwen geleden, gebeurd; maar ik sprak van alles te zamen, wat voornamelijk, in den loop van een geheel jaar, vóór nu twee eeuwen, dat is in 1631, gunstig zamenliep, om de stichting der Remonstrantsche Societeit, welke, tot op dat jaar, altijd nog zeer wankel was, voor de toekomst te verzekeren; en, schoon ik daarbij van een haar bij uitstekendheid aangenaam bijzonder voorval, waarvan de dag bekend is, gewaagde, geschiedde dat echter meer in verband met al het overige, dan om juist daarvan een' zoogenaamden jubeldag te vieren, hetwelk ook alleen op den dag zelf der verjaring, die toen niet aanwezig was, gepast zou hebben kunnen zijn.
Mij dunkt, het zal niet oneigenaardig zijn, dat ik u, hetgeen ik sprak, voor zoo veel ik het mij herinner, (zonder in eenige bijzonderheden behaald te willen zijn) zóó voordrage, alsof ik, gemeenzaam, op de volgende wijze gesproken had:

Geliefde Medebroeders en Dischgenooten! 


Het jaar 1831, hetwelk wij beleven, doet mij terug-
{==648==} {>>pagina-aanduiding<<}
denken aan dat, voor onze Societeit boven andere gedenkwaardig, jaar, hetwelk twee eeuwen vroeger verliep, (het jaar 1631) en hetwelk voor die Societeit eene soort van Jubeljaar verdient genoemd te worden. Staat mij toe, dat ik het u, op dezen dag en aan dezen maaltijd, dien wij, als gemeenschappelijke Opzieners en Leden derzelve Societeit, houden, kortelijk in het geheugen roepe, niet om onze genoegens te storen of te verminderen, maar veeleer om ze te vermeerderen, te veredelen en te verhoogen.
Ik noemde het gemelde jaar gedenkwaardig voor onze Societeit, en wensch het u slechts in twee opzigten, als zoodanig, voor te stellen.
Vooreerst: het was, na het doorstrijden der voorafgegane jaren van bangen druk, het eerste, waarin onze verdienstelijke voorvaders, eenigzins algemeen, ruimeren adem mogten halen, en, met eenigen grond, het vooruitzigt op eene vrolijker toekomst, en de hoop, dat het hun toch eenmaal gelukken zou, ons Godsdienstig Genootschap tot stand te brengen, voeden durfden. - Wel was de verdrukking, sedert 1625, en de komst van fredrik hendrik tot het Stadhouderschap, niet overal zoo scherp geweest, als voorheen; maar zij was, tot hiertoe, nog zwaar genoeg, en, naar mate zij hier en daar bij poozen scheen te verslappen, werd de ijver, om de Remonstranten te onder te brengen, telkens vuriger. Ik wil in geene onaangename bijzonderheden treden. Ik zeg alleen: in 1630 spande men, algemeener en sterker dan ooit, alles in, om 's Lands Staten en plaatselijke Besturen te bewegen, om aan de uitvoering der plakkaten de hand te houden, en kwamen zelfs uit Zeeland, schoon daar geene Remonstranten waren, met grooten ophef, opgemaakte ijveraars naar Holland, om daarop, met klem, aan te dringen. Doch hetgeen men den Remonstranten hierdoor ten kwade gedacht had, deed Gods goedheid hun ten goede gedijen. De gematigde Staatsleden en voornaamste Regenten der meeste Hollandsche Steden werden, over zoo veel on-
{==649==} {>>pagina-aanduiding<<}
bescheiden aandrang, verontwaardigd; en toen men, in Gelderland, eene onderhandeling tot verzoening met de op Loevestein gevangenzittende Remonstrantsche Predikanten, waartoe de Staten besloten hadden, plat af weigerde, werden velen verbitterd. Het gevolg was, dat Amsterdam openlijk verklaarde, dat men aldaar geene verdere vervolging gedoogen zou, en besloot, om ze, zoo veel men kon, overal elders te doen ophouden, - dat men er den oproerigen adr. smout de stad
deed ruimen, - dat men te Rotterdam aan vier even onbesuisde ijveraars, als hij, te gelijk de gelegenheid benam, om de gemeente openlijk op te ruijen, enz. - Van nu af begonnen de Remonstranten alomme vrijer en openlijker te prediken, vaste leeraars in dienst te nemen, kerken te bouwen enz.; zoodat zij, op het einde dezes jaars, waarvan alzoo hunne vrijheid genoegzaam dagteekent, (met uitzondering van Leiden, Haarlem, Kampen en Dokkum, waar de vervolging bleef voortduren) met kleine uitzonderingen, overal de Godsdienst verrigten mogten. Opmerkelijk was, in het bijzonder, dat, daar men, nog in 1628, een te Schoonhoven gevangen genomen Remonstrantsch Leeraar (theodorus bomius) op Loevestein had opgesloten, een ander (daniel wittius) nu, in 1631, te Nijmegen dadelijk ontslagen, en bij den Gouverneur ter maaltijd onthaald werd. - Denkelijk zal men hem daar wel eene vrolijke teug, over de gunstige tijdsverandering, hebben toegedronken. - Doen wij dit thans ook, bij de herinnering!

Het jaar 1631 was, in de tweede plaats, voor de Societeit merkwaardig, uit hoofde der verlossing van de zeven gevangen Remonstrantsche Predikanten uit den Loevesteinschen kerker. - Tallooze Requesten om hun ontslag waren, tot hiertoe vruchteloos, ingediend. De Staten-Generaal, van welke dit afhing, wilden de plakkaten, uit kracht van welke zij waren opgesloten, niet wederroepen, en er scheen dus voor hen geene uitkomst

{==650==} {>>pagina-aanduiding<<}
tot vrijheid mogelijk, dan door ontvlugting. Maar daaraan scheen men te moeten wanhopen om hunne naauwe opsluiting, dewijl zij het slot, welks gestrenge bewaking en afgezonderde ligging men, uit de geschiedenis der ontkoming van grotius, genoegzaam kent, nimmer verlaten mogten. Doch ziet hier wederom een gunstig gevolg van de bitterheid hunner partijen, die met hen in geene onderhandeling hadden willen komen. Zij verwierven namelijk, sedert, meerdere vrijheid. Men stond toe, dat zij, van tijd tot tijd, twee aan twee, van een' soldaat verzeld, op de wallen van het kasteel wandelen mogten. Dit gaf aanleiding tot eene verstandhouding, waaruit hunne bevrijding door de vlugt volgde. Die vlugt werd echter vertraagd door sommige zonderlinge omstandigheden. Vooreerst door het gemoedelijk bezwaar van den eerlijken medegevangene carolus niëllius, die haar voor ongeoorloofd hield, en niet, dan allengs, werd overgehaald, om er in toe te stemmen; terwijl de overigen hem niet wilden achterlaten. Dit beletsel zijnde opgeheven, ontdekte men een ander, dat veroorzaakt werd door een redeloos dier, den geduchten hond namelijk van den Slotvoogd; want deze, zeer waakzaam, en bij de minste buitengewone beweging een vreeselijk getier makende, stond, bij de ontvlugting, die in den nacht geschieden moest, alles, door zijn blaffen, in rep en roere te brengen, en daardoor de ontsnapping te verhinderen. Maar de Kastelein had, op zekeren dag, eenige gasten, uit het naburig Woudrichem, ter maaltijd genoodigd, en had van daar, of van Gorinchem, vleesch, brood, en wat men verder behoefde en op het slot niet bekomen kon, op gemelden dag laten aanbrengen. De hond sluipt, op een onbewaakt oogenblik, in de keuken, schendt het een en ander, en de gastheer, hierover woedend, laat den snoeper doodschieten. Zoo was de tweede zwarigheid weggenomen. Eene
derde bleef over. De gevangenen moesten over de rivier de Waal, welke het slot bespoelt, ontkomen. Eene schuit van de overzijde moest hen afhalen.

{==651==} {>>pagina-aanduiding<<}
Doch ter plaatse, waar zij t'scheep moesten gaan, was de oever zoodanig met riet en ruigte bezet, dat het vaartuig den wal niet genoegzaam kon naderen. De Kastelein kreeg den gelukkigen inval, om alles te laten wegmaaijen en opruimen; en ziet daar de weg ter beproeving der ontkoming gebaand! Deze werd dan ook niet langer uitgesteld. In den nacht tusschen den 19den en 20sten Julij werd zij ondernomen, en gelukte. Zes der gevangenen lieten zich, des avonds, in den slotkelder, die van buiten geopend kon worden, opsluiten, opdat hun het afkomen van hunne kamers, die tegen den nacht, zonder voorafgaand behoorlijk onderzoek, of zij zich daarop bevonden, werden afgesloten, niet belet mogt worden. De zevende, die zich elders verborgen had, zou hun, ten elf ure, den kelder openen, om dan gezamenlijk het slot te verlaten, eer de maan opkwam. Maar het gedurig op en af loopen der soldaten maakte hem dat ondoenlijk. Hij vond geene gelegenheid vóór tusschen een en twee ure, toen hij den kelder ontsloot, nadat de maan lang op was, die echter, bij zwaar betrokkene lucht en digten regen, weinig licht gaf. Één, die, in den kelder, was ingesluimerd, liep groot gevaar van achter te blijven, doch werd, door den val van eenen anderen, nog tijdig gewekt. Nu kwamen allen gelukkig buiten, overklouterden staketsels enz. en werden in het op hen wachtend vaartuig opgenomen. Aan den overkant traden zij, na eenen omweg van anderhalf uur, in eene tweede opene schuit, die hen, met doorregende kleederen, te Nieupoort aan de Lek bragt. Na kort onthoud aldaar, gingen zij in eene derde dergelijke schuit over, waarmede zij, na veel doorgestaan ongemak van regen en koude, welke hun allen vervolgens ziekte, en aan één' hunner, (bernerus vezekius) na ettelijke jaren gevangenis, eerlang een' smartelijken dood veroorzaakte, op den middag, tusschen 12 en 1 ure, te Rotterdam
aankwamen. Hier begaven zij zich terstond naar het huis van episcopius, die toen op de Leuvehaven woonde. Met welke blijdschap zij daar

{==652==} {>>pagina-aanduiding<<}
ontvangen werden, laat zich ligt vermoeden. De eerwaardige s. van lansbergen moest dien namiddag prediken. Hij vloog, toen men hem het groote nieuws bragt, naar episcopius, verwelkomde de Broederen, ijlde toen naar den predikstoel, en verschoonde zijn te laat komen bij de gemeente, die hem zat te wachten, met het berigt der blijde gebeurtenis. De gemeente juichte, en de Leeraar ging haar voor in lof- en dankzeggingen voor der gevangenen verlossing. - Wat denkt gij, Broeders! zoude nu ook, in het huis van episcopius, niet wel een vrolijk glas gedronken zijn, ter gelukwensching aan de ontkomenen? - Ik noodig u, om aan het gedenken daaraan mede een' dronk te wijden.

Nog een woord met betrekking tot de verlosten uit den kerker! - Zij waren de zeven volgende: (de achtste, de godzalige eduardus poppius, door zijne stichtelijke geschriften zoo beroemd, was op het slot gestorven) carolus niëllius, bernerus vezekius en theodorus bomius, die ik reeds heb genoemd, benevens petrus cupus, paulus lindenius, arnoldus geesteranus, en simon lucae bysterus. Niël bediende daarna de gemeente van Amsterdam, cupus die van Rotterdam, geesteranus die van 's Gravenhage, bysterus die van Leiden, lindenius die van Hoorn, boom die van Schoonhoven, waar hij voorheen, gelijk ik gezegd heb, gevangen werd. Van de meesten zijn mij geene nakomelingen bekend. Doch van theodorus bomius stamt af onze tegenwoordige Leeraar van Boskoop j.a.g. boom, die, zoo hij hier aanwezig was, gewis, vol vuurs, een glas te zijner eere zou drinken; en mogten wij, gelijk meermalen, den Opziener der Rotterdamsche Gemeente, p. van ede van der pals, ook nu in ons midden zien, ik zoude hem gewis niet behoeven op te wekken, om, als naneef van arnoldus geesteranus, tot

{==653==} {>>pagina-aanduiding<<}
diens eere, hetzelfde te doen. En wie twijfelt, of dit weigeren zullen onze geëerde Mededischgenooten, de Gebroeders heemskerk, Opzieners onzer Gemeente van Amsterdam, ter vereering der nagedachtenis van hunnen eerbiedwaardigen voorzaat, simon lucae bysterus, die zich weleer, in ijver voor onze goede zaak, door niemand voorbij liet streven, en, gelijk hij een der eersten en vurigsten was, die, van den aanvang der vervolging af, de gemeenten onder het kruis bedienden, ook de eerste was, die daardoor in banden geraakte, reeds in 1621 te Rotterdam gevangen, en van daar naar Loevestein vervoerd werd, alwaar hij langst van allen, dat is bijna tien jaren, was opgesloten. Dit wederhield hem niet van, kort na zijne ontkoming, weder, zelfs op de plaatsen, waar de vervolging bleef voortduren, te gaan prediken. Zoo bediende hij Leiden en Warmond reeds in 1633, en werd, in de genoemde stad, op den 10den Julij 1640, op nieuw gevangen, en, na zes weken vasthoudens, voor geheel zijn leven uit dezelve gebannen, dewijl men nu over het land en den Loevesteinschen kerker niet meer beschikken kon. Men verwacht natuurlijk, dat hij, na dezen, de gemelde stad geschuwd zal hebben; doch men bedriegt zich. Eerlang zag Leiden hem weder binnen zijne muren, en hij nam er, tot in 1656, schoon er de vervolging nog veel langer stand hield, de gemeente, nevens die van Warmond, waar, niet zonder er menig gevaar ter naauwernood te ontkomen. Een man van zulken ijver wilde, nog na zijnen dood, der Societeit nuttig zijn. Hij wijdde aan onze Kweekschool zijnen zoon wilhelmus bysterus, die achtervolgens Predikant geweest is in de Fredrikstad, te Woerden, te Zwammerdam en in den Briel. De zoon volgde
het voetspoor zijns vaders, en schonk aan de Societeit zijnen zoon henricus bysterus, die de gemeenten van Noordwijk en Amsterdam bediend heeft. En ook deze trad in hetzelfde spoor, en leverde zijnen zoon, wilhelmus bysterus Junior, tot Leeraar, eerst

{==654==} {>>pagina-aanduiding<<}
aan Warmond, daarna aan Delft, en eindelijk aan Amersfoord. Zoodat de Naamlijst onzer Predikanten met vier bysterussen pronkt, den vader, den zoon, den kleinzoon en achterkleinzoon. Voorwaar een zeldzaam en, onder ons, éénig voorbeeld! - Is dit nog niet genoeg, Broeders! om ons te overtuigen, dat het het voorouderlijk bloed is, hetwelk onzen bysterus heemskerken door de aderen speelt, en hetwelk zijne spranken, niet alleen ook weleer, zoo levendig vertoonde in den Amsterdamschen Kerkeraad, en in den achtingwaardigen vader (voormaals mijn vriend) van de beide hier aanwezige broeders, maar thans nog, niet slechts in hen, maar ook in hunnen ouderen broeder j.j. bysterus heemskerk, reeds sedert een aantal jaren den door ons allen hooggeachten Boekhouder onzer Broederschap: en gedenken wij daarbij, dat de Naamrol onzer Leeraren ook versierd is met den naam van gerardus heemskerk, die achtervolgens Predikant geweest is in onze gemeenten van Zoetermeer, Alkmaar en Nieuwkoop.
Eere zij den Geslachten der bysterussen en heemskerken!
Vele bijzonderheden van 1631 zoude ik u nog kunnen mededeelen. Ik zeg alleen nog, dat in hetzelve de Leeraar christiaan ouwens, in Julij, te Dokkum, gevangen genomen, er op den 25sten October mede, voor vijf jaren, uit Vriesland gebannen werd; en ik voeg er bij, dat de opvolger van den beruchten muys van holy in zijne heerlijkheid, de edele dirk graswinkel, vermaagschapt aan den doorluchtigen grotius, schoon geen Lid der Remonstrantsche Broederschap, in dat jaar, tot opbouw der eerste Remonstrantsche kerk in 's Gravenhage, welke, in 1635, door de tegenwoordige vervangen werd, een geschenk bijdroeg van honderd en vijftig guldens, - een navolgenswaardig voorbeeld voor onze eigene Leden tot ruime bijdragen aan ons tegenwoordig Subsidiefonds, tot onderhoud onzer onvermogende kerken.

{==655==} {>>pagina-aanduiding<<}

Zie daar, waarde Vriend! zoo ik hoop, aan uw verlangen naar genoegen voldaan. Ik kan er thans niets bijvoegen, dan enz.





Eenige opmerkingen omtrent de nuttigheid der koepokken, ontleend uit de alhier heerschende epidemie der kinderziekte. Door P.J. Blom, Med., Chir. et art. obst. Doctor, te Utrecht.

Dat ik alhier niet wil optreden als verdediger der koepokinenting, zal elk, die met de geneeskundige wetenschappen bekend is, ligtelijk bevroeden, alzoo bij dezelve de nuttigheid hiervan, als eene bewezene daad zaak, genoegzaam algemeen is aangenomen. Dan, daar de berigten, dat de gevaccineerden evenwel door de kinderziekte worden aangetast, en enkelen daaraan zelfs zijn overleden, zoo als gewoonlijk, zeer vergroot worden, en op den algemeenen geest van veroordeeling der vaccinatie in deze stad zeer sterk werkt, zoo oordeelde ik het niet geheel en al ongepast, en voelde mij genoopt, eenige daadzaken dienaangaande mede te deelen. Waar deze toch spreken, zal wel geen bewijs verder noodig zijn tot staving van het nut der vaccinatie ook in deze Epidemie. Dat het mijn voornemen ook niet is, hier een verslag te leveren van de alhier heerschende kinderziekte, gelijk ik zulks van de alhier geheerscht hebbende mazel-epidemie gedaan heb, blijkt genoegzaam uit het opschrift. Ik oordeelde dit onnoodig, eensdeels omdat er al zoo ontzettend veel over de kinderziekte in ons land geschreven is, en ten andere, omdat het zich laat vooronderstellen, uit de uitgebreide zorg en naauwkeurige nasporing van de Plaatselijke Geneeskundige Commissie, dat deze hierover een uitgebreid verslag in het licht zal geven, terwijl ik slechts uit mijne bevinding kan oordeelen.
De kinderziekte begon hier in de maand Januarij ll.,

{==656==} {>>pagina-aanduiding<<}
en was, naar men denkt, in deze stad overgebragt door zieken uit het leger naar het Rijks-Hospitaal alhier. In de nabijheid van dit Hospitaal althans werden dan ook, in het begin dezer maand, het eerst de kenteekenen dezer ziekte bespeurd; vroeger is mij niet ter kennisse gekomen, dat de ziekte is opgemerkt, ofschoon mij op den 24 Januarij, toen ik het eerst een lijdertje aan deze ziekte buiten de Tolsteegpoort, wijk K, no. 920, ter behandeling kreeg, de vrouw des huizes verhaalde, dat haar andere herstelde kind reeds vóór drie weken de pokken had gehad. De ziekte bepaalde zich in het begin, ofschoon met geen' zekeren en naspeurbaren gang, in het algemeen meer tot het boveneinde van de stad, en gaat nu meer tot het benedeneinde over. De besmetting werkte zeer hevig, en spaarde noch middelbare noch bejaarde personen, ja zelfs niet altijd gevaccineerden. Ik behandelde van den 24 Jan. tot den 1 Mei een getal van 114 lijders aan dezelve, onder welke het aanzienlijk getal van 59 ten behoeve van de Diakonie-armen. In het begin, toen de ziekte zich begon te vertoonen, was er geen koepokstof in deze stad voorhanden, en er verliep een geruime tijd, eer wij dezelve konden magtig worden; zoodat zelfs de Geneeskundige Commissie, welke in hare aankondiging van den 1 Febr. aanbood, om van den 2 Febr. af de kinderen gratis te vaccineren, dit uit gebrek aan de stof niet kon volvoeren. (*) Ik beproefde intusschen twee malen oude stof van de maand Mei 1830, en ééns stof, mij door de goedgunstigheid van den Heer Doctor kok op een glaasje bezorgd; doch het mogt mij niet gelukken; zoodat ik op den 1 Maart eerst met goed gevolg vaccineerde. - Van dezen tijd af tot aan den 1 Mei heb ik 67 personen, zoo kinderen als volwassenen, gevaccineerd, met dat gevolg, dat allen tot op den 30 Mei 1831 van de natuurlijke, en 58 van de gewijzigde kinderziekte zijn verschoond gebleven. De
overige 9 kre-
{==657==} {>>pagina-aanduiding<<}
gen meer of min gewijzigde pokken. Dit een en ander meende ik vooraf te moeten zeggen over de heerschende Epidemie en vaccinatie, en bepaal mij thans tot een kort verslag van sommige omstandigheden, welke mij voorkwamen, der aanteekening wel waardig te zijn, tot staving, dat ook deze Epidemie het nut der vaccine bevestigde; en wel 1o. over de gevaccineerden gedurende de Epidemie, 2o. over de gevaccineerden vóór de Epidemie, en 3o. over de behandelde gewijzigde pokken.
Vooreerst dan een woord over de kinderen, door mij gevaccineerd gedurende de Epidemie, en wel van den 1 Maart tot den 1 Mei, aangezien ik over de later gevaccineerden nog niet genoegzaam kan oordeelen. Van de 67 gevaccineerden, zeide ik, bleven er 58 geheel vrij, zoo wel van natuurlijke als van gewijzigde pokken, en sommigen zelfs onder zeer moeijelijke omstandigheden. Van de 9 overigen, welke meer of minder gewijzigde pokken kregen, komen mij de volgende voor, bijzondere melding te verdienen. (Van die 9 waren er nog 3, die slechts enkele steenpuisjes kregen, volstrekt niet ziek er van waren, en alzoo niet als zoodanig zouden genoemd geworden zijn, ware het niet, dat ik, der waarheid getrouw, hen onder het getal der, na mijne inenting, iets of wat ongesteld gewordenen meende te moeten opnemen.)
Den 9 April bezocht ik een drie en een halfjarig kind (wijk A, no. 696) bij een' vleeschhouwer in een zeer klein huisje, en bevond, dat hetzelve sedert twee dagen laboreerde aan zeer kwaadaardige pokken met petechiae. Er was eene ondragelijke lucht in huis, en de berookingen, reeds vroeger door een ander Geneesheer voorgeschreven, waren niet in het werk gesteld. Het beloop der ziekte was volkomen dat van pokken met rotkoorts (variolae putridae), en het kind overleed aan dezelve den 11 April, den vijfden dag na de uitbotting. - In hetzelfde vertrek verkeerden de twee andere kinderen, waarvan het elfjarig zoontje, dat vóór omtrent acht jaren in Gelderland was gevaccineerd, te gelijk aan de

{==658==} {>>pagina-aanduiding<<}
gewijzigde kinderziekte laboreerde, zeer vol van pokken was, doch op den vijfden dag, na eene hevige uitbottingskoorts, zoo wél was, dat hij mijne zorg niet meer behoefde. Het derde zesjarig kind, tenger en scrophuleus van aard, werd door mij den 11 April gevaccineerd, en kreeg twee zeer goede koepokken. Den 22 April kreeg hij enkele gewijzigde pokken, omtrent dertig in getal, zonder koorts of eenige ongesteldheid, zoodat hij den naam van ziek niet verdiende en ook geene geneeskundige hulp behoefde. Deze pokjes hadden den vorm van steenpokjes en naderden de varicellae.
Den 30 Maart kreeg ik ter behandeling, ten behoeve der Diakonie-armen, het kind van N.N. (wijk A, no. 781). Het was een jaar oud, vol van natuurlijke pokken, die in het aangezigt zamenvloeijend, en sedert twee dagen uitgekomen waren. Op herhaald en dringend aanzoek vaccineerde ik, den 8 April, het tweejarig kind. Den 12den werd hetzelve ongesteld. Den 14den kwamen de natuurlijke pokken uit, terwijl ééne vaccinepok zich vertoonde. Den 16den, den achtsten dag na de inenting, vertoonde zich de vaccinepok een weinig achterlijk, met eene bolronde figuur, zonder indruk, en de natuurlijke pokken ook eenigzins bolrond, en reeds meer dan gewoonlijk in het aangezigt tot zwering overgaande. Den 18den vertoonde de vaccinepok eene zeer goede figuur, met een' zuiveren indruk, doch zonder rooden kring. In derzelver nabijheid zaten twee bolronde pokken zonder indruk, en reeds, even als alle de overige, met etter gevuld en van eene gele kleur, terwijl de meeste pokken in het aangezigt reeds dorrende waren. De opdrooging volgde spoedig, en het kind was na de uitbottingskoorts geheel welvarende. Het kreeg over het geheel omtrent een 60 pokken, die ik, tot onderscheiding, natuurlijke genoemd heb, doch met regt als gewijzigde kunnen beschouwd worden; zoodat, niettegenstaande de vaccinepok hierbij achterlijk was en de noodige ontstoken roode kring ontbrak, deze evenwel hare dienst bewees.
Den 14 Maart werd ik geroepen bij N.N. (wijk B, no. 626) een jongetje van 9 jaren, hetwelk niet gevacci-
{==659==} {>>pagina-aanduiding<<}
neerd was, en sedert den vorigen dag aan de natuurlijke pokken laboreerde. Den 24sten gelukte het mij eerst, zijnen twaalfjarigen broeder te mogen vaccineren. Den 27sten werd ik bij den gevaccineerde geroepen, welke aan hevige koortsen met brakingen laboreerde, hetwelk, naar men zeide, door de inenting was veroorzaakt en hem thans doodelijk ziek maakte, terwijl hij had kunnen vrij blijven, en het andere kind, ofschoon dit vol had gezeten, er echter goed was afgekomen. Hoe er nog al verder werd uitgevaren tegen de vaccine, laat ik daar. Dezelve handhaafde intusschen haren ouden roem. Ik vond den lijder in eene sterke koorts, met galbrakingen en ijling, waarom ik bloedzuigers aan het hoofd liet plaatsen, en hem, den volgenden dag, een emeticum, met zigtbaar goed gevolg, deed toedienen. De koorts bleef aanhouden, en verminderde eerst den vierden dag der ziekte, na de losmaking van verstoppingen en de ontlasting van ruimen stoelgang met wormen. Onder dit alles vertoonden zich, op den 4den dag na de vaccinatie, drie koepokken, en op den 6den dag enkele gemodificeerde pokken. De koepokken hadden wel eenen tragen, doch zeer natuurlijken loop. Van de andere pokken, die zeer gemakkelijk telbaar waren, vertoonden zich sommige als blaasachtige waterpokken, sommige als steenpokjes. De lijder herstelde zeer spoedig na de opruiming van zijne gastrische ongesteldheid en verstoppingen, welke hier toevallig de uitbottingskoorts hadden verergerd.
Van de opmerkelijke omstandigheden, waaronder sommigen van de, gedurende de Epidemie, door mij gevaccineerden verschoond bleven, zoo wel van de gewijzigde als van de natuurlijke kinderziekte, moge, onder andere door mij waargenomene, het volgende voorbeeld ten bewijze dienen:
Den 6 April begon ik de behandeling van een negenjarig meisje, (wijk A, no. 666) bij hetwelk, na twee dagen aan ijlende koortsen gelaboreerd te hebben, de pokjes begonnen uit te komen. Zij kreeg zeer vele zamen-
{==660==} {>>pagina-aanduiding<<}
vloeijende pokken, vergezeld van zenuwkoorts, en herstelde zeer moeijelijk. Den 14 April vaccineerde ik hare elfjarige zuster, welke vier zeer goede koepokken kreeg, en volkomen gezond is gebleven.
2. De gevaccineerden vóór de Epidemie. - Het is niet te ontkennen, dat er gedurende deze Epidemie een aanzienlijk getal, zoo wel volwassenen als kinderen, die vroeger gevaccineerd zijn, aan de kinderziekte hebben gelaboreerd; openlijk wordt dit door de Geneeskundigen erkend, en de mare, alsof van de gevaccineerden zelfs verscheidenen hieraan overleden zijn, heeft zich bij onkundigen door de geheele stad verspreid. Doch waarom zoude ik dit ook ontkennen willen? Den regtschapen' Arts is het te doen om waarheid, en, ten nutte der menschheid werkzaam, loopt hij noch met vooringenomenheid weg met het nieuwe, noch met het oude, maar onderzoekt, beproeft, en behoudt hetgeen hem het nuttigste en het beste voor zijne lijdende natuurgenooten voorkomt. Ik zelf oordeelde, van het begin der Epidemie tot aan den 1 Mei, een getal van niet minder dan 36 lijders waardig, om daarvan aanteekening te houden, en naar gelange der hevigheid, zoo veel mij de tijd dit toeliet, het een en ander op te schrijven; behalve nog onderscheidenen, welke mij voorkwamen de moeite van aanteekening zelfs niet waardig te zijn. Ik was dit bij velen zelfs verpligt, omdat de uitbottingskoorts geen verschil opleverde, of de lijders gevaccineerd waren geweest, dan niet.
Dan, ter zake. Eenige weinige voorbeelden, uit meerdere genomen, van vroeger gevaccineerden, welke onder ongunstige omstandigheden, dat is wanneer andere kinderen in hetzelfde huis aan de natuurlijke kinderziekte laboreerden, vrij bleven, mogen hier tot staving van onze stelling dienen, dat ook deze Epidemie de nuttigheid der vaccine bevestigt.
Bij N.N. (wijk K, no. 272) hebben de twee jongste kinderen aan de natuurlijke pokken gelaboreerd. Het eerste, drie jaren oud, is zeer vol geweest; het tweede,

{==661==} {>>pagina-aanduiding<<}
1½ jaar, minder, en begon eerst ziek te worden, toen bij het eerste de verdooving reeds begonnen was. Geneeskundige hulp riep men eerst bij het laatste kind in op het tijdperk van afschilfering (den 1 April), zoodat er tot op dien tijd geene berookingen waren in het werk gesteld; en evenwel zijn de vier overige gevaccineerden geheel vrij van eenige ongesteldheid gebleven.
Bij N.N. (wijk M, no. 312) kreeg den 14 Febr. een elfjarig meisje, dat zeer tenger, zwak en veeltijds ziekelijk was, eene sterke koorts. Daar zij ver buiten de poort in een van den weg af gelegen huis woonde, had ik weinig gedachte op de kinderziekte, te meer daar zij gevaccineerd was. Den volgenden dag vertoonde zich een weinig roodheid op de huid, zonder dat ik er eenige nadere bepaling aan konde geven, en de koorts bleef onafgebroken voortduren. Den 16 Febr. nogtans ontwaarde ik zeer sijne pokjes op eene algemeen roode grondvlakte van het aangezigt en de bovenste ledematen. De koorts bleef sterk voortduren, nam den derden en vierden dag na de uitbotting eerst eenigzins af, en bleef den 21 Febr. geheel weg; terwijl de afschubbing zeer traag, en alleen door eene sterke ondersteuning der krachten, doch overigens, als 't ware, zonder ziekte volbragt werd. Ondertusschen verhaalde men mij op den 16 Febr., dat een tweede, ook gevaccineerd meisje den vorigen dag ook koorts had gekregen en thans ook rood zag. Ik vond dit achtjarig, zeer sterk en anderzins gezond kind in eene koorts, en zag, dat de pokken reeds ten voorschijn kwamen. Bij dit kind duurde echter de koorts slechts twee dagen. Beide zaten zeer vol, en hadden de pokken den vorm van steenpokjes, terwijl er geen etterkoorts ten voorschijn kwam. Ik liet van den eersten dag na de uitbotting berookingen doen, en verzocht, de twee overige gevaccineerden niet, maar wel het jongere niet gevaccineerde buiten het ziekenvertrek te houden. De twee overige gevaccineerden bleven vrij, maar het zesjarig niet gevaccineerde zoontje werd den 6 Maart ziek, en

{==662==} {>>pagina-aanduiding<<}
den 8sten vertoonden zich de natuurlijke pokken. Hij was zeer vol; de koorts duurde van het begin der ziekte onafgebroken voort tot den derden dag na de uitbotting, nam toen een paar dagen wat af, tot dat eene hevige etterkoorts met een sterk bezinksel in de urin zich openbaarde. De ziekte liep verder geregeld af. Het onderscheid echter bij deze drie zieken was zoo groot, zoo wel in den vorm der pokken, als in den aard der geheele ziekte, dat het alle de huisgenooten ten sterkste voor de vaccinatie innam, ofschoon men dit vroeger meer uit gewoonte en welstaanshalve, dan uit overtuiging, had laten verrigten.
Den 26 April werd ik geroepen bij N.N. (wijk M, no. 310) oud 10 jaar, welke aan tusschenpoozende koortsen met eene ontsteking van het linker oog laboreerde. Men verhaalde mij, dat hij in 't begin van de maand aan de natuurlijke pokken had gelaboreerd; dat hij daarbij wel was gebleven, en men uit dien hoofde geene geneeskundige hulp had ingeroepen; maar dat hij na de pokken ziek was geworden, dagelijks koorts had, thans zeer vermagerde en uit zijn oog niet meer zien kon, en dat hij zoo wel, als zijn broeder van 13 jaren, door mij vóór twee jaren gevaccineerd waren. Ik herinnerde mij zulks ook zeer goed, en wist tevens wél, één van hen tweemaal te hebben gevaccineerd. Op mijn boek vond ik aangeteekend, dat ik beiden op den 18 Aug. 1829 had gevaccineerd; dat de oudste vier goede pokken had gekregen, doch dat bij den jongsten niets was opgekomen, waarom ik hem den 26 Aug. andermaal had gevaccineerd, met dat gevolg, dat ik den 3 Sept. twee onregelmatige puisten bij hem vond, die hoegenaamd niets van pokken hadden, en mij toeschenen zeer vroeg stuk gekrabd te zijn geweest. - Berookingen werden hier niet in het werk gesteld, en de oudste had bij den zieke geslapen, tot dat de pokken waren uitgekomen, en vervolgens in hetzelfde vertrek gewoond; evenwel is hij geheel gezond gebleven.
Den 27 Maart werd ik geroepen bij een kind, (wijk

{==663==} {>>pagina-aanduiding<<}
H, no. 420) volgens zeggen, door mij zelven gevaccineerd, en thans laborerende aan de natuurlijke kinderziekte. Ik vond het laatste bevestigd; het 3½ jarig kind, Geertruida genaamd, laboreerde aan de natuurlijke kinderziekte en zat ter dege vol; de pokken waren reeds drie dagen zigtbaar geweest, en twee andere niet gevaccineerde kinderen, van een en twee jaren, hadden reeds vóór 8 en 14 dagen aan de natuurlijke kinderziekte gelaboreerd en waren goed hersteld. Het zieke kind zuchtte benaauwd tusschen broeijende kussens, op een klein bovenvertrek, welks ondragelijke stank reeds op den trap door mij ontwaard werd. Op mijne vraag aan de moeder, waarom zij geen berookingen liet in het werk stellen en de lucht zuiverde, den schoorsteen niet geopend had, en geene geneeskundige hulp had ingeroepen, antwoordde zij alleen, dat zij het had aangegeven en een briefje op de deur had geplakt, en reeds een- en andermaal om den Professor, die in hare wijk was, had gezonden, doch dat deze eindelijk had gezegd, dat hij het veel te drok had en niet komen kon. (!) Nergens heb ik meer hinder gehad van de lucht, dan in dit huisje. Vijf malen ben ik er geweest; eenmaal kon ik het zoo lang in het vertrek niet houden, dat ik het recept schreef; en nogtans huisden hier man, vrouw en vijf kinderen! - Op mijn boek vond ik aangeteekend, dat ik den 31 Julij 1829 hier aan huis een kind had gevaccineerd, Gerrit genaamd, oud 3 jaar, en den 9 Augustus Sophia, oud 5 jaar, en Geertruida, oud 2 jaar; dat de twee eersten elk eene goede pok hadden gekregen, doch dat bij de laatste niets was opgekomen, waarom ik deze andermaal had gevaccineerd, doch wederom zonder vrucht. Gerrit en Sophia zijn gezond gebleven.
3. Over de behandelde gewijzigde kinderziekte (varioloides), gedurende den bepaalden tijd van 24 Januarij tot 1 Mei. - Eene menigte, zoo wel volwassenen als kinderen, vroeger gevaccineerd, kregen gedurende deze Epidemie de gewijzigde kinderziekte. Verre de meesten hadden dezelve echter in zulk eenen ligten graad, dat

{==664==} {>>pagina-aanduiding<<}
zij geene geneeskundige hulp behoefden. Van 38 dusdanige lijders, welke ik behandelde van 24 Januarij tot 1 Mei, teekende ik een enkel woord op, omdat eene ongesteldheid en koorts twee of drie dagen de uitbotting voorafging, en ik alzoo niet wist, van welken aard de pokken zouden worden. (Behalve dezen echter zag ik nog anderen daaraan laboreren, van welke ik de aanteekening overbodig achtte, omdat de uitbotting zoo wel als het geheele beloop zonder koorts plaats had.) Van deze 38 wil ik alzoo alleen een enkel woord mededeelen, en breng te dien einde dezelve tot drie soorten. Eene verdeeling, die wel op den aard des uitslags en des beloops der ziekte rust, maar hier alleen wordt aangenomen, om gemakkelijker over alle de zieken te zamen kortelijk te kunnen spreken.
Tot de eerste soort breng ik de zoodanigen, bij wie zich eene uitbottingskoorts vertoont (diegenen, bij welke de uitbotting zonder koorts plaats had, zijn door mij niet aangeteekend), welke koorts meestal een en twee dagen en in enkele gevallen drie en vier dagen duurde, en meestal de tusschenpoozende of in enkele gevallen de nalatende typus hield. Hierop volgde dan eene uitbotting, in enkele gevallen van zeer veel steenpokjes met gele puntjes, doch in de meeste gevallen enkele steenpokjes, welke in de volgende dagen verdoofden, en door andere van tijd tot tijd werden opgevolgd, terwijl de koorts terugbleef en de zieke hersteld was. Van dezen had ik er onder de 38 negentien, waaronder eene vrouw van 38 jaren en 6 boven de 10 jaren. Bij de vrouw was de koorts zeer hevig, en vertoonde zich als eene nalatende katarrhale galkoorts, welke, met braak- en zweetdrijvende middelen behandeld, op den vijfden dag geheel wegbleef, nadat er eenige steenpokken waren uitgekomen, die spoedig verdoofden, terwijl andere uitkwamen zonder eenige verdere ongesteldheid. Deze vrouw was vóór meer dan 30 jaren gevaccineerd; terwijl hare twee kinderen door mij in het vorige jaar gevaccineerd waren, en beide, zoo wel als hare overige huisgenooten, geheel gezond gebleven.

{==665==} {>>pagina-aanduiding<<}

Tot de tweede soort breng ik zoodanige lijders, bij welke de gewijzigde pokken den loop van de natuurlijke hebben tot aan de etterkoorts, welke ontbreekt. De ziekte is in het begin dikwijls even hevig als de natuurlijke kinderziekte, en de uitslag meestal even sterk als bij deze. Na eene meerder of minder hevige uitbottingskoorts van 2, 3 à 4 dagen, komen de pokken, met fijne puntjes voor het oog zigtbaar; de koorts blijft meestal aanhouden, en alles gaat geregeld den loop van de natuurlijke pokken, tot aan den 6den dag. Alleen de pokken kwamen mij over het geheel meer spitsvormig voor. Op den 6 of 7den dag echter begint de verdrooging, en gaat zeer spoedig, zonder etterkoorts, voorbij; de lijder bevindt zich van dezen tijd af zeer welvarende. Van de 38 door mij behandelden behoorden er 12 tot deze soort.
Tot de derde soort, eindelijk, breng ik de zoodanigen, alwaar tusschen de gewijzigde en de natuurlijke geen onderscheid gevonden wordt, dan in de mindere hevigheid der etterkoorts en spoediger opdrooging, met volkomen welstand des lijders. Van dezen telde ik er 7 onder de 38.
Voorts verwijs ik den deskundigen Lezer, omtrent dit onderwerp, naar de praktische Schrijvers, en wel met name tot luder's Proeve eener oordeelkundige Geschiedenis van de bij Gevaccineerden waargenomene Kinderziekte, vertaald door j. de brauw, Doctor in de Geneeskunde te Woerden. Leyden, 1827.


Iets, over sommige inlandsche vogels. Door J.C. Reighard. (*)

Het Kneutje, Robijntje, Koddenaertje, Tukkertje. (†)

De reden, waarom men op dit vogeltje weinig acht geeft, is waarschijnlijk toe te schrijven aan de menigte derzelven, die hier te lande voorttelen, en die men, in het najaar, bij groote troepen, op de bouwlanden, aantreft, en alsdan menigvuldig gevangen worden; zoodat men voor een paar stui-
{==666==} {>>pagina-aanduiding<<}
vers een mannetje op de markt kan koopen. Uit dien hoofde schijnt men het dan ook weinig der moeite waardig te achten, om dit vogeltje ter bekwamer tijd te hooren. Deszelfs zang is echter streelend. Men neme daar slechts de proef van, door er in het najaar eens een half dozijn, ieder afzonderlijk, in eene gewone kanariekooi, op te kooijen en te laten overwinteren, en dan zal men er welligt een of meer bij vinden, wier zang zoo voortreffelijk uit de natuur is, dat dezelve tegen dien van een' Kanarievogel wel kan opwegen. De zang is geenszins vervelend, zoo als die van sommige Kanaries. Zij worden zeer tam. Nog jong zijnde, kan men hun ook deuntjes leeren, vooral dan, wanneer zij met de pen zijn groot gebragt. De blanken, dat is, die eene witte streep voor de borst, tusschen de paarsachtige maantjes, hebben, zijn de besten en mildsten in zang; deze nestelen veelal op de heide. Die roode maantjes voor de borst hebben, nestelen meest in doornheggen. Die graauwe maantjes voor de borst hebben, worden voor de allerbesten in zang gehouden; doch men vindt ze zeldzaam. Wanneer zij uitvliegen, zijn de mannetjes en wijfjes beide graauw voor de borst; doch men kan het mannetje zeer gemakkelijk van het wijfje onderscheiden aan het wit op de vlerken, hetwelk van het mannetje tot aan de pen vol is, terwijl dat van het wijfje slechts half weg zit; ook heeft het mannetje op den rug kastanjebruine veêren, in den broeitijd nog bovendien met een fraai oranje, soms ook wel rood kapje op den kop bij de neb, die alsdan zwart wordt. De liefhebbers telen, met het mannetje van de Kneu en het wijfje van de Kanarie, jongen, hetgeen somtijds zeer goed gelukt. Het is zeer
opmerkenswaardig en aardig om te zien, wanneer een Sperwer, of andere roofvogel, onder een' grooten troep dezer beestjes heeft misgegrepen, en hij zich dan, óf uit schaamte, óf, meer waarschijnlijk, om naderhand zijne prooi des te zekerder te vatten, dadelijk al klimmende in de hoogte begeeft, hoe die vogeltjes hem dan, als met een vliegend dansje en al zingende, van zeer nabij volgen, denkelijk om hem te sarren of uit te dagen. De roofvogel vliegt zoo hoog, als hij maar kan, in de lucht, zelfs zoo hoog, dat men er van de Kneutjes geen meer zien, maar wel derzelver zang hooren kan. Dit duurt zoo lang, tot dat hij er een van gegrepen heeft; want dan sluipt de roofvogel in een oogenblik weg, en de Kneutjes laten zich dan ook dadelijk, quasi rebus bene

{==667==} {>>pagina-aanduiding<<}
gestis, alsof zij zich wel uitgesloofd hadden, weder neder, en gaan gerust weder hun voedsel op het bouwland zoeken. Dit sarren van den roofvogel is aan vele andere kleine vogeltjes ook eigen, doch minder zoo algemeen.

De Distelvink, of zoogenaamde Putter,

is voorzeker het fraaiste vogeltje in de vederen; deszelfs zang is lispend, en, wanneer het zachtjes zingt, niet onaangenaam, want het schetteren kan vervelen, even zoo zeer als het tjeffen van het Kanarievogeltje. Men vindt er tweederlei soort, grootere en kleinere. Het mannetje is kenbaar aan kleine zwarte vedertjes, die hetzelve, aan de schouders, boven op de vlerken heeft. Na den ruitijd prijken die van het grootste slag met oranje, en die van het kleinste slag met roode kapjes. Zij zijn zeer gezellig. In het najaar vindt men ze met geheele troepen in de landen, waar distelen staan, - in den winter, langs de dijken, op het zaad der zoogenaamde kannenwassers, of van den kogel, een doornachtig struikje. Men kan dezelven alsdan, met het lok van een' kooiputter, die gemuit is, zeer gemakkelijk vangen. Men leert ze, zonder veel moeite, het putten, waaraan dit vogeltje dan ook wel den naam van Putter zal te danken hebben; hoezeer dit putten ook, zonder veel omslag, aan eenige andere vogels kan worden geleerd. Het mannetje, gevoegd bij een wijfjes Kanarie, brengen ook jongen voort.


De Groninger, ook wel genaamd Kersvink of Vlasvink.

Men vindt er tweederlei soort - sommigen hebben groene, anderen meer geelachtige veêren voor de borst. Het mannetje kan men, even als de Kneu, daaraan onderscheiden, dat het geel van het mannetje op de vlerken tot aan de pen vol, en dat van het wijfje slechts half weg zit. Na den ruitijd is het geel of groen van het mannetje voor de borst veel feller, dan van het wijfje. Deszelfs zang is hard en schel, doch op eenigen afstand in het wild niet onaangenaam. Jong zijnde, en den zang van den ouden niet gehoord hebbende, neemt hij den zang van andere vogels over, en brengt dien volgens zijne stem voort. Schrijver dezes heeft er een' gehad, die den slag van een' Vink volkomen had overgenomen; doch hij had wel een half kwartier werk, om denzelven ten einde te brengen. Dezen vogel leert men

{==668==} {>>pagina-aanduiding<<}
zeer gemakkelijk op de kruk vliegen. Zij worden soms zoo tam, dat zij, zonder vastgemaakt te zijn, rondtoeren, en, op het gewone fluitje, tot de kruk terugkomen.


De Haverkneu, of gele Garst.

Het geel van het mannetje rondom kop en hals is veel hooger, dan dat van het wijfje. Deszelfs deuntjes zijn zeer zacht en niet onaangenaam. Men vangt hem zeer gemakkelijk door het lok van eenen opgekooiden. Wanneer hij gepaard is, duldt hij, even zoo min als de Vink, een ander mannetje omtrent zijn nest, maar bijt het dadelijk weg.


De Leeuwrik, ook wel Leeuwerk.

Men kent het mannetje, zoo aan deszelfs rankheid, als aan de sporen, die hij langer dan het wijfje heeft. Deszelfs zang is aangenaam, zelfs verrukkend, vooral dan, wanneer hij in de opene lucht klimmende is. Opgekooid zijnde, mag men wel zorgen, dat er geene andere vogels, vooral geene Vinken, in de nabijheid zijn; want zijn zang verbastert alsdan zeer. In den natijd trekken zij met zulk eene woestheid, dat men zoude zeggen, dat zij half blind waren. Men vangt hen alsdan gemakkelijk met opene netten. Wanneer men deze vogels tot spijze wil gebruiken, zoo als men daar al vrij graag op is, mag men wel zorg dragen, dat derzelver maagjes geheel worden weggeworpen, omdat deze vogels azen op het zaad van de wilde of zoogenaamde dolle kervel, hetgeen dus gevaarlijk is, omdat daardoor krampen in de ingewanden zouden kunnen worden veroorzaakt, zoo als zulks door voorbeelden gestaafd is.

Ik draag wel oppervlakkige, doch geene grondige kennis van meer andere inlandsche vogels, en daarom beschreef ik slechts de hier voren opgegevenen. Ik acht het echter niet ondienstig, alhier nog eenige algemeene aanmerkingen te laten volgen.
De uitmuntende talenten in zang van den Nachtegaal zijn overbekend; waarom men hem dan ook den Griekschen naam van Philomèle gegeven heeft. In Gelderland geeft men, of liever plagt men, ruim dertig jaren geleden, denzelven, opgekooid zijnde, droog voeder en meelwormen te geven, bestaande in een mengsel van 1o. fijn uitgezift meel van gele erwten; 2o. fijn gemaakte beschuit, zonder zout, bij den

{==669==} {>>pagina-aanduiding<<}
bakker in het bijzonder daartoe vervaardigd; 3o. kalfs- of schapenhart, hard gekookt en dan fijn gewreven; 4o. hard gekookte dojers van eijeren, ook fijn gewreven, en 5o. beste sla-olie; van ieder eene zekere hoeveelheid, naar mate men voeder verlangt te hebben. Men menge het opgegevene met de olie, doe het dan in een' ruimen schotel boven een langzaam vuur, en roere het zoo lange, tot dat het uitgedampt en droog is; dan beware men het in eene flesch, en zorge, dat er zoo min mogelijk lucht bij kome. Dit drooge voeder eet de Nachtegaal gaarne; maar men geve hem dagelijks daarbij een' meelworm of zes, 's morgens en 's avonds de helft. Hierop zingt de Nachtegaal voortreffelijk, vooral wanneer men hem gewent, die uit de hand te ontvangen. Ik reken den Nachtegaal onder de verhuisvogels, die jaarlijks, even als de Ooijevaar en de Zwaluw, hier broeijen, en ter bekwamer tijd van woonplaats verwisselen. Werwaarts dezelven zich, na in den zomer hier gebroed te hebben, begeven, is mij onbekend; hierover is al zoo veel gegist, dat het overbodig zoude zijn, deswege nog iets verder, bij gissing, op te geven, en dus meer dan waarschijnlijk in verzinsels te vervallen, - zoo als men zulks, ten minste naar mijn oordeel, met den Koekoek gedaan heeft. Eerst wilde men, dat het wijfje haar ei legde in het nest van eene Ringmusch; naderhand (want men begreep toch, dat het kleine gaatje in den boom, - meestal vruchtboomen - waardoor de Ringmusch in de holte tot haar nest komt, met deze onderstelling geheel strijdig was) in dat van de Haverkneu of Leeuwrik - NB. beide zaadvretende vogels. Ik voor mij houde het voor fabelen; want, waarom zoude de Koekoek niet, even als alle andere vogels, voor zijn eigen kroost zelf kunnen zorgen. Maar ééne zaak schijnt vrij zeker, dat het zeer moeijelijk is,
deszelfs nest te vinden; en dit is ook natuurlijk, en hetzelfde heeft plaats met meest alle roofvogels; derzelver nesten zijn mede niet zeer gemakkelijk te vinden; zij houden zich steeds schuil en loeren op buit, en dit loeren maakt hen, ten aanzien van hunzelven, veel wantrouwiger, en dus voorzigtiger, dan andere vogels. Ik heb wel eens gehoord, dat, wanneer iemand strak naar éénen kant keek, zonder veel te spreken of te antwoorden, men hem alsdan vroeg: Hoe zitje zoo te koekeloeren - eigenlijk koekoekloeren, of loeren, als de Koekoek.

{==670==} {>>pagina-aanduiding<<}

Hier te lande komen ook in het najaar zoogenaamde Sijsjes in menigte. Zij azen op het elzenzaad, hetgeen alsdan rijp is. Waar zij uitbroeijen, heb ik niet kunnen uitvindig maken. Alhier schijnen zij in den zomer geen voedsel te kunnen vinden, omdat het elzenzaad, tegen het weder uitbotten van den els, bedorven is. Waarschijnlijk begeven zij zich naar zulke oorden, waar zij alsdan hetzelfde voedsel, of hetgeen daarmede gelijk staat, zullen vinden. Het zijn zeer slimme beestjes. Men geeft hun eerst wat gekneusden kennep, en naderhand wit kanarie- of nog beter misschien maanzaad. Zij zijn aldra tam, en zingen niet onaardig. Ik heb in den zomer wel eenige goed onderhoudene mannetjes en wijfjes laten vliegen; maar zij keeren tot de kooijen terug, omdat zij gedurende den winter te huiselijk geworden zijn en ook geen voedsel vinden.
Een Kneutje, Putter, Groninger, Haverkneu en een Sijsje maken al een heel aardig en koddig concert. Ieder behoort echter in eene afzonderlijke kooi opgesloten te zijn.



Doorgraving van de landengte van Panama.

Onder de grootsche gedachten, die ooit door het menschelijk vernuft ontworpen zijn, behoort, zonder eenige tegenspraak, eene ontworpene vereeniging van den Atlantischen Oceaan met de stille Zuidzee, door middel eener doorgraving van de Landengte van Panama. Het is overtollig, hier de ongemeen groote voordeelen op te noemen, welke daardoor voor de zeevaart zouden verkregen worden: een enkele blik op de wereldkaart kan er het onwaardeerbare nut van doen inzien.
Er zijn meermalen verschillende pogingen aangewend, om te onderzoeken, op wat wijze eene weer onmiddellijke gemeenschap tusschen de beide Zeeën over de Landengte van Panama zou kunnen worden daargesteld. De uitkomsten dezer in het werk gestelde pogingen zijn misschien minder algemeen bekend: men vindt van dezelven gewag gemaakt in de Annales des Voyages van October 1830, en nader in de Bibliothèque universelle van April 1831; zijnde het laatst-
{==671==} {>>pagina-aanduiding<<}
genoemde grootendeels getrokken uit de Annalen der Physik, 1830. No. 9, en welligt uit anderen.
Uit een en ander blijkt, dat er in de jaren 1828 en 1829, op last van den Generaal bolivar, werkelijk eene naauwkeurige waterpassing heeft plaats gehad over de genoemde Landengte, door de Heeren lloyd, een Engelschman, en falmark, een Zweed, Kapitein in dienst van Columbia, en zulks ten einde de geschiktste lijn te bepalen, om een kanaal te graven, of een' ijzeren spoorweg daar te stellen.
Er wordt gezegd, dat deze waterpassing met zorg en door behulp van voortreffelijke werktuigen volvoerd is; en zoo dit waar is, dan heeft dezelve allerbelangrijkste uitkomsten opgeleverd. De bijzonderheden er van zijn vermeld in eene geschrevene Memorie, welke in de bibliotheek der Koninklijke Maatschappij te Londen berust, en waarvan een uittreksel geplaatst is in het Iste Deel, p. 59. der Transactions philosophiques van 1830.
Het is daaruit gebleken, dat het verschil in den waterpassen stand, tusschen de stille Zuidzee en den Atlantischen Oceaan, zoodanig is, dat vloed en eb dit verschil nu positief, dan weder negatief doen worden.
Eene zuivere vergelijking tusschen de waterstanden der beide Zeeën moet echter natuurlijk op dezelfde tijden genomen worden, en bestaat dan ook voornamelijk in de wijze, waarop men de gemiddelde hoogte der zee ten opzigte harer tijdelijke bewegingen moet aanmerken. Er bestaan verschillende gevoelens omtrent dit laatste punt, en dit is derhalve nog onderworpen aan eenige onzekerheid; schoon ik mij wel vereenigen kan met het gevoelen van den Heer lloyd, die meent, dat de middelbare waterstand zich juist bevindt op de gemiddelde hoogte tusschen het hoog en laag water, - eene onderstelling, die in allen gevalle weinig van de waarheid zal afwijken.
Overigens doet dit niets tot de verkregene uitkomsten, en ieder kan dezelven, als vaste gegevens aanmerkende, volgens zijne eigene theorie toepassen.
Eene oplettende en herhaalde waarneming van vloed en eb aan beide zijden der Landengte heeft de volgende uitkomsten opgeleverd:
Te Panama, in de stille Zuidzee, is het verschil tusschen vloed en eb twee dagen na volle maan gewoonlijk 21, 22

{==672==} {>>pagina-aanduiding<<}
Engelsche voeten (*) en in sommige bijzondere gevallen 27, 44 voeten. Te Chagres, in den zeeboezem der Antillen, is dit verschil 1, 16 voeten, zoo wel in het drooge jaargetijde, als in den regentijd. Op beide punten is het bij volle en nieuwe maan gelijktijdig hoog water ten 3 ure en 20 minuten des namiddags.
Deze waarnemingen tot grondslag nemende, heeft de Heer lloyd de navolgende besluiten uit zijne waterpassing getrokken:
1. De hoogwaterlijn te Panama is 13, 55 voeten hooger, dan die te Chagres. Daar nu de middelbare stand tusschen het hoog en laag water te Panama is 10, 61 voeten en te Chagres 0, 58, zoo volgt daaruit, dat de middelbare waterstand van de stille Zuidzee te Panama 3, 52 hooger is, dan de middelbare waterstand van den Atlantischen Oceaan te Chagres.
2. Bij den vloed, die gelijktijdig aan beide zijden der Landengte plaats heeft, klimt de stille Zuidzee 10, 61 voeten en de Atlantische Oceaan 0, 58 voeten boven derzelver middelbare waterstanden. De eerstgemelde Zee is alsdan hooger, dan de tweede:
10, 61 - 3, 52 - 0, 58 = 13, 55 voeten.
3. Bij de ebbe dalen de beide Zeeën weder even zoo veel onder de middelbare waterstanden, en de eerstgemelde is alsdan lager, dan de tweede:
10, 61 - 3, 52 - 0, 58 = 6, 51 voeten.
Om zich een duidelijk begrip te vormen van de getijen aan weêrzijden der Landengte, beschouwe men het volgende tafeltje, waaruit men dadelijk de verschillende waterstanden zal kunnen opmerken:

{==673==} {>>pagina-aanduiding<<}


{== afbeelding 
	
==} {>>afbeelding<<}
    

Het blijkt hieruit, dat, gedurende den tijd van 12 uren, de stille Zuidzee eerst gedurende den vloed verscheidene voeten hooger klimt dan de Atlantische Oceaan; dat ze vervolgens gelijk, en bij de ebbe beneden denzelven komt.

{==674==} {>>pagina-aanduiding<<}

Wanneer derhalve de beide Zeeën door een open kanaal vereenigd waren, zou het water gedurende 6 uren naar de stille Zuidzee, en gedurende de andere 6 uren naar den Atlantischen Oceaan stroomen.
Deze gedurige heen- en wederstrooming der getijen, en vooral de felle stroom, die er naar den Atlantischen Oceaan zou plaats grijpen, zou echter eene groote verwijding en verdieping der doorsnijding, en daarna eene geweldige afscheuring ten gevolge kunnen hebben; en het schijnt derhalve niet raadzaam te zijn, om deze vereeniging, zoo als de Heer lloyd dit scheen te bedoelen, door een open, onafgesloten kanaal te doen plaats hebben. Een door schutsluizen afgesloten kanaal zou deze zwarigheid wegnemen, door welke sluizen men bij alle gelegenheden van beide zijden zou behooren te kunnen schutten. - In hoe verre het terrein van de Landengte zelve de geschiktheid zou bezitten, om zoodanig kanaal daar te stellen, is nog onbekend. De Heer lloyd zegt alleen nog, dat de Landengte van Panama zeer geschikt is tot de daarstelling eener gemeenschap tusschen de beide Zeeën. Men kan dan uit een en ander zeer wel de mogelijkheid aannemen, dat men op eenige geschikte wijze tot dit nuttige einde zoude kunnen geraken; en het schijnt dan, dat er vierderlei wijzen zijn, waarop zulks zou kunnen worden bereikt, namelijk:

1.Door middel eener eenvoudige doorgraving of open kanaal.

2.Door middel van een kanaal met schutsluizen afgesloten.

3.Door de bevaarbaarmaking van de rivier van Chagres, en het vervolgen der gemeenschap met een' ijzeren spoorweg.

4.Door een' geheelen ijzeren spoorweg.


Bij eene meer volledige kennis van het terrein zou het vóór en tegen dezer middelen kunnen beredeneerd worden, en de stof tot zeer belangrijke beschouwingen omtrent dit onderwerp opleveren. Ik meen, dat intusschen het hier aangeteekende voor ons vaderlandsch publiek als niet onbelangrijk kan worden geacht.

F.W.C.



{==675==} {>>pagina-aanduiding<<}

Geschiedenis der vrijheidsboomen.

Het planten van boomen, als zinnebeelden der vrijheid, dagteekent van de Fransche omwenteling in de vorige eeuw. Geen volk kende voorheen deze gewoonte. Daar is echter, in zekeren zin, niets nieuws onder de zon. Gebruiken, welke eeniglijk tot lateren tijd schijnen te behooren, blijken bij nadere beschouwing weleens met aloude volkszeden in verband te staan. Zoo moet men waarschijnlijk de Fransche vrijheidsboomen afleiden van de meiboomen, welke sedert onheugelijke tijden bij de meeste volken in Europa bekend waren, als teekenen van vreugde of hulde. (*)
Wij vragen hier niet naar den oorsprong van deze meiboomen. Pater carmeli bewijst, in zijne Storia di vari costumi sacri e profani, dat de oude Romeinen voor de huizen van personen, aan welke zij eene bijzondere eer wilden bewijzen, boomen plantten of groene takken in den grond staken, en dat dit gebruik in Italië bij voortduring in stand is gebleven. Blijkbaar heeft het eenige overeenkomst met de gewoonte, dat men palm, of in het algemeen ook groene takken, als teekenen van vreugde en overwinning, of ook op bedevaarten, zekere personen vooruit of wel te gemoet draagt. Welligt is hiermede insgelijks verwant het behangen der huizen met groen bij zekere gelegenheden.
Onder alle Europesche volken heeft de gewoonte plaats, dat men meiboomen plant. Plaatselijke omstandigheden veroorzaken slechts eenige wijziging in dit zoo algemeen gebruik. In Duitschland en Frankrijk zijn er voorbeelden genoeg van te vinden, van de dertiende eeuw of aan; de gemeenten behouden zich het regt daartoe voor in hunne vrijbrieven, of er wordt uitdrukkelijk bedongen, dat de grondeigenaren uit hunne bosschen de meiboomen moeten leveren. Reeds in de middeleeuwen schijnt men met het oprigten van meiboomen eenigermate het begrip van vrijheid

{==676==} {>>pagina-aanduiding<<}
verbonden te hebben. Menig kloosterling voer hevig uit tegen het halen van meiboomen uit de bosschen van het klooster. Het was dikwijls, alsof men van verre reeds den vrijheidsboom in den meiboom der oudheid aanschouwde.
Het planten van meiboomen was in Frankrijk zeer gewoon, ten tijde van den aanvang der omwenteling. In elke stad, in elk dorp werd, als de maand wederkeerde, die sedert alouden tijd de maand der vreugde is, dit liefelijk zinnebeeld geplaatst. De regering der aanzienlijken, de aristocratie, die van ouds zoo gereed was, om alles, war eer en voordeel aanbrengt, aan zich te trekken, had ook dit gebruik allengs als in zeker voorregt (privilegie) veranderd; en, om volgens de wet geldig of van kracht te zijn, moesten de meiboomen voor het huis van den heer der plaats, voor de woning van den voornaamsten ambtenaar, of ook voor de kerk geplant worden. Want de dienaren der kerk waren niet de laatsten, welke aanspraak op deze eer maakten, en hier en daar wisten zij deze magere gewoonte in een vet inkomen te veranderen. Zoo is, namelijk, de geschiedenis van den meiboom merkwaardig, welken de gezamenlijke Parijsche goudsmeden jaarlijks voor de hoofdkerk te Parijs lieten zetten. In het eerst bragten twee door het gild benoemde afgevaardigden, die den weidschen titel van meivorsten voerden, niets meer en niets minder, dan een' groenen boom, den zoogenaamden mai verdoyant. Maar het domkapittel moest weldra begrijpen, dat die eer toch ongemeen schraal was, en dat de meiboom, hoe reusachtig groot en hoe groen dezelve ook ware, evenwel slechts een weinig brandhout kon opleveren. Men wist dus weldra, met behoud van den naam, eene voordeeligere wending aan de zaak te geven. Het duurde niet lang, of de meiboom kwam in de gedaante van zilveren gereedschap, van tabernakels, zelfs van schilderijen, verschijnen. Langer, dan eene eeuw, ontving de Parijsche hoofdkerk jaarlijks een elf voeten hoog schilderstuk, dat, tot een aandenken aan den oorsprong dier gewoonte, in de eerste dagen van mei, met bloemen omwonden, in het groote portaal ten toon gesteld werd. Uit het
portaal ging het stuk in het ruim der kerk over. Daar nu gewoonlijk de beste kunstenaars de meijen schilderden, was de kerk op deze wijze een waar museum geworden, dat echter door de omwenteling vernietigd is. Uit zoodanige meiboomen zou echter nooit een vrijheidsboom ontstaan zijn.

{==677==} {>>pagina-aanduiding<<}
Laat ons dus verder zien, wat eigenlijk aanleiding tot het planten van dezen heeft gegeven.
Een genootschap, dat over het geheel zonderlinge gebruiken had en zelfs den koningstitel voerde, tot dat hendrik III uit eerzucht dien aan hetzelve ontnam, de basoche, de school des regts in den toenmaligen tijd, bestaande uit tienduizend schrijvers, plantte jaarlijks op het voorplein van het paleis van justitie eenen ongemeen grooten meiboom, welken de leden, uit kracht van oude voorregten en vrijheden, in des konings bosschen hadden laten vellen. Deze was dan eigenlijk de koning der meiboomen, een prachtige eik met eene groene kruin. Dezelve werd met palm omwonden, met bloemen, kransen, linten van de kleur der basoche (blaauw en geel) en met derzelver wapenschilden (drie schrijfgereedschappen op een zwart veld) versierd. Deze boom bleef het gansche jaar staan, tot dat een andere opgerigt werd.
In de geschiedenis der basoche ontbreekt het geenszins aan trekken van echt patriotismus, en het zou derzelve, in het afgetrokkene beschouwd, tot roem strekken, zoo de laatste meiboom, door haar geplant, de eerste vrijheidsboom geweest ware. Doch deze eer der vinding behoort geenszins aan dat schrijversgild. In eene der minst beduidende gemeenten van Frankrijk werd het teeken daartoe gegeven, en - welke eene treurige herinnering voor de geestelijkheid! - een priester had het eerst den inval. Gregoire verhaalt dit in zijn, ten jare II der republiek verschenen, werkje over de vrijheidsboomen. Dit boek is zeer zeldzaam geworden. Buonaparte, wien de vurige republikeinsche geest in geenen deele behaagde, moet het hebben laten vernietigen, waar hij het magtig kon worden. De weinige exemplaren, die aan de vervolging ontkomen zijn, worden op verkoopingen thans bijna tegen goud opgewogen. Volgens gregoire, dan, wat het norbert pressac, pastoor te St. Gaudens, bij Civray, in het departement Vienne, die het eerst op de gedachte kwam, om de oude aristokratische meiboomen ter eere der vrijheid te planten. In bloeimaand 1790, op den dag, toen de nieuwe municipaliteit aangesteld werd, liet hij een' fraaijen, jongen eik in het bosch uitgraven, en de dorpelingen van beiderlei geslacht plantten denzelven op het dorpplein. Daarop deed de pastoor eene aanspraak, tot lof der omwenteling en der vrijheid. ‘Onder de schaduw van dezen boom,’ dus sprak hij, ‘zult gij

{==678==} {>>pagina-aanduiding<<}
gedachtig zijn, dat gij Franschen zijt, en in uwen ouderdom zult gij uwen kinderen vertellen van den eeuwig gedenkwaardigen tijd, waarin gij hem geplant hebt.’ Voorts roept hij alle boeren, die tegen elkander pleiten, op, om hunne geschillen door goede mannen te laten bijleggen - allen zijn er mede tevreden, de scheidslieden doen uitspraak, en het feest wordt met gezang en dans besloten door de juichende menigte. Naauwelijks hadden de nieuwspapieren dit patriottisch feest bekend gemaakt, of men volgde het op honderd andere plaatsen na, en het duurde niet lang, of uit den inval van een' enkel' persoon ontstond een algemeen volksgebruik, en werd eindelijk zelfs eene staatswet geboren. Lodewijk XVI plantte eigenhandig, met groote plegtigheid, eenen vrijheidsboom in den tuin der Tuileriën; maar, zoo als het gaat bij omwentelingen, deze arme boom moest naderhand voor zijne doorluchtige afkomst boeten: de conventie liet door jonge weezen, kinderen van verdedigers des vaderlands, denzelven nedervellen, en er eenen nieuwen voor in de plaats zetten.
In de eerste jaren na de omwenteling was de onmiddellijke afkomst der vrijheidsboomen van de oude meiboomen algemeen bekend. Men koos ook overal de maand mei, om zoodanige boomen te planten. Doch bijzonder in bloeimaand 1792 vertoonde zich de geestdrift des volks voor deze nieuwigheid op eene ongemeene wijze. De gemeenten wedijverden, om prachtige boomen op te rigten. Juist om dezen tijd bedreigden buitenlanders met eenen inval op Fransch grondgebied, en de bewoners van dorpen en steden zwoeren gemeenschappelijk bij dit zinnebeeld der vrijheid, den heiligen grond des vaderlands te zullen verdedigen, gelijk de krijgsman bij zijne vanen zweert. Het aantal der vrijheidsboomen moet destijds wel zestigduizend bedragen hebben; want het kleinste gehucht had er eenen, en in de steden van het zuidelijk gedeelte van Frankrijk zag men er eenigen in de meeste straten, ja hier en daar voor de meeste huizen. En niet enkel in steden en dorpen plantte men den vrijheidsboom; ook op de grenzen des rijks en op de voornaamste hoogten der departementen werden er eenigen opgerigt. Zoo besloten Franschen en inwoners van Geneve, bij een gemeenschappelijk feest, eenen boom der broederschap (arbre de fraternité), als zinnebeeld der vereeniging van beide volken, op de grensscheiding te zetten, en toen begrepen eenige lieden, welke zich daartoe bij elkander voegden, boven op

{==679==} {>>pagina-aanduiding<<}
den Glandosse, een' der hoogste bergen in het departement Drôme, eenen vrijheidsboom te planten.
In den beginne schijnen de vrijheidsboomen, even als de oude meiboomen, enkel uit eenen boomstam met deszelfs groene kroon bestaan te hebben. Daar elke gemeente liefst den hoogsten boom wilde hebben, konden de wortels geen nut doen. Een zoo oude boom groeide niet, verplant zijnde; en daar het oprigten geschiedde ten tijde van het uitkomen der bladeren, zou bovendien toch niet één in het leven gebleven zijn. Of dezelve dus met wortel geplant werden of niet, ze stierven toch in korten tijd, en bij het dorre, vale, nederhangende loof dacht men aan geheel iets anders, dan aan kracht en duurzaamheid, waarvan de boom het zinnebeeld zijn moest. De nationale conventie werd opmerkzaam op het ongepaste daarvan, en beval, bij een besluit van den 4den pluviose van het IIde jaar der republiek, in de plaats der gestorvene boomen overal levenden te zetten. ‘In alle gemeenten,’ dus luidt het, ‘waar de vrijheidsboom gestorven is, moeten tot aan den eersten germinal nieuwen geplant worden. De conventie vertrouwt, dat de goede burgers voor de planting en bewaring daarvan zorgen zullen, ten einde in elke gemeente de boom der vrijheid onder het schild van de vrijheid des Franschen volks groene en bloeije.’ In dit bevelschrift wordt geene bijzondere boomsoort opgegeven, en men schijnt de keuze aan elke gemeente overgelaten te hebben. Gregoire handelt over dit punt in een afzonderlijk hoofdstuk van zijn boek, en verklaart zich voor den eik: de overleveringen van aloude vereering, daaraan verbonden, deszelfs prachtige groei, veelvuldige nuttigheid en algemeene verspreiding over den bodem van Frankrijk maken hem, volgens dezen schrijver, met het volkomenste regt tot eenen echt nationalen boom. Ook brengt hij de lange duurzaamheid ter aanbeveling bij; maar dewijl de eik juist hierom ook zoo ten uiterste
langzaam groeit, werd aan denzelven de eer, van vrijheidsboom te zijn, in de meeste gevallen niet toegekend. Ook zoude het inderdaad te veel gevorderd zijn van het ongeduld der meeste republikeinen, dat zij honderd jaren lang op de schaduw van een' geplanten eik moesten wachten! Gregoire deed den voorslag, om nevens den eik eenen schielijk groeijenden boom te zetten, die zoude vergaan, wanneer de eik eerst regt begon te wassen; maar deze inval

{==680==} {>>pagina-aanduiding<<}
heeft geene algemeene goedkeuring gevonden. Integendeel, naar mate luchtgestel en gelegenheid medebragten, werden eiken, olmen, kastanjen, platanen, populieren, moerbeziën, dennen en pijnboomen tot vrijheidsboomen gemaakt. Op vele plaatsen gaf men de voorkeur aan den Italiaanschen populier, dewijl deze zoo schielijk wast en, als een groene obelisk, zoo zeer tot sieraad van een plein kan strekken. De vrijheidsboom der stad Rouen was een populier, wiens top nog in den jare 1810 met den grooten toren der stad in hoogte wedijverde. En ook heden staat nog, in het regtsgebied van Parijs, een door de meeste inwoners vergeten vrijheidsboom, die in de eerste dagen der omwenteling geplant werd; een eenige olm, midden in de straat der voorstad St. Antoine; een boom, die een te fraaijer aanzien heeft, daar dezelve geheel alleen staat en ieder in het oog moet vallen. Deze boom, een gedenkteeken uit de dagen van het maatschappelijk verbond, is onder alle de staatkundige stormen onbeschadigd blijven staan en groot geworden, terwijl alles rondom denzelven verouderde en op nieuw verjongde, - regeringsvormen en instellingen, gelijk ook de menschen zelve. De boom nam gestadig toe in kracht en sterkte, als een beeld van aanhoudende jeugd, en weldra, wanneer hij naauwelijks tot vollen wasdom is gekomen, zal hij allen overleefd hebben, die hem zagen planten. Het grootste gedeelte der bevolking van Parijs kent wel dezen boom in de voorstad niet, of weet althans niets van deszelfs beduidenis, en in plaats van een opschrift, dat van den oorsprong getuigt, hangt er eene bemorste bekendmaking van eenen huurkoetsier aan; evenwel is hij nog niet geheel vergeten, maar werd terstond in de eerste dagen der dusgenaamd herborene vrijheid met eene driekeurige vlag versierd.
Hieruit blijkt, dat niet alle vrijheidsboomen met den regeringsvorm verdwenen zijn, waaronder dezelve opgerigt werden. Welligt is in menig afgelegen oord, waar de terugwerking der partijschap minder woedde, de vrijheidsboom vergeten geworden en dus blijven staan. Ook staat immers op den voorgevel van eene dorpkerk, weinige mijlen van Parijs, de beruchte spreuk: temple de la raison, nog duidelijk te lezen.
Zoo veel men weet, heeft de keizerlijke regering zich niet bemoeid met de vrijheidsboomen. Buonaparte, die de dwangmiddelen van het willekeurig bestuur zoo kun-
{==681==} {>>pagina-aanduiding<<}
stig wist aan te wenden, zag zeer goed in, dat de vrijheid, die in eenen dag te winnen is, zich slechts langzaam, met verloop van jaren, laat verstikken. Hij verbande het woord vrijheid wel uit het woordenboek van zijn volk, maar haalde voorzigtig de eene letter na de andere door, en maakte een' verren omweg, tot dat hij eindelijk de teekenen der waardigheid van consul met het keizerlijk wapen verwisselde. Hij liet dus oude gewoonten, welke hem een doorn in het oog waren, voor het uitwendige ongestoord, en vergenoegde zich, dezelven ongemerkt in vergetelheid te doen komen. Hij zocht het werk van den abt gregoire te vernietigen, maar blijkbaar alleen hierom, dewijl het boek, als tegen willekeurige overheersching geschreven zijnde, hem, den grooten dwingeland, ergerde, en menige republikeinsche grondstelling, daarin voorkomende, veel onaangenamer in zijne ooren klonk, dan het vreedzame ruischen van alle vrijheidsboomen te zamen.





Iets, over de schoonheid van de Nederlandsche vlag.

Terwijl de heerlijke Hollandsche vlag moedig van onze onverwinnelijke vestingen en van onze oorlogsvaartuigen waait, en door de heldendaad van den vereeuwigden van speyk en de kloekhartigheid van hobeyn op nieuw is verheerlijkt; terwijl over deze roemrijke vlag veel wordt geschreven, en dezelve als een geschenk van willem den eersten, den Grondlegger onzer Vrijheid, wordt beschouwd, herinnerde ik mij, in het Manuscript van het nog onuitgegeven tweede Deel der Reizen van mijnen Broeder (*), iets over de schoonheid van die wereldberoemde vlag gelezen te hebben; welk fragment, of uittreksel, ik, als in deze oogenblikken niet geheel ongepast, alhier mededeel:
‘Eindelijk kwamen wij ten anker op eene reede aan den zuidwal, nabij een klein en zeer laag eiland, Klein-Bonaire genaamd.
Hier verbeeldde ik mij Curaçao te zien, toen het, vóór bijna twee eeuwen, door onze voorvaders in bezit werd ge-
{==682==} {>>pagina-aanduiding<<}
nomen. Langs een dor, eenzaam en akelig strand, waar men niets boort dan het eentoonig gekabbel van het water, ziet men eenige ver van elkander liggende huizen van stroo, in welker midden een klein Fort staat, met vier stukken geschut voorzien, waar de Kommandeur zijn verblijf houdt, en dat tot eene bewaarplaats dient van de landsgoederen. Op het strand waren eenige cano's getrokken, die tot de visscherij gebruikt worden, en nabij den oever lag het vaartuigje, dat ons den vorigen dag was voorbij gezeild, benevens eene andere kleine bark, zonder menschen aan boord, voor hunne ankers heen en weêr te slingeren.
Het eenigste sieraad, dat bij dit ongunstig gezigt het oog vervrolijkte, was de schoone driekleurige Nederlandsche vlag, die van het Fort waait, en mij deed zien, dat ik op eene vaderlandsche bezitting kwam.
Men moet buiten het Vaderland geweest zijn, men moet eene zeereis gedaan hebben, om te kunnen oordeelen over de aangename gewaarwording, welke men ondervindt bij het zien van onze nationale vlag!
De vrolijke indruk, dien dezelve maakt - en ik mag hier mijn eigen gevoel min of meer laten gelden, als dat van alle Nederlanders - is niet slechts het gevolg van de gedachte aan ons Vaderland en van eene herinnering aan den roem dier vlag, welke eens op alle zeeën en in alle havens op den aardbol gezien werd in grooter' getale (het is zonder overdrijving gesproken) dan de vlaggen van alle volken van Europa te zamen, voor welke eens de vloten der grootste Zeemogendheden de vlugt namen; maar die vrolijke indruk is ook een gevolg van de schoonheid dier vlag zelve: levendig rollen de drie kleuren in den luchtstroom, schitteren reeds op een' afstand, waar nog geene andere vlag te onderscheiden is, vermengen zich nooit in elkander, uit hoofde van de juiste plaatsing der kleuren, worden nooit onkenbaar gemaakt, al rukt de wind of de vijandelijke kogel dezelve aan flarden; het laatste stukje, dat aan den paal zitten blijft, doet nog de vlag van Nederland zien.
Het mag de schoonste vlag der wereld genoemd worden. Zij steekt bij de kruisen en strepen, waaruit de vlaggen van sommige Zeemogendheden bestaan, zeer af in duidelijkheid, schoonheid en levendigheid. Het spinneweb van Engeland - de trouwe afbeelding van het gekunstelde van deszelfs staatsbestuur en van het gevaarlijke van deszelfs

{==683==} {>>pagina-aanduiding<<}
kabinet voor andere landen - is uit de drie kleuren der Nederlandsche vlag zamengesteld. Zelfs die vlag, welke het naast aan de onze komt, namelijk de Fransche nationale, is minder schoon, omdat van de kleuren, die regtstandig loopen, er altijd ééne verloren gaat, wanneer de vlag niet geheel uitwaait.
Vandaar, dat de meeste Zuid-Amerikasche Staten, in hunne keuze van vlaggen, de Nederlandsche tot model genomen hebben; bij voorbeeld:
Columbia heeft in deszelfs vlag drie strepen; de bovenste is geel, in het midden blaauw, en de onderste rood.
Mexico drie strepen, van welke de opperste groen, de middelste wit, en de onderste rood is.
De vlag van Chili komt nog nader aan de Nederlandsche: de bovenste helft bestaat uit twee strepen, blaauw en wit; de onderste helft is rood; eene witte star in de blaauwe streep maakt het onderscheid met de Nederlandsche duidelijker.
Peru heeft twee horizontale strepen, van welke de bovenste wit en de onderste rood is.
In de vlag van Guatimala vindt men drie horizontale strepen, de onderste en bovenste blaauw en de middelste wit; even zoo in die van Buenos Ayres, met dat onderscheid, dat men in de witte streep eene zon heeft.’

De Dichters bezingen dan ook met edele geestdrift onze fraaije nationale vlag. Van der hoop zingt:

Waai vrolijk, Hollands schoone vlag! 
Uw grootheid praalt in vollen dag, 
En schittert aan de hemelbanen, 
Als op het spieglend veld van 't meir. 


Nadat withuys, in zijn dichtstuk Hollands Vlag, ook de schoonheid en den luister van onze vlag geroemd heeft, zegt hij:

't Zinlijk beeld van aanzijn, vrijheid, 
Is zij aan der oudren strand; 
Bij den vijand, onder vreemden, 
Is de vlag ons vaderland. 
In haar schittert de eer der vadren, 
Duur gekocht op land en zee. 


‘Mogt die vlag - zeggen wij met den Heer de

{==684==} {>>pagina-aanduiding<<}
jonge - welke oorspronkelijk een geschenk van den grooten Grondlegger der Nederlandsche Vrijheid was; die met en uit den strijd der Vaderen tegen de Spaansche dwingelandij ontstond; die in de heldendaden van een' boysot, der de mooren, van piet heyn, der trompen, evertsens, de ruyter, en van vele andere treffelijke mannen, zoo vele en zoo schoone herinneringen aanbiedt; die met regt door alle volken geacht, geëerbiedigd en gevreesd werd; die thans nog de eer en het aanzien van onzen Staat uitmaakt: mogt die vlag, gelijk zij nog vlekkeloos wappert, steeds in achting en luister klimmen, en tot het laatste nageslacht onbezoedeld worden overgebragt!’

Utrecht, 1831.


l.e. bosch.







Wapenzang voor Neêrlands jongelingschap. Door J. van Walré. (*)


Hoort ge, echt Nederlandsche knapen, 
Onverbasterd, fier geslacht, 
's Konings kreet: te wapen!... wapen! 
Hoort gij 't oproer? blijft niet slapen; 
Beeft voor d' afgrond, die u wacht! 
Hoort de muiters en verraders 
Vloeken op de deugd uws Vaders; 
Ducht den walm dier helsche pest! 
Laten wij, als brave zonen 
Van ons fel geschokt gewest, 
Vader willem trouw betoonen, 
Die op 't volk zijn hope vest! 
Koor. 
Achten wij dit broze Leven 
Slechts een los, onzeker pand, 
Om met roem het weêr te geven 
Voor 't Vaderland. 

{==685==} {>>pagina-aanduiding<<}

Ziet gij zich de vlam verheffen 
Van 't verwoestend moordgeweld? 
Makkers, eer zij ons kan treffen, 
Laat ons moedig hart beseffen, 
Wat dat pestvuur ons voorspelt! 
Gordt het krijgszwaard aan, mijn broeders, 
Voor uw' Vorst, uw vaders, moeders; 
Vreest gevaar, noch staal, noch lood! 
Kon, in rust, uw moed niet blijken, 
Op! nu Neêrland is in nood; 
Staat! en, zoo gij moet bezwijken, 
Ware glorie volgt uw' dood. 
Koor. 
Achten wij enz. 
 
Waakt, volhardt, mijn medgezellen! 
Aarzelt niet om leed of last; 
Wat zich u moog tegenstellen, 
Wat u dreigen moge of kwellen, 
Houdt de palmboomtakken vast! 
Ware moed groeit, in gevaren, 
Tegen rampen en bezwaren, 
Geeft den jongling heldenkracht; 
Zonen, die 's lands erf bevrijden 
Van des vijands woeste magt, 
Kroonen, sneuvlende in dat strijden, 
Roemrijk hun geheel geslacht. 
Koor. 
Achten wij enz. 


1830. Nov.

Makkers! nog eens aangeheven, 
Tot een heilig huldeblijk, 
Voor den Zeeman, die zijn leven 
Grootsch ten offer heeft gegeven, 
Voor den jongen Held van speyk! 
Schittert Claessens' moed en glorie 
Onverflaauwd in 's lands historie, 
Ook van speyk voegt eeuwige eer: 
Eer hij Neêrlands vlag zie schenden, 
Werpt hij 't vuur in 't buskrnid neêr... 
't Vlamt... en schip en rooverbenden 
Dondren op, en... zijn niet meer! 

{==686==} {>>pagina-aanduiding<<}

Koor. 
Broeders! acht zoo 't jeugdig leven 
Ook een los, onzeker pand, 
Om, als hij, het prijs te geven 
Voor 't Vaderland. 


1831. Feb.






Aan mijnen neef Jan Willem Warnsinck, als luitenant der Amsterdamsche schutterij, met verlof, van het leger te velde teruggekeerd, den 17 september, 1831.


Voor Vaderland en Regt gevaar en dood te tarten, 
Schenkt elk, die dit bestaat, eene onverwelkb're kroon; 
't Erkentlijk Vaderland begroet hem als zijn' zoon, 
En immer leeft zijn naam in aller dankb're harten. 
 
Heil, driewerf heil zij u, die, uit den strijd gekeerd, 
En juichende begroet door bloedverwant en magen, 
De schoonste zegekroon op 't edel hoofd moogt dragen, - 
De kroon, waarmeê de roem den dapp'ren held vereert. 
 
Ik zong voor Nederland - gij hebt er voor gestreden; 
Gods almagt was uw schild, in 't dreigend krijgsgevaar; 
En thans, aan 't eind' der baan, door u met roem betreden, 
Biedt Dichtkunst u de kroon, bij 't klinken van mijn snaar. 
 
Ja, moed en heldendeugd blijft in gezangen leven; 
Zoo leeft nog Fingal's naam in 't lied van Ossiaan. 
De roem van Lier en Zwaard is boven 't lot verheven, 
En blijft, al de eeuwen door, onsterflijk voortbestaan. 
 
God dank! ik zie u weêr. 'k Ben trotsch op zulke Neven, (*) 
Ja, trotsch op 't edel bloed, waar ons geslacht uit sproot: 
Reeds was, in vroegere eeuw, hun kenspreuk: vrij te leven, 
Of, moest het zijn, hun trouw te staven met hunn' dood. (†) 

{==687==} {>>pagina-aanduiding<<}

God dank! ik zie u weêr. - Vrij moog' de beker klinken! 
De dankstof, die God schonk, is boven maat en peil. 
Lof, prijs en eer zij Hem, die ons dien kelk doet drinken, 
En u - en ons geslacht - zij onverliesbaar heil! 
 
w.h. warnsinck, bz. 




Meditatio seria super tabacatione pipali, rejecta nazali et anathematizata knablativa.

Fumus Gloria Mundi.

Cedite Nazales, Knablativique! recede 
Impia gens! Helli quis vos drommelius herbam, 
Sordida turba, Godis pariter Braavisque sacratam, 
Heidenicè snotto docuit turpare kwyloque? 
Foei! pudeat vos, hinc (foei, foei!) procul ite profani! 
Nil mihi vobiscum; solum est pipale, quod allis, 
O Liefhebberi (queis de meliore potaarda 
Candidus imborstum finxit Titanus, et harta 
Edeliora dedit) commendo jure Tabacum. 
Schubbiferi nam quot zwemmunt in flumine vissi: 
Cernimus in luchto snellos quot vliegere voglos: 
Tempore Zomeri bloemas quot terra kleuratas 
Exhibet: in toppis quot frondes suntque boomorum, 
Ars habet eeuwichias tot smookatoria laudes; 
Quas allas (queat hoc quis?) non memorabo byzondre. 
Ejus ad eigeniam bene doordringsisse gepastis, 
Noctibus atque dagis, hanc exercere manieris, 
Moreque majorum smookali vescier aura, 
Quantae molis opus! quam fraaja sed ardua zaaka. 
Non omnes kokki, longos qui draagere messos 
Dicitur ut plegunt; nec quivis dooziger, etsi 
Credatur grootus studii rookalis amator, 
Achtitur hanc merito leeruisse fideliter artem 
Rookere; sed qui vult, scite haec volgentia discat; 
Haec legat, et braavus poterit smookator haberi. 
Stoppere non tantum laus est, et neemere pipam 

{==688==} {>>pagina-aanduiding<<}

In mondo, nec eam satis est aansteekere vuuro; 
Hoc etiam Boerius callet Kinkelius omne. 
Ast dextre linkra par est vasthoudere et illam, 
Regtera stoppero deinde munita sit handa; 
Tum peinzibundos cum majestate keikeros 
Flectere; postura stoelis considere regta; 
Denique sat pipae consumere temporis elkae, 
Hemelicasque dapes non irreverenter habere. 
Scilicet haud schielicis, sed longis zuigere trekkis; 
Zwierificisque minis, lenteque exblaazere rookum; 
Non hollas, nimio flatu, distendere buccas; 
Rondaque per dunnam kringenia spargere luchtam; 
Neve pati vuurum restingui, donec in eindo 
Ungue suo excipiat pipales duimius aschos; 
Flumine spoegzeli vasto non mergere vloerum; 
Drinkere nil quidquam vini bierive, sed haustu 
Tameliko (largos absit siccarre bekéros) 
Fistula quum leega sit, mondum lipposque rigare: 
Hoc opus hic labor est, hos artis gloria kroonat. 
Rookere sic mannum, me judice, passit honestum. 


Est mea spes fumus.
Dat is:

Al myn wenschen is maar rook. 
Rooken is myn wenschen ook. 







Chassinet-vers, ter gelegenheid der plegtige intrede van Z.K.H. prins Willem van Oranje binnen Amsterdam, den 17 september 1831.


De Faam verbreidt den lof van Willem van Oranje, 
Die onder Wellington zoo roemvol streed in Spanje, 
En fier, te Quatre-Bras en Waterloo, 't geweld 
Van 't Korsikaansch gedrogt gestuit heeft en geveld; 
Die Belgie's legermagt, in trotschen waan ontstoken, 
Verdelgd, en Neêrlands eer grootmoedig heeft gewroken; 
Die, Gallië ten spijt en 't weiflende Albion, 
De schoonste lauwren in den strijd bij Leuven won. 
 
S-z. 




Politiek jasspel.


‘Het zijn toch regte bollen, 
Zij met hun protokollen! 
Reeds vier-en-veertig telt men; 
Nog hooger nommer spelt men. 
Mijn vriend, wat zegt ge er van?’ - 
‘Zij zijn haast boven Jan, 
En spelen, vóór 't besluit, 
Welligt nog honderd uit!’ 
 
B.t. 
{== afbeelding 	==} {>>afbeelding<<}
    
 








{==689==} {>>pagina-aanduiding<<}

Mengelwerk.

De nuttigheid en noodzakelijkheid van zoodanige volksverlichting, als de Maatschappij: tot nut van 't algemeen, bedoelt en bevordert.


Door S.E. Wieling. (*)

Wat is er veel gebeurd in weinige maanden tijds! Had iemand vóór een jaar zoodanige dingen voorspeld, wij zouden hem niet geloofd hebben. Maar nu die treurige verschijnselen elkander opvolgden met verbazende snelheid, vraagt men telkens met belangstelling: Wat hebben wit verder te verwachten? Hoedanig zal het einde zijn? Wilden wij gissingen wagen, de gevoelens zouden misschien grootelijks verschillen. Wat mij betreft, ik beken gaarne mijne onwetendheid in de dingen der staatkunde. Ook ware het hier geenszins de plaats, om eenig onderwerp van dien aard te behandelen. Nogtans had ik bij het zoeken naar stoffe voor eene spreekbeurt gedurig de gebeurtenissen van den dag voor mijnen geest. Wie kan geheel uit zijne gedachten verwijderen, wat onszelven zoo zeer van nabij aangaat? Al noemt men de zaken ook niet bij name, de invloed van omstandigheden op keuze en behandeling wordt toch ligt merkbaar.
Bijzonder in dagen, als wij thans beleven, heeft een openhaar spreker eene moeijelijke, schoon tevens niet onbelangrijke, taak te verrigten. Naar mate hij door een grooter aantal personen en met meer genoegen wordt gehoord, werkt hij in zekeren kring meer ten goede of

{==690==} {>>pagina-aanduiding<<}
ten kwade. Deze bedenking zoude mij welligt kunnen doen aarzelen, of althans van het spreken over zekere verschijnselen onzer dagen terughouden, ware het niet, dat ik mij verpligt rekende, daar, waar ik kan, naar mijn vermogen ook mede te werken ter bevordering van algemeene belangen. Ik waag het alzoo, hier op te treden, en openlijk uit te spreken, wat ik somwijlen overdacht, wanneer mijne gepeinzen zich tot de woelingen van onzen tijd bepaalden.
In het werelddeel, dat wij bewonen, is thans een hevige strijd van meeningen - eene verregaande verwarring van begrippen. Men slaat tot uitersten over. Wij hadden vijftien jaren lang vrede; maar deze rust was bedriegelijke stilte, die de losbarsting van een verschrikkelijk onweder voorasgaat. Ongeloof en bijgeloof hebben een gevaarlijk verbond aangegaan, dat tonnen schats, en stroomen bloeds welligt, zal kosten. De onkundige menigte, onder listige voorwendsels opgeruid, schreeuwt onzinnig en holt met vreeselijke woede in akelige verblinding voort. Wat moet toch eenmaal het einde worden van het groote treurspel, waarop gansch Europa staart met de grootste inspanning van gedachten? Zal de ware vrijheid er bij winnen? of zal overdrevene vrijheidszucht tot regeringloosheid, en regeringloosheid tot dwingelandij leiden? of misschien, omgekeerd, de willekeur van vorsten, welke niet leeren, oorzaak van regeringloosheid worden? En zal de verlichting, heilzame volksverlichting, te midden van zoo vele schokken en beroerten, vooruitgaan, of welligt verachteren? Ik vermeet mij geenszins, T.! op ééne dezer vragen stellig te antwoorden. Over de waarde en nuttigheid van volksverlichting denkt men, in deze dagen vooral, zeer ongelijk. De een roemt hoogelijk, wat de ander gevaarlijk acht, en wel als oorzaak van alle woelingen aangemerkt zoude willen hebben. Ik zal hier in geen onderzoek dienaangaande treden, noch gissingen wagen. De toekomst is voor ons verborgen. Maar wij zien zekere verschijnselen, die, zoo ik mij niet bedriege, toch eenig

{==691==} {>>pagina-aanduiding<<}
licht verspreiden. En hierover wenschte ik te spreken. Ik meen, namelijk, in de geschiedenis onzer dagen een krachtig bewijs te vinden voor de nuttigheid en noodzakelijkheid van zoodanige Volksverlichting, als de Maatschappij: Tot Nut van 't Algemeen, bedoelt en bevordert.
Ik reken op uwe toegevende aandacht, die ik meermalen mogt ondervinden.

Oproer is een verschrikkelijk ding. Onder eene zeer onvolkomene of zelfs slechte regering leeft men gewoonlijk nog beter, dan in een land, waar regeringloosheid plaats heeft. Wanneer geen gezag of wet meer geldt, kan niemand op veiligheid van persoon of bezitting rekenen. Geweldenaars en dwingelanden komen er te dien dage in menigte. De verwarring neemt steeds toe. Dan wordt het een gedurige oorlog van allen tegen allen. De sterkste of slimste blijst eindelijk heer en meester. Partijen onderwerpen zich, dewijl men het woelen moede is geworden. Doch, zal de rust hiermede voor langen tijd verzekerd zijn?
Duurzame rust onder de volken is slechts in twee gevallen te verwachten; namelijk, wanneer een willekeurig gebieder eenen hoop domme slaven zoo zeer in onkunde en onderwerping weet te houden, dat niemand aan verandering denkt, noch eenige poging durft wagen, om tot beteren toestand te geraken; of wanneer heilzame verlichting zoo algemeen is, dat ieder de noodzakelijkheid van orde gevoelt, en uit pligtbesef eenen afkeer heeft van alle oproerigheid. Raadplegen wij de geschiedenis van vroegere dagen en van vorige eeuwen, deze leert ons, dat vorsten, koningen, keizers, of hoedanig anders de namen van opperhoofden zijn mogten, gewoonlijk overhelden, om door middelen van geweld ontzag in te boezemen en door vreeze hunne onderdanen in bedwang te houden. Men heeft hiervan zoo dikwijls en op zoo velerlei wijze de proef reeds genomen, dat het voor uitgemaakt gehouden mag worden,

{==692==} {>>pagina-aanduiding<<}
wat langs dezen weg is te bereiken. Leerde niet de ondervinding, dat de willekeurigste regeringen meestal van korten duur waren? Enkele uitzonderingen kunnen geenszins het tegendeel bewijzen. Onderdrukking en verkorting van regten verwekken misnoegen en zetten tot opstand aan. Onbillijke behandeling schijnt in het oog der menigte de ongehoorzaamheid te wettigen en vrijheid tot omverwerping des gezags te geven.
Bezwaarlijk is een geheel volk in diepe onkunde te houden. Hier en daar worden van tijd tot tijd eenige lichtstralen opgevangen, die een gevoel van behoefte aan meer licht opwekken en sterker doen werken. Hoe ongeoefend en dom de menigte ook zijn moge, dezelve bestaat toch uit redelijke wezens, die eenig denkvermogen hebben en op hunne wijze redeneren over hunne belangen. Hoe treuriger hun maatschappelijke toestand is, des te ligter ontstaat er morrend misnoegen, en des te eerder laten zij door zekere raddraaijers zich verbijsteren, om ook langs ongeoorloofde wegen herstel te zoeken.
Waar zoo vele getuigenissen van daadzaken voorhanden zijn, behoeven geene woorden tot betoog meer gebruikt te worden. Doch, al ware het mogelijk, door het geweld der willekeur den lust tot onderzoek en nadenken bij eenig volk geheel te onderdrukken, welk een vorst moest het zijn, die er behagen in vinden kon, den schepter te zwaaijen over eenen hoop slaven, bij welke te weinig redelijke en zedelijke ontwikkeling is, om ooit naar verandering te haken! Neen; aan het hoofd van een edel, fier, vrijheidlievend volk te staan, en uit persoonlijke hoogachting door hetzelve eerbiedig gehoorzaamd te worden - dit geeft eene aangename voldoening. Purper, kroon en troon zijn op zichzelve - niets, ofschoon zeer velen aan dit niets zich vergapen. Alleen de vorst, die zijn volk gelukkig wil maken, is achtingwaardig, en mag zich eenig waar genoegen van zijne regering beloven. De heerscher, die door domheid en vrees zijne onderdanen in bedwang wil houden, kan

{==693==} {>>pagina-aanduiding<<}
zelf nooit geheel zonder vrees zijn. Vleijers, die hem omringen en om zijne gunst bedelen, mogen zijne grootheid roemen; een uitgetrokken zwaard, aan een paardenhaar boven zijn hoofd hangende, is het beeld van zijnen gevaarlijken toestand. Dionysius van Sicilië begreep het beter, dan zijn hoveling damocles.
Veiliger is de regering van eenen vorst, die de liefde en lust des menschelijken geslachts verdient genoemd te worden. Stelt zijn volk belang in verlichting, en werkt hij mede, om, overeenkomstig de algemeene behoefte, het noodige licht te verspreiden, zoo mag hij hopen, dat het land onder zijn bestuur in rust zal blijven. Ik zeg, het noodige licht; want alles heeft zijnen tijd, en aan de wijze, waarop men iets doet, is meer gelegen, dan misschien menigeen zich verbeeldt. Door overdrijving of overhaasting kan men veel goeds bederven. Ook de beste vorst blijft mensch - een feilbaar mensch, die voor misleiding blootstaat, terwijl schijn bedriegt, en niet allen, die hem omringen, der waarheid hulde doen, noch heilzamen raad toedienen. De goedhartigheid zelve heeft hare eigene gevaren en gebreken. Hierbij komt mede, dat men gewoonlijk gaarne zelf de vruchten zien wil van hetgene men zaait; ofschoon de ondervinding reeds genoeg heeft geleerd, dat men doorgaans met langzaam haasten het doel beter bereikt. Hoe heilzaam de bedoeling zijn moge, het volk laat zich de verlichting niet opdringen.
Licht is iets goeds; maar het oog moet er aan gewoon zijn, of er langzamerhand aan gewennen. Hoe grooter de duisternis was, waarin men verkeerde, des te meer behoedzaamheid wordt er gevorderd. De overgang moet niet plotselijk geschieden. Te veel licht kan ook verblinden en in verwarring brengen. Men ziet dan wel voorwerpen, maar geenszins met behoorlijke onderscheiding. Het licht alleen is niet genoeg; gezonde oogen zijn er even zeer noodig.
Verder moeten wij in aanmerking nemen, dat licht zonder warmte niet genoeg nut aanbrengt. De zon ver-
{==694==} {>>pagina-aanduiding<<}
licht en vervrolijkt onze korte winterdagen - ook de maan geeft een liefelijk schijnsel; maar geene vruchten zullen er bij groeijen of rijpen. Hiertoe wordt koesterende warmte gevorderd. Even min zal verlichting des verstands baten, wanneer men godsdienst of zedelijkheid daarvan afzondert. Wetenschappelijke kennis van vele zaken maakt de menschen niet altijd beter en gelukkiger, maar wel eens opgeblazen en lastig voor anderen. Al schittert er dan zekere glans van uitwendige beschaving, de rust der volken is hiermede geenszins verzekerd. IJdele waan, dwaze hoogmoed, gevaarlijke eigenliefde, kwistige praalzucht veroorzaken integendeel veeleer morrend misnoegen, wrokkende partijzucht, eenen geest van tegenkanting en overdrijving, eindelijk woelingen en beroeringen. Verbetering, algemeen welzijn is dan de leuze - eigenbaat of eerzucht de eigenlijke drijfveer. Verderfelijk noem ik zoodanige valsche of halve verlichting, welke aan boozen slechts de middelen verschaft, om zoo veel te meer kwaad te beramen en uit te voeren. De tegenstanders der ware volksverlichting zouden voor het oogenblik aan de goede zaak niet meer nadeel kunnen toebrengen, dan door het kwade te bevorderen, waartoe overdrevene zucht voor verlichting wel eens aanleiding geeft.
Niet ieder, die veel van verlichting spreekt, is een vriend van licht. De personen, welke het volk in beweging brengen, hebben gewoonlijk bijoogmerken. Die waarlijk het algemeene welzijn bedoelt, is behoedzaam en denkt aan onzekere gevolgen. Eene goede zaak kan misduid en door eenzijdige partijzucht in een ongunstig licht geplaatst worden. Daar zijn ook menschen, die slechte dingen door zekeren glimp bekoorlijk weten te maken, om alzoo het oordeel van menigeen naar hunnen wensch te neigen. De onpartijdige opmerker, die geenszins met oppervlakkige beschouwing zich vergenoegt, geeft acht op de oorzaken der verschijnselen, en vindt reden, om zoodanige volksverlichting voor te staan, als door deze onze Maatschappij bedoeld wordt;

{==695==} {>>pagina-aanduiding<<}
want dezelve strekt tot veredeling des harten en tot verbetering der zeden. Hierdoor bevordert men tevredenheid en kalme rust onder de talrijke menigte der lieden van geringeren stand. Heilzame volksverlichting verschilt dus grootelijks van die zoogenaamde verlichting, waarbij men wel van regten, maar weinig van pligten schijnt te willen weten - waarbij de daden van het burgerlijk bestuur listig bespied en scherp gegispt worden, en driftige heethoofden en sluwe bedillers de zaden van onvergenoegdheid met volle handen uitstrooijen; terwijl het zelden ontbreekt aan lieden, welke den groei des onkruids helpen bevorderen, dat liever met wortel en al uitgeroeid moest worden.
Het bestuur van eenig land blijft altijd onvolkomen menschenwerk. Een verlicht volk neemt dit in aanmerking, en verwacht of vordert geenszins, dat alles naar wensch zal gaan. Waar begrippen en belangen van zoo vele duizenden op zoo menigerlei wijze tegen elkander inloopen, kan niet ieder zijne begeerte vervuld zien. Dit weten en bedenken de verstandigen. Gelukkig het volk, waaronder het getal der zoodanigen in alle standen groot is! Deze verlichting brengt heil aan. Men ziet dan op andere volken, spiegelt zich aan derzelver voorbeelden, en stelt prijs op zekere gematigdheid. Men kent de geschiedenis der omwentelingen. Men weet ook, dat namen en vormen op zichzelve het volksgeluk niet aanbrengen. Men is overtuigd, dat menschen steeds menschen blijven, en dat vooral van zedelijke verbetering of godsdienstige veredeling heil moet verwacht worden; terwijl ieder in zijnen kring van zichzelven af behoort te beginnen.
Daar bestaat nog geen volk op aarde, tot welks eer men kan zeggen, dat ware verlichting algemeen is onder hetzelve; en zoo verre zal het waarschijnlijk niet spoedig ergens komen. Hoe overvloediger intusschen het noodige licht onder alle standen wordt verspreid, des te meer reden is er, om te verwachten, dat alles rustig zal blijven in den lande. Wanneer ik van een verlicht

{==696==} {>>pagina-aanduiding<<}
volk spreek, bedoel ik, dat er onder hetzelve eene meerderheid bestaat, bij welke zoodanige verlichting plaats heeft, als heilzaam geacht moet worden. Moge ook deze meerderheid de minderheid uitmaken, wanneer men slechts bij getallen de personen oprekent, zij heeft toch een verstandelijk overwigt, en deze invloed is weldadig voor het algemeene geluk der maatschappij. De onkundige menigte vermag weinig, zoo dezelve geen' steun en stuur vindt bij magtiger en doorzigtiger lieden. Zijn de menschen van den talrijken middelstand in steden en dorpen - zij maken de eigenlijke kern der natie uit - verlicht genoeg, om hunne ware belangen in te zien, en wordt het volk niet gedrukt door al te zware lasten, dan behoeft de man, die aan het hoofd van den staat zich geplaatst ziet, geenszins voor oproer te vreezen. Zijne onderdanen weten, dat zij er niet bij kunnen winnen, maar wel verliezen. Wie zoude naar verandering haken, die onbelemmerd zijn bedrijf kan uitoefenen en de vruchten van zijne vlijt veilig in rust genieten? Omwentelingen hebben gevolgen, welke men vooraf niet kan berekenen. Het zijn onkundigen, die zich verbeelden, dat elke verandering ook verbetering zijn zal. Kinderen zien alleen op het onaangename van het tegenwoordige oogenblik. Zoo ook de menschen, die weinig doorzigt hebben. Zij merken veelal het goede, dat werkelijk wordt genoten, te weinig op; zij laten door misleidende verbeelding zich verbijsteren, en droomen van gelukkige dagen, die zullen volgen, wanneer slechts het burgerlijk bestuur is veranderd. Zij luisteren te ligt naar vreemde inblazingen, wanneer men hun gouden bergen belooft. Zij bezinnen niet, dat er telkens weder andere dingen zijn zullen, die geenszins aan hunne wenschen en verwachtingen beantwoorden.
Anders denkt en handelt een verlicht volk. Het ziet op de geschiedenis van vorige tijden, en trekt nuttige lessen uit de voorbeelden van anderen. Wanneer zoodanige verlichting, als de Maatschappij: Tot Nut van 't Algemeen, bedoelt, daar is, onderwerpt men zich aan

{==697==} {>>pagina-aanduiding<<}
de wet, en gehoorzaamt niet enkel uit vrees voor straf, maar veeleer uit besef van pligt. Een goed burger zoude er eene gewetenszaak van maken, zich aan het gemeenschappelijk dragen der lasten te onttrekken. Men behoeft niet willens blind te zijn voor het kwade, dat bestaat, en verbetering noodzakelijk maakt; maar men behoort ook het veelvuldige goede op te merken en dankbaar te erkennen. Lieden, welke altijd op het ontbrekende of verkeerde zien, maken zichzelven onvergenoegd en ongelukkig. Iemand, die gezond verstand en heldere begrippen heeft, is behoedzaam in het oordeelen, en erkent, dat hij weinig kan doorzien in de dingen, welke niet tot zijn vak en tot zijnen kring behooren. Hij bemoeit zich met eigene zaken, en, spreekt hij al over daden der regering, hij neemt bescheidenheid in acht. Van menschen, die, gelijk hij zelf, feilbaar zijn, verwacht hij geenszins het volmaakte. Hij neemt omstandigheden in aanmerking, en beschouwt alle dingen liefst van de gunstigste zijde. Hij is gematigd van denkwijze, en poogt het misnoegen van morrenden tot bedaren te brengen. Hij bemint orde en rust. Hij beseft, dat een andere vorm van bestuur ook zijne gebreken heeft. Hij weet, dat bij verandering van tooneel andere personen hunne rollen spelen; terwijl onwaardigen ten tijde van verwarring zich opwerpen, om eigene grootheid te bevorderen. Hij kent de nadeelen van oproerigheid, en zal een zeker goed niet ligt in gevaar stellen, om een onzeker voordeel te bejagen.
Hoe grooter nu onder een volk het aantal van personen is, welke zoodanige begrippen en beginselen volgen, des te gelukkiger meen ik hetzelve te mogen achten. Verlichting van dezen aard, zoo bevorderlijk voor inwendige rust en welvaart, kan niet te veel verspreid worden onder alle standen. Wanneer ieder lid der burgerlijke maatschappij rigtig oordeelt over zijne betrekkingen en pligten, is men algemeen beter tevreden en oefent geduld en koestert hoop. Een verlicht volk, dat onder billijke wetten leeft, en instellingen erlangt, die aan be-
{==698==} {>>pagina-aanduiding<<}
hoefte en geest des tijds beantwoorden, zal niet ligt oproerig worden. Getuige de geschiedenis van alle omwentelingen! Gegronde klagten gingen er gewoonlijk vooraf, eer een algemeene opstand plaats had; of eene onkundige menigte leende het oor aan bedriegelijke opruijing, en deed, in de verblinding der driften, soms dingen, waarover de menschenvriend zich moet bedroeven.
Wil men het gezegde door een treffend voorbeeld bevestigd zien, ik wijs op de gebeurtenissen onzer dagen - op ons Vaderland en op België. Wat elders voorviel, wil ik niet aanroeren. De scheuring van het Koningrijk der Nederlanden geeft stof genoeg tot nadenken. Rijk in leering is de geschiedenis van onzen leeftijd. Vorsten en volken kunnen er nuttige lessen uit trekken. Holland en België staan tegen elkander over, als merkwaardige toonbeelden, die aanwijzen, wat ware volksverlichting is en vermag. Alle de Nederlanden behoorden oudtijds bij elkander. In eenige opzigten hadden de bewoners der onderscheidene gewesten veel overeenkomst. De worstelstrijd tegen het geweld van Spanje veroorzaakte eene scheiding, welke tot op onzen leeftijd voortduurde. Noord-Nederland heeft een' tachtigjarigen oorlog roemrijk volgehouden en is groot geworden. Hier heerschte burgerlijke en godsdienstige vrijheid. Deze belangrijke plek gronds was eene veilige wijkplaats voor vervolgden. Hier bloeiden kunsten en wetenschappen. Vroeger en overvloediger, dan elders, werd hier licht verspreid onder verschillende standen. Het tegendeel had plaats in de overige gewesten. Willekeur stelde daar paal en perk aan de vrije ontwikkeling van den menschelijken geest. De stralen lichts, die vroeger een' liefelijken glans verspreidden, verdoofden en verdwenen. Een nachtelijk donker bedekte het land. Het volk werd in onkunde gehouden, en het morde en woelde. Ongeloof verspreidde zich te midden des bijgeloofs. Zekere uiterlijke beschaving kon het gebrek aan ware volksverlichting niet vergoeden.
Zoo stonden België en ons Vaderland, als uitersten

{==699==} {>>pagina-aanduiding<<}
bijna, tegen elkander over. De geweldenaar, onder wiens heerschappij beiden geraakt waren, viel eindelijk. In ons land openbaarde zich terstond een edele geest van orde, eensgezindheid en onafhankelijkheid; in de andere gewesten niet alzoo. Om het algemeene belang van Europa, zoo het heette, gebood staatkunde, dat twee zoo ongelijksoortige deelen tot één Koningrijk vereenigd moesten worden. Noch het eene, noch het andere volk had zulks begeerd. De stille opmerker, die gewoon is den loop der dingen gade te slaan, durfde zich niet veel goeds van die gedwongene vereeniging beloven. De magtigen der aarde kunnen beraadslagen en gebieden, maar geenszins den geest en de behoefte des tijds door een bevelschrift veranderen.
De vereeniging van gewesten, die eeuwen lang gescheiden waren, doch eigenlijk, wat ligging betreft, bij elkander behooren, zoude wenschelijk en aan beide kanten voordeelig geweest zijn, zoo de verstandelijke en zedelijke ontwikkeling wederzijds gelijken gang had gehouden. Handel en vertier konden er bij winnen. Betrekkingen, voor beide gedeelten van het Koningrijk der Nederlanden gunstig, werden reeds aangeknoopt en vermenigvuldigd. Desniettegenstaande was er aan den eenen kant van eersten af een wrevelig misnoegen. Daar openbaarde zich een zeer bedenkelijke geest van wantrouwen en tegenkanting, waarvoor geene reden bestond. Welligt werd er te veel gedaan, om ontevredenen door toegevendheid en weldaden te winnen. Nimmer had België een zoo gelukkig tijkperk, als gedurende de vijftien jaren van vereeniging. Men wilde in het Zuiden ook heilzame volksverlichting door verbeterd onderwijs bevorderen; maar de menigte kon het ongewone licht niet verdragen. Daar waren er, die de duisternis liever hadden, dan het licht. Men miskende en lasterde den besten Koning. Door listige en lage kunstenarijen werd een schandelijk oproer voorbereid, dat de treurigste tooneelen van verwarring en verwoesting ten gevolge had, en zekerlijk ten laatste het bedrogen volk diep in het ongeluk zal storten.

{==700==} {>>pagina-aanduiding<<}

Had België die vrijheid en verlichting gekend, waarin wij ons mogen verblijden, het zoude geene scheiding begeerd - niet met geweld zich losgescheurd hebben. Welk een edele en fiere geest openbaart zich, daarentegen, in ons oud Vaderland bij alle deze woelingen! Wij waren geenszins bevoorregt boven de Zuid-Nederlanders. Ook ons bleef en blijft nog veel te wenschen over. Doch men neemt hier omstandigheden in aanmerking, en vertrouwt, dat op billijke klagten gelet zal worden. Men weet, dat de Koning het goede wil. In deze verwachting houdt het getrouwe volk zich rustig, en doet opofferingen, welke groot zijn. Het afvallig, verraderlijk en ondankbaar België boezemt afkeer in en verwekt algemeene verontwaardiging. Onder ons wedijveren alle standen in geestdrift voor de goede zaak.
Vanwaar deze eensgezindheid, deze zucht voor orde, deze eerbied voor wettig gezag, deze gehechtheid aan den Koning? Hier zien wij de vruchten van het volksonderwijs, dat in ons Vaderland vroeger, dan elders, werd verbeterd. Men behoeft niet meer te vragen naar de nuttigheid der volksverlichting, die onder ons plaats heeft. Alwie nog kon twijfelen, die merke de volkswoelingen in Europa op, en vergelijke dan daarmede, wat alhier gebeurt. De uitkomst van zoodanig onderzoek kan niet twijfelachtig zijn. Neen, de Maatschappij: Tot Nut van 't Algemeen, heeft geene nuttelooze of gevaarlijke pogingen gedaan, om ook onder geringere standen licht te verspreiden. Waar haar invloed werkt, stelt men belang in orde en rust. Het tegendeel had ginds en elders plaats, in afgelegene oorden, alwaar deze echt Nederlandsche inrigting of onbekend was of miskend werd. Men weet, wat er gebeurde (*). Eene onkundige menigte sloeg geloof aan valsche voorgevens, en zoude zich bijkans in het verderf gestort hebben, wanende, dat bij verwarring iets ware te winnen. Ge-
{==701==} {>>pagina-aanduiding<<}
lukkig dat gedeelte der bevolking, hetwelk een beter onderwijs mogt ontvangen! Alle wenschen en pogingen der weldenkenden moeten daarheen strekken, dat deze weldaden meer en meer algemeen worden. Men kan de rust en het geluk der volken door geene betere middelen verzekeren.
De Maatschappij: Tot Nut van 't Algemeen, had ook reeds hare Afdeelingen in België; maar de tijd des bestaans aldaar was te kort, om nu reeds merkbare gevolgen te verwachten. Eene vreemde plant, uit warmer gewest overgebragt, groeit niet altijd ten eerste welig, al is ook de bodem vruchtbaar; jaren zijn er soms noodig, om aan grond en klimaat te gewennen. Wat de Maatschappij in België deed, schijnt thans geheel verloren te zijn; doch wie weet, of van de zaadkorrels, welke zij aldaar strooide, niet eene enkele kiemt en wortelt en langzaam opgroeit en te harer tijd vruchten geeft? Verbetering onder de volksmenigte kan niet spoedig geschieden. Wanneer men op eenmaal te veel wil, wordt soms het goede werk voor vele jaren bedorven. Dit bedacht de welwillende en achtingwaardige joseph II niet genoeg, toen hij de Nederlanden, die onder Oostenrijksch gebied waren, gelukkiger meende te maken. Eenige aanmerkingen, door ewald in een werkje, over Staatsomwentelingen, derzelver bronnen en behoedmiddelen, betrekkelijk deze zaak gemaakt, komen mij te belangrijk voor, om ze hier niet mede te deelen: ‘Maar met dat alles,’ zegt die Schrijver, ‘liepen zijne veranderingen in de Nederlanden te hard tegen het karakter des volks in, grepen te veel de eigendommelijke gesteldheid dezer Provinciën aan, en kwamen, zonder behoorlijke voorbereidselen, te schielijk op elkander, dan dat zij geene gisting zouden hebben verwekt. Er zijn twee soorten van despotismus; het eene, als de regering waarlijk te streng is en dien naam verdient; het andere, als er inrigtingen gemaakt worden, die tegen de heerschende nationale denkwijze strijden, en dan bestaat het gansche despotismus alleen

{==702==} {>>pagina-aanduiding<<}
in de verbeelding. Doch dikwijls wordt deze laatste willekeurige regering veel pijnlijker gevoeld, dan de eerste...... Het oogmerk van joseph was goed, ja edel; het gaf een luidruchtig getuigenis van zijn enthusiasmus voor alles, wat hij voor waarheid en verlichting hield; maar het kon aan Nederlanders (Belgen) niet anders voorkomen, dan als eene inbreuk op het heiligdom van de Godsdienst; want zij zagen niet, gelijk joseph zag. - Hunne Bisschoppen en Aartsbisschoppen keurden daarenboven dit gedrag af; zij zeiden hun, dat de Paus, de Plaatsbekleeder van jezus christus, de onbedriegelijke regter in geloofszaken, het ook afkeurde; hoe konden zij, naar hunne aangewende, door onderrigt, door voorbeeld en verscheidene inrigtingen bevestigde manier van denken, nalaten, dit ook af te keuren?...... Had joseph het voorbeeld van God in de langzame verlichting des volks, gelijk leopold, opgevolgd, zoo waren (misschien) in de (Oostenrijksche) Nederlanden geene omwentelingen voorgevallen, aan welke de geschiedenis ons leert, met ijzing of met vreugd te gedenken.’ (*)
De Maatschappij: Tot Nut van 't Algemeen, overdrijft niet, maar werkt in den geest des Christendoms, en bereikt reeds aanvankelijk haar doel. De bevolking van ons Vaderland is een voorbeeld voor anderen. De buitenlander, die ons niet kent of niet wil kennen, moge met geringachting van ons spreken, alsof wij geene voorstanders van verlichting, vrijheid en liberale beginselen waren, onze gansche geschiedenis bewijst het tegendeel. Wij willen verlichting; maar verlichting, welke dienstbaar wordt aan zedelijke veredeling onder alle stan-
{==703==} {>>pagina-aanduiding<<}
den. En in het land der vrijheid zoude men geen' prijs stellen op vrijheid! Een vrijheidlievend en achtingwaardig volk bewoont deze merkwaardige plek gronds; maar heilzame verlichting werkt mede, om ons te bewaren voor de onheilen en gruwelen van losbandigheid en regeringloosheid. Wij begeeren geenszins die zoogenaamde vrijheid, waarbij driften en hartstogten onbelemmerd kunnen woelen. Waar ter wereld is ook eene echt liberale denkwijze zoo algemeene, als hier te lande? Doch men vordert geene onmogelijke dingen, en schreeuwt niet terstond ongeduldig, wanneer verbeteringen noodzakelijk geacht worden. Alles heeft zijnen tijd. Bezadigdheid, door vreemdelingen te onregt als koele traagheid en gebrek aan geestdrift beschouwd, kenmerkt onzen landaard. Dit volk staat op dien trap van verstandelijke en zedelijke ontwikkeling, dat hetzelve naar milde beginselen geregeerd kan worden. Elders moge eene verblinde menigte woelen en razen, wij gaan liever stil en rustig voort op den veiligen weg der gematigdheid. Als leden der Maatschappij: Tot Nut van 't Algemeen, willen wij aan deze hare schoone spreuk getrouw blijven en heilzame volksverlichting bevorderen. Donker zij nog de toekomst - een volk, dat vrijheid, orde en regt bemint, wet en Koning gehoorzaamt, met eensgezindheid en vereenigde krachten gewillig lasten draagt,
vlijtig werkt en de uitspattingen der weelde vermijdt, daarbij op toenemende kennis en beschaving zich toelegt, zal het schijnbaar onmogelijke uitvoeren, en eenmaal, na het bedaren der stormen, die den verpesten dampkring zuiveren, vrolijker dagen zien aanbreken. Dat zij zoo!


Calvinus en Castellio.


(Eene bijdrage tot de kennis van het karakter dier beide mannen.)

Wie den naam van den beroemden hervormer cal-
{==704==} {>>pagina-aanduiding<<}
vijn uitspreekt, en slechts een weinig met diens leven bekend is, die zal zich gewisselijk terstond de met bloedige trekken geteekende geschiedenis van servetus herinneren; eene geschiedenis, die men zoo gaarne uit deszelfs leven en uit de historie der Zwitsersche hervorming zou wegwenschen! Evenwel betaamt het ons, een billijk vonnis over hem te vellen, en te bedenken, dat geene persoonlijke vijandschap of haat, maar veeleer een hardnekkig en onbuigzaam vasthouden aan zulke godsdienstige begrippen, die hij eenmaal als kerkelijke leerstukken had aangenomen, de hoofdoorzaak van zijne ongemeen harde bejegening moet geweest zijn. Veel kan men ook op rekening van eene onbeschaafde eeuw en van eene alom heerschende onverdraagzaamheid stellen, die men destijds bij geheele gemeenten en besturen, ja zelfs bij enkele geleerden en hervormers (men denke slechts aan den anders zoo grooten luther!) aantrof. Hoe zacht en verschoonend wij echter over hem oordeelen mogen, zoo werpt toch zijn gedrag bij deze gelegenheid eene donkere schaduw op zijn karakter, en, indien dit ons oogmerk ware, zouden wij verscheidene trekken uit zijn leven kunnen aanvoeren, om den blinden en dweependen ijver te bewijzen, waarmede hij tegen allen te velde trok, die met zijne denkwijze niet instemden. Slechts één trek uit zijn gedrag omtrent den smaakvollen vertaler der H.S. sebastiaan castellio en de edele, waardige handelwijze van dezen moge hier eene plaats vinden; doch vooraf willen wij nog een enkel woord over dezen man zeggen.
Castellio bevond zich 1539-40 om zijne studiën te Straatsburg, werwaarts ook calvijn, uit Geneve verdreven, gevlugt was en bij bucerus en capito een vriendelijk onthaal had gevonden. De eerste had zich reeds aan het Pauselijke gezag onttrokken, en stond op het punt, om de boeijen geheel af te schudden, met welke de slimme staatkunde der priesterdwingelandij reeds lange de Christenheid had geketend. Calvinus, die eenigen tijd met hem in hetzelfde

{==705==} {>>pagina-aanduiding<<}
huis woonde, achtte dezen vlijtigen jongeling, - hij zal toen ongeveer 22 of 24 jaren oud zijn geweest, - wenschte hem voor Geneve, waar hij nog altijd begunstigers en invloed had, te winnen, en wist hem eindelijk door dringende aanzoeken te overreden, om den post van Rector aldaar aan te nemen. Castellio, van wien r. simon (Hist. Crit. V. Test. III. 21) verzekert, dat hij een veel grooter kenner der Hebreeuwsche, Grieksche en Latijnsche talen was, dan ooit eenige andere leeraar van Geneve geweest is, baarde niet weinig opzien door sommige, toen reeds gewaagde, dogmatische stellingen, waarin hij de hellevaart van christus ontkende, en de echtheid van salomo's Hoogelied bestreed, welk laatste boek hij voor een schandelijk gedicht verklaarde, dat uit den Bijbel behoorde weggelaten te worden. Daar hij tevens de Geneefsche geestelijken van hoogmoed en onverdraagzaamheid beschuldigde, had hij daardoor de vriendschap van calvijn, die intusschen naar Geneve was teruggekeerd, geheel verloren. Een door de geestelijkheid gehouden openlijk dispuut, waarin castellio van zijne gewaande dwalingen zou teruggebragt worden, liep vruchteloos af. Hij bleef hardnekkig bij zijne meening, en begaf zich, van zijnen post ontzet, na een driejarig verblijf te Geneve, naar Bazel, waar hij goed werd opgenomen, en tot Professor in het Grieksch aan de Akademie aldaar werd aangesteld.
Hier werd de oude haat tusschen hem en calvinus vooral daardoor op nieuw ontstoken, dat castellio, in zijn geschrift de Praedestinatione et Justificatione in Cap. ad Rom. IX, veel zachter en liberaler beginselen vaststelde en calvijn daardoor op nieuw vertoornde. Ook is het zeer waarschijnlijk, dat hij schrijver was van het boek, onder den verdichten naam van martinus bellius uitgegeven, de non puniendis haereticis gladio, waarin hij allen, die aan de veroordeeling van servetus schuldig waren, de hevigste verwijten deed. Daardoor kreeg hij nog een' anderen hevigen te-
{==706==} {>>pagina-aanduiding<<}
genstander: want nu trad beza te Lausanne, de boezemvriend van calvijn, te voorschijn met het tegenschrift, de haereticis a Magistratu puniendis, en, nadat hij servetus voor den verachtelijksten ketter had uitgekreten, poogde hij zijnen vriend te verdedigen tegen alle degenen, die hem als eerste oorzaak en deelnemer aan deze veroordeeling beschuldigd hadden. Bijna geraakt men in verzoeking om te gelooven, dat, door het bovengenoemde, aan castellio toegeschreven boek, beza en calvinus zijne onverzoenlijke vijanden zijn geworden. Men hoore slechts, hoe deze mannen, in de voorrede van hunne Fransche vertaling des Nieuwen Verbonds, zich over hem uitlaten: ‘dat hij een mensch is, die in de Evangelische kerk zoo wel door zijne ondankbaarheid en onbeschaamdheid, als door de moeite, die men verloren had, om hem op den regten weg te brengen, bekend was; dat zij er zich eene gewetenszaak van zouden maken, zijnen naam te verzwijgen, gelijk zij tot dusverre gedaan hadden, indien zij zich niet verpligt gevoelden, om alle Christenen te waarschuwen, zich voor zulke menschen te wachten, die door den Satan tot
werktuigen waren gekozen, om ligtzinnige en onverschillige menschen te verleiden; ja, indien men het bewijs van onkunde, met schaamtelooze vermetelheid gepaard, wilde geven, die met de H.S. spot en haar belagchelijk poogt te maken, dat men het in de vertaling en in den geest van castellio zelven vond.’
Deze bleef zichzelven echter bij zulke en soortgelijke smaadredenen gelijk, of beantwoordde ze met waardigheid en bescheidenheid, gelijk geleerden eigenlijk van weerskanten altijd behoorden te doen. Toen calvijn b.v. hem op eene andere plaats in drift beschuldigde, dat hij eens hout gestolen en zijne kamer daarmede verwarmd had, verklaarde castellio zich hierover zeer bedaard en naïf op deze wijze: ‘Het is waar; ik bevond mij eens in den uitersten nood, en daar ik, om mijne vertaling der H.S. te voleindigen, lange moest blijven werken, ging ik, in een ledig oogenblik,

{==707==} {>>pagina-aanduiding<<}
aan den oever der rivier, om eenige drijvende stukken hout op te visschen, die niemand eigenlijk toebehoorden. Anderen deden het met mij en ik met hen desgelijks, en dat wel openlijk voor aller oogen.’ Dit antwoord en de wijze, waarop het gegeven werd, in vergelijking met de beschuldiging van zijnen tegenstander, behoeft geene nadere verklaring of toelichting. Het bewijst tevens, hoe beklagenswaardig de huiselijke omstandigheden van dezen achtingwaardigen geleerde geweest zijn, die, als Professor in de Grieksche taal, niet eens voor de dringendste behoeften beveiligd was! Inderdaad moest hij bij zijnen akademischen arbeid een' kleinen akker in de nabijheid der stad, hem toebehoorende, zelf bewerken, en stierf, 1573, in armoedige omstandigheden.
Een zijner waardige tijdgenooten, michael de montaigne, velde, bij het vernemen van zijnen dood, een geheel ander oordeel, dan de beide andere mannen, en zegt, in zijne Essais C. 34: ‘Tot groote schande van onze eeuw, verneem ik, dat onder onze oogen twee door hunne groote geleerdheid hoogst achtingwaardige mannen in de grootste armoede zijn gestorven, - gregorius gribaldus (*) in Italië, en sebastiaan castellio in Duitschland. Ik geloof, dat duizenden, indien zij het geweten hadden, hen in voordeeliger omstandigheden geplaatst en hen geholpen zouden hebben.’
j.f. franz.


Tegenwoordige toestand der Poolsche Joden.

De Joden blijven, ook na hunne verstrooijing, nog altijd, in menig opzigt, zeer merkwaardig. In weerwil

{==708==} {>>pagina-aanduiding<<}
van vervolging en verdrukking, bestaan zij niet alleen tot op dezen dag, maar zijn ook talrijk in eenige landen, en hebben geen' geringen invloed op vele zaken. Ofschoon verspreid in verschillende rijken en staten, behouden zij toch zekere algemeene trekken, die hen onderscheiden en kenmerken. In Polen vooral leefde sedert eeuwen eene groote menigte Joden, die in eene niet onbeduidende verhouding tot de overige bevolking staat. Weligt zal het velen onzer Lezeren aangenaam zijn, eenige bijzonderheden aangaande deze Poolsche Joden te vernemen. Wat wij hier mededeelen, is ontleend uit een werk van vincent corvin, ten jare 1818 uitgegeven onder den titel: Blicke auf die Juden in Polen.
De vestiging der Joden in Polen, hunne zeer aanmerkelijk toenemende menigte, hunne afhankelijkheid van onbekende hoofden, die zelve weder door eene onzigtbare hand geleid worden - dit slechts oppervlakkig gekende volk, dat altijd nog Palestina voor het eigenlijk vaderland houdt, en het oord, waar het geboren wordt, als een vreemd land aanmerkt, dat, geheel aan den handel overgegeven en den akkerbouw verachtende, onmetelijke rijkdommen bezit, en te midden der overige bevolking steeds op zichzelve blijft staan, verdient zeker bijzondere opmerkzaamheid in een land, alwaar het in eenige opzigten tot eene wezenlijke plaag is geworden.
Zeer vroeg schijnen er zich Joden in Polen gevestigd te hebben. Van waar die kwamen, kan men, bij gebrek aan berigten, geenszins bepalen. Toen Polen in de tiende eeuw het Christendom had aangenomen, begon het weldra ongemeen te bloeijen. Hetzelve was rijk door zijnen landbouw, en had binnen kort voordeelige handelsbetrekkingen met andere volken. Onverdraagzaamheid en hebzucht drongen destijds vele Joodsche huisgezinnen, derwaarts uit Duitschland te verhuizen. Volgens wenceslaus grabowski moet dit omstreeks 1096 gebeurd zijn. Bijna gelijktijdig kwam eene menigte van zoodanige vlugtelingen uit Bohemen, en vond mede in Polen een veilig verblijf.

{==709==} {>>pagina-aanduiding<<}

Deze Joden, aan vernedering gewoon, dreven allerlei handel, en zochten wel inzonderheid door woekeren hunne bezittingen te vermeerderen. Spoedig in aantal en rijkdom zeer toenemende, hadden zij grooten invloed, en wisten aanmerkelijke vrijheden te erlangen. Later, toen de Christelijke bevolking derzelver verbazende magt begon te bemerken, werden van tijd tot tijd door de Regering zekere bepalingen te hunnen nadeele gemaakt, waaraan zij zich moesten onderwerpen. Nogtans bleven zij in het bezit van onmetelijke rijkdommen. Door geld tegen hooge renten te leenen op vaste goederen, hielden zij een groot gedeelte der Polen eenigermate in afhankelijkheid. De verordeningen, tegen hen daargesteld, werden nu en dan gewijzigd, hetzij om hen meer te fnuiken, of later ook om hen, door het verleenen des burgerregts, nuttiger voor den Staat te maken. Na Polens verdeeling ondervonden zij hardere of zachtere behandeling, naar mate het Bestuur, waaronder zij geraakten, den Joden meer of minder genegen was. Onder alle die wisselingen is intusschen hun aantal, in verhouding tot de overige bevolking, zoo veel sterker toegenomen, dat men bijkans in ernst zoude beginnen te vreezen, Polen een tweede Iduméa te zien worden.
Onderling steeds elkander genegen en toegedaan, worden de Joden door hunne oversten en oudsten geregeerd, en vormen, voor zoo verre, in hunnen tegenwoordigen toestand, aldaar eenen Staat op zichzelven. Uit den geringsten twist tusschen eenen Jood en Christen maken zij eene volksaangelegenheid, waaraan de gansche Gemeente deel neemt. Zij worden door een eigen bestuur naar zekere bepaalde voorschriften geregeerd. Elke stad heeft haren regter, ieder ring eenen Rabbijn, elk gewest eenen Morenum (Geleerde onder de Rabbijnen), en ieder gedeelte van Polen, dat, naar de staatkundige verdeeling, aan een' bijzonder' Vorst onderworpen is, heeft zijnen Rabbi-Morain, of Heer der Geleerden. Alle Joden van het oude Polen staan onder een' eenigen overste, die weder van een algemeen opperhoofd afhankelijk

{==710==} {>>pagina-aanduiding<<}
is. Deze laatste heeft zijnen zetel in Azië, en voert den titel van Vorst der slavernij, terwijl óf staatkunde óf wet hun een gedurig rondreizen (*) van plaats tot plaats voorschrijft. Deze regters en oversten schrijven bij het geringste geldgebrek eene algemeene vaste uit, en ieder Joodsch huisgezin moet, zoo het zich niet aan gevaar van banvloek blootstellen wil, het bedrag van hetgene het op éénen dag verteert voor de algemeene kas opbrengen. Zoo heeft men voorbeelden, dat, in dringende omstandigheden, de Lithausche Joden die in Posen, Warschau of Lemberg, en ook omgekeerd, op deze wijze te hulp kwamen. Zij hebben drie verschrikkelijke manieren van verwensching - Niddony, Gherem en Schamatha. Hun eed is ook eene soort van vervloeking tegen den meineedigen. Maar de eed, die eenen Christen aangaat, heeft geene kracht. Ten voordeele van eenen Christen, of tegen eenen Christen, of op bevel van denzelven gezworen, is de eed, volgens den regel, dien zij volgen, nietig en geenszins verbindend. Zij huwen ongemeen vroeg, worden zeer jong hoofden van huisgezinnen, en beleven alzoo in korten tijd verscheidene geslachten. Zijn de kinderen gevestigd, zoo gebeurt het dikwerf, dat de ouders bankeroet maken, om hun het geld, dat zij bedriegelijk onderslaan, in het geheim toe te schikken. Daar zij geene andere wetten, dan de hunnen, verbindend voor zich achten, zoeken zij steeds de Regering des lands te misleiden.
Men heeft onderscheidene pogingen gedaan, om de hoeveelheid van hun aantal te vernemen; doch men is tot geene zekerheid gekomen. Hunne godsdienst en hun belang verzetten zich gelijkelijk daartegen. Daar de meesten hunner geene vaste goederen bezitten, kunnen zij gemakkelijk zich aan de oogen van het burgerlijk Bestuur onttrekken. Misschien is bij de laatste telling (in 1829) naauwelijks de helft der Joodsche bevolking opgegeven.

{==711==} {>>pagina-aanduiding<<}

De kleeding der Poolsche Joden bestaat uit eenen rok van zwarte of donkere kleur, die van boven tot aan de middel toegeknoopt is, en uit eenen witten mantel, die eenigermate naar eene monnikskap gelijkt. Hun haar is kort gesneden, of op de kruin, welke zij met een kapje dekken, zelfs afgeschoren; maar aan beide zijden laten zij het in lange lokken wassen. Ook dragen zij lange baarden en hoeden met breede opgetoomde randen, of wollen mutsen, zelfs in den zomer. Zij gaan steeds op pantoffels. Deze dragt is geheel Polen door gelijk. Evenwel beginnen eenige Poolsche Joden zich naar Duitsche manier te kleeden. De ellende, waarin zeer velen leven, geeft aan hun gelaat een bleek, geelachtig aanzien, hetgene, gevoegd bij hunne verregaande onzindelijkheid, hun uiterlijk voorkomen inderdaad walgelijk maakt.
De afkeer, dien men algemeen in Polen heeft van de Joden, schrikt hen geenszins af. Integendeel, zij weten overal in te dringen; en menig grondeigenaar ziet het niet ongaarne, dat hier en daar Joden zich ophouden op zijne landgoederen. Zonder hen zouden vele voortbrengselen van den grond minder waarde hebben. Onder hunne handen erlangen dezelve de noodige toebereiding tot het verbruik, en worden door hunne tusschenkomst verkocht en verzonden. De bereiding en verkoop van bieren en sterke dranken, de molens en tapperijen zijn de goudmijnen der grondeigenaren; maar deze dingen erlangen eerst door den handel der Joden de regte waarde. Gewoonlijk is er eene voornaamste herberg, die in zekeren zin de markt of beurs genoemd mag worden, alwaar de verbruikers en andere herbergiers of kroeghouders zich vervoegen, om den noodigen voorraad van koren, zout, mede, bier, brandewijn en verdere behoeften op te doen. De Joodsche herbergier brengt den Heer der plaats het meeste geld aan. Daarom begunstigen de Edellieden hem gewoonlijk ook boven den Christen. Ja, zij leggen het zoo aan, dat menig burger te gronde moet gaan; terwijl zij van buitenlands

{==712==} {>>pagina-aanduiding<<}
hunne benoodigdheden laten komen door Joden, die gaarne zich schikken naar derzelver grillige luimen. Hierdoor is het gekomen, dat de Joden overal het burgerregt hebben, de voordeeligste bedrijven uitoefenen, in het midden der steden wonen, en aan de Christenen niets overlaten, dan een verblijf in de voorsteden, en arbeid, die weinig voordeel aanbrengt. Ja, hunne voorregten strekken zich zoo verre uit, dat menige vrij groote plaats, welke door Christenen en boeren wordt bewoond, slechts een dorp, wies, heet; terwijl een dozijn Joodsche huisgezinnen voldoende is, om hetzelfde dorp tot eene miasteczko, of kleine stad, te maken. De Polen zullen slechts in enkele gevallen aan vreemdelingen, die zich onderscheiden, het regt van Adel schenken; maar een Jood, die Roomsch wordt, is door dezen zijnen overgang terstond Edelman, en heeft hij gelds genoeg, om landgoederen te koopen, zoo kan hij tot alle ambten gekozen worden. In weerwil van deze voordeelen, ziet men echter slechts weinige Joden het geloof hunner voorvaderen verzaken.
Bijna al het gereede geld is in handen der Joden. De Adel verpandt aan hen het beste gedeelte zijner vaste goederen. Kortom, de Joodsche bevolking maakt, na den Adel, in Polen den voornaamsten stand uit. Overal, waar zij eenigermate talrijk zijn, hebben zij hunne Synagogen. Eertijds waren zij, in geheel Polen, gewestelijk verdeeld, en zonden afgevaardigden naar Warschau, alwaar een groote Raad was. Alle zes jaren benoemden zij toen eenen hoofdman; welke verkiezing door de Regering werd bekrachtigd.
Volgens het algemeene gevoelen, zijn de Poolsche Joden de slimste schurken in Europa. Zij hebben in Polen ook de beste gelegenheid, om in de verschillende bedrijven, waarmede zij zich bezig houden, aan hunne inhalige hebzucht voldoening te geven. Zij zijn in vele zaken de eenige handelaars of makelaars, ja dikwerf ook de eenige handwerkslieden. Zij kunnen ieder bedrijf, zonder eenige beperking of kosten voor vergunning,

{==713==} {>>pagina-aanduiding<<}
vrijelijk uitoefenen; doch zij kiezen gewoonlijk liefst de zoodanige, die weinig moeite en nadenken vereischen - zoo zijn zij b.v. molenaars, schoenlappers, tinnegieters, enz. Hunne toenemende bevolking, en dus de nood, drong hen echter in lateren tijd, om ook ander werk ter hand te nemen, dat meer moeite of verstand vordert. Dus zijn er thans timmerlieden, wevers, apothekers, kleermakers, schoenmakers, boekdrukkers, boekverkoopers enz. onder de Joden. Voornamelijk beminnen zij het gondsmeden en horologiemaken. Onder het bewerken van deze edele metalen kan ligt eenig bedrog gepleegd worden. Bij negen van de tien regtsgedingen kan men rekenen, eenen Jood, als aanklager of aangeklaagde, te vinden. Zeer zelden gebeurt het, dat, bij diefstal van eenig belang, niet een Jood, als aanlegger of helper, op den achtergrond wordt ontdekt. Zij kennen de sluiphoeken van alle woningen (*), en zijn dus de voornaamste helers door geheel Polen.
Bij het inrukken van het Fransche leger in Polen, in de jaren 1806 en 1812, werden de Joden gebruikt, om de bewegingen des vijands te bespieden. Hebben hier eenigen wezenlijke diensten aan de Fransch-Poolsche benden gedaan, zoo pleegde daarentegen, bijzonder in den aanval op Moscou, het grootste gedeelte verraad, en begunstigde zoo zeer de zaak der Moscoviten, dat onder de menigerlei oorzaken van het mislukken des veldtogts ook wel het gedrag der Joden

{==714==} {>>pagina-aanduiding<<}
gerekend mag worden. De Joden van Wilna maakten zich schuldig aan verschrikkelijke gruwelen tegen de verstrooide manschappen van het terugtrekkend leger. Zij meenden zich hierdoor verdienstelijk bij de Russen te maken; doch de knevelarijen, welke zij sedert van de ambtenaren moeten dulden, en vooral in lateren tijd eene Ukase van Keizer nikolaas van April 1827, volgens welke zij, even als de Christenen, tot werkelijke heerendiensten verpligt worden, heeft hunnen ijver voor de Russen een weinig doen verflaauwen. Zij verwenschen den ondergang van Polen, en vervloeken de bewerkers van bevelen, aan welke zij door geene besteking met geld zich onttrekken kunnen. Men wil, dat hunne tegenwoordigheid bij den veldtogt tegen de Turken in 1828 niet weinig toegebragt hebbe, om de onderneming te vertragen. Geene der talrijke pogingen, die men aangewend heeft en nog aanwendt, om de Joden in de verschillende gewesten van Oud Polen te hervormen, is tot nu toe gelukt. Zij blijven voor Polen eene bezwaarlijk te heelen wonde.
Eene merkwaardige uitzondering maken de Caraïtische Joden, welke hier wonen. Het woord Cara beteekent Schrift. De Caraïten houden zich aan de letter der Heilige Schrift, en verwerpen den Talmud. De andere Joden noemen hen ketters, en beschuldigen hen, dat zij Sadducesche begrippen koesteren. De Caraïten integendeel verzekeren, dat zij met de Sadduceërs niets gemeen hebben, dan den tijdwijzer. Zij gelooven de onsterfelijkheid der ziel, en kennen aan de Engelen geene ligchamen toe. Zij onderscheiden zich dus voornamelijk door het verwerpen van alle overleveringen en Rabbijnsche droomerijen. Hunne feestdagen worden anders berekend, dan die der overige Joden. Alle vleesch, dat in de Schrift niet uitdrukkelijk wordt verboden, is, volgens hunne meening, rein, voor zoo verre het dier geene huidziekte of eenig ander gebrek had. In de twaalfde eeuw verkeerden de Caraïten in Spanje, doch werden op verlangen der Rabbijnsche Joden verdreven. De geschiedenis van Polen vermeldt niets van het tijdstip, wanneer zij in dit land kwamen. De eerste vrijheden, die zij erlangden, zijn van sigismond I voor de Caraïten van Luck en Volhynië, van stephanus batory voor die van Halicz en Gallicië, en van kasimir jagellon, ten jare 1441, voor die van Troki in Lithauen. Witold, Groothertog van Lithauen, voerde, in de dertiende eeuw, 324 huisgezinnen uit de Krim naar Troki.

{==715==} {>>pagina-aanduiding<<}
Soms spreken zij de Tartaarsche taal onder elkander. Waarschijnlijk kwamen de meesten uit de Krim naar Polen; doch het is onmogelijk, den tijd hunner eerste verhuizing herwaarts naauwkeurig te bepalen. De Bijbel, waarvan zij zich bedienen, is een Hebreeuwsche, voor Christenen gedrukte, Bijbel. Uit de stukken der Poolsche regtbanken blijkt, dat, gedurende eenen tijd van vier eeuwen, tegen geenen Caraïtischen Jood eenig strafvonnis werd uitgesproken; hetgene van hunne godsdienst en zedelijkheid een allezins gunstig denkbeeld moet geven. Trouwens, zij zijn niet zeer talrijk, en wonen meerendeels in de zuidelijke gewesten van het oude Polen. Hunne kleeding is wit.






Iets, over het invoeren eener nationale kleederdragt.


Door W.H. Warnsinck, Bz.

Van tijd tot tijd vond ik, in sommige Dag- en Weekbladen, een en ander Artikel opgenomen, hiertoe betrekkelijk; dan het schijnt, dat óf de algemeene aandacht op dit onderwerp, te midden van de gewigtige gebeurtenissen van den tijd en het duistere der toekomst, minder is bepaald geworden, óf dat de, hier en elders, in genoemde bladen verspreide geschriften te weinig bekend zijn geworden, om de meer algemeene belangstelling onzer, vooral vrouwelijke, Landgenooten tot zich te trekken. Immers, wat hiervan zijn moge, tot hiertoe bleek het mij niet, dat aan de ginds en elders geplaatste opwekkingen, ter invoering eener nationale kleederdragt, eenig gevolg is gegeven.
Men mag er evenwel geenszins aan twijfelen, of het voorstel zelve zal bij hen, tot wier kennis het moge gekomen zijn, bijval hebben gevonden; dan, zoo lang die bijval zich slechts tot weinigen bepaalt, kan men voorzeker niet op eene algemeene medewerking staatmaken, en het is juist hiervan, dat het gelukkig slagen der onderneming grootendeels afhankelijk is.
Schier ieder Volk bezat, in vroegere eeuwen, eene eigene kleederdragt. De Nederlanders bezaten dezelve, niet slechts als Natie, maar ook sommige Provinciën des Lands onder-
{==716==} {>>pagina-aanduiding<<}
scheidden zich niet zelden van elkander, even gelijk, heden ten dage, de inwoners der Zwitsersche Kantons; en, tot op onzen leeftijd, behielden Noord-Hollanders en Friezen, mitsgaders de Eilanders, in meerdere of mindere mate, de aloude nationale kleederdragt. In de overige Provinciën was dit anders gelegen. In de hoogere standen schikte men zich, aanvankelijk, naar de Spaansche, en later, in de zeventiende Eeuw, naar de Fransche kleederdragt. Allengs werd de afwijking in alle standen der maatschappij merkbaar, en in de dagen, die wij beleefden, zag men den Nederlander zich onderwerpen aan de Modewet, die van Parijs, somtijds ook van Londen, was uitgegaan.
Wanneer de kleeding van een Volk der gezondheid niet nadeelig is, en niet tegen de wetten der zedelijkheid inloopt, moge het vrij onverschillig geacht worden, welk eene soort men kieze, en doet de naam voorzeker weinig ter zake; maar wanneer het slaafsch navolgen van vreemde Modewet der gezondheid en der zedelijkheid werkelijk afbreuk doet, dan mag men teregt afraden, die vreemde wetten langer te gehoorzamen, en ik geloof, dat dit afraden vooral op ons, Oud-Nederlanders, van toepassing is.
Voegt toch de luchtige kleeding der, onder eene zoelere luchtstreek levende, Franschen aan de koudere gewesten, die wij bewonen? - De treurige ervaring leerde het tegendeel, en de droevige voorspelling van ervarene Artsen is, helaas! door eene ontzettende menigte voorbeelden bewaarheid geworden. Of zijn borstkwalen, teringziekten, groote aandoenlijkheid der zenuwen en andere ongesteldheden, die zich, vooral in den gehuwden staat, meer dan in vroegere jaren openbaarden, en het geluk, de vreugde en de hoop van zoo menig eene familie onder ons, voor altoos, verwoest hebben en nog blijven verwoesten, niet grootendeels daaraan toe te schrijven, dat onze Vrouwen en Dochters, meer met de grillige luimen der Fransche Modekraamsters, dan met de verstandige en welmeenende voorschriften onzer Geneeskundigen te rade gaande, eene manier van kleeding hebben aangenomen, die, welligt elders onschadelijk, in onze koudere luchtstreek de gezondheid ondermijnt, en duizenden, vóór hunnen tijd, ten grave doet dalen?
En wat de zedelijkheid aangaat: het moge kunnen worden toegestemd, dat de wet der welvoegelijkheid, ten aanzien van de vormen der vreemde kleederdragt, over het geheel,

{==717==} {>>pagina-aanduiding<<}
zij in acht genomen, ofschoon nu en dan, ook desaangaande, het een en ander te wenschen overbleef; maar het kan niet ontkend worden, dat de doorgaande wuftheid, en vooral de groote onbestendigheid der Modewet, aan den eenvoud der oudvaderlandsche zeden geenszins bevorderlijk heeft kunnen zijn; en zeker is het, dat de rust, de vrede, ja somtijds het geluk van menig huisgezin schipbreuk hebben geleden dáár, waar de uitgaven, bij het budget der Mode gevorderd, de vaak beperkte inkomsten, voor een groot deel, hebben verslonden; en dat hieruit verkeerdheden, misdaden en wanbedrijven zijn voortgevloeid, die het geluk van bijzondere personen en huisgezinnen ten gronde gerigt hebben, zou ik door menig voorbeeld uit de Lijfstraffelijke Regtspleging, op de aandoenlijkste wijze, kunnen staven.
Wie kon echter, met eenigen grond, op verandering en verbetering hopen, sedert de komst der ligtzinnige Franschen, in 1795? en toen, in 1813, de dag der verlossing en herstelling voor Nederland aanbrak, werden wij, door vreemde willekeur, te spoedig en te naauw met verfranschte Belgen verbonden, om aan het slaken van uitheemsche Modekluisters te kunnen denken. Thans echter zijn wij, God geve voor altijd! van dit nietswaardig Volk gescheiden; en hoe! zouden wij - zouden onze Vrouwen en Dochters nu nog langer aan de grillige willekeur van Brusselsche Modekraamsters, die, als zoo vele gedienstige Prefecten, de Fransche Modewet weten te doen eerbiedigen, onderworpen zijn?..... Dat zij verre!
Is dan niet Oud-Nederland weder geheel vrij en onafhankelijk, onder de Natiën van het ontzenuwd Europa, als zelfstandig Volk opgetreden? Hebben onze Mannen en Vaders, onze Zonen en Broeders, onze bloedverwanten en medeburgers niet getoond, dat Nederland nog douza's en hasselaars, dat het nog nakomelingen van claassens en de ruyter bezit; en zou de vaan van oranje niet ze gevierend, door de straten van het zoogenaamd klein Parijs, zijn omgedragen, indien de armhartige leopold zijnen wankelen troon niet door Fransche bajonetten had weten te schragen?
Wat dunkt u, Oud-Nederlandsche Vrouwen en Maagden! zou de liverei der cijnsbaarheid aan Belgen en Franschen, volken, die ons zoo veel schatten, zoo veel tranen en bloed gekost heben, nog langer voor u iets aanlokkelijks

{==718==} {>>pagina-aanduiding<<}
bezitten? Zoudt gij, waar gij aan edele jongelingen het vaandel der vrijheid aanbiedt, of waar gij hun, bij het terugkeeren uit den roemvollen strijd, de palmen der overwinning toereikt, u kunnen tooijen in het gewaad uwer verraderlijke halfzusters, te Parijs uitgedacht, en in Brussel vervaardigd, door handen, die nog rooken van het edel bloed onzer gewonde en vermoorde krijgslieden? (*) Zoudt gij, Oud-Nederlandsche Vrouwen en Maagden!..... maar neen, elke vraag is eene nieuwe beleediging, en ik mag uw gevoel voor het Vaderland niet kwetsen, en uwe van waarachtige vaderlandsliefde gloeijende harten met geene spotvragen grieven!
Veel liever vereer ik uwe groote - en in sommige opzigten welligt te verre gedrevene - zedigheid, waarmede ieder uwer huivert om den eersten stap te wagen. De vreemde Modewetten zijn ook allengs en van tijd tot tijd ingedrongen, en gij vraagt mij: Zal men dan nu alles op eenmaal willen veranderen? - Eene poging hiertoe zou, mijns inziens, ondoelmatig en onuitvoerlijk zijn; en al ware dit zoo niet, dan gewis, in de huisgezinnen, kosten veroorzaken, die, althans in deze dagen, behooren vermijd te worden. De vreemde kleederdragt is van lieverlede ingevoerd; waarom zou men, ten aanzien der nationale kleedij, niet op dezelfde, onmerkbare en tevens spaarzame, wijze te werk gaan? Door, gedurende eenige maanden, te behouden, wat men reeds heeft, is er reeds veel gewonnen; immers veranderen de vreemde Modewetten schier met den dag, en alzoo verrigt men reeds veel, door inderdaad niets te verrigten.
Door dezen stilstand wordt tevens de gelegenheid geboren, om, onmerkbaar, aan onze kleederdragt, wat vorm en stof betreft, die leiding te geven, welke met ons eigendommelijk klimaat meest overeenkomt, en door hetzelve, in onderscheiding van andere landstreken, dringend gevorderd wordt, ter beveiliging van den dierbaren schat der gezondheid; en dat hierbij tevens voor de zedelijkheid zal worden zorge gedragen, dit behoeft, bij echt vaderlandsche Maagden en Vrouwen, wel niet aangeroerd te worden.
Naar mijne wijze van zien, en de bekende zedigheid mijner vrouwelijke Landgenooten hierbij in aanmerking nemende,

{==719==} {>>pagina-aanduiding<<}
behoort de zoogenaamde eerste stap tot het invoeren eener nationale kleederdragt minder in het doen dan in het laten gelegen te zijn. Stilstand - hoe wonderspreukig het ook schijnen moge, en toch hier eene uitzondering makende op een' algemeen bekenden regel - is vooruitgang, in het openlijk opzeggen der gehoorzaamheid aan Belgisch-Fransche Modewetten. Vooreerst is dit reeds genoeg, en veroorzaakt niemand eenige kosten. Ik beschouw het, nevens anderen, evenwel als wenschelijk, dat, gedurende dien stilstand, in eene of andere aanzienlijke stad in Oud-Nederland, Amsterdam b.v., zich eene vereeniging vorme van aanzienlijke Vrouwen en Meisjes - niet om als wet- en toongeefsters op te treden, maar alleen om zekere eenparigheid in de kleeding te doen standgrijpen. Hierdoor zou tevens, naar mijn gevoelen, het voordeel geboren worden, dat het onderscheid der standen, ook in de kleeding, meer dan tot hiertoe, zigtbaar werd. Immers, zonder trotsch te zijn, moet men zijnen bijval ontzeggen aan die manier van kleeding en opschik, die thans bijkans in alle klassen en rangen der maatschappij is doorgedrongen, en waardoor schier alle onderscheiding tusschen standen en standen, als een gevolg der Fransche Gelijkheidsleer, is weggenomen.
Ten behoeve der Modemaaksters zou men, niet elke week of maand, maar eenmaal in het jaar, een drietal zoogenaamde Modeplaatjes kunnen doen vervaardigen, voor de kleeding bij den winter, zomer en voor- en najaar, aan ons klimaat meest voegende; het aan wufte Franschen en Brabanders overlatende, zich elke week in een nieuw narrengewaad te steken, en de kosten, hierdoor veroorzaakt, ten nadeele van nuttiger behoeften, te bestrijden.
Ik heb aan mijne vrouwelijke Landgenooten mijne denkbeelden, met Hollandsche rondborstigheid, medegedeeld, en zal het mij gaarne getroosten, wanneer, hier of daar, mijne bemoeijing met een' spotachtigen glimlach of schouderophaling bejegend mogt worden. Elk behoude zijne of hare wijze van beschouwen; maar geene spotternij kan ooit de kracht bezitten, om mij mijne regtmatige fierheid op den naam van Hollander te ontnemen. Daarenboven verklaar ik mij bereid, om, wanneer vrouwelijke kieschheid, besef van het wenschelijke der zaak, en de bereidvaardigheid, om daartoe te willen medewerken, aarzelen mogt, zich, althans vooreerst, op den voorgrond te plaatsen, die kieschheid te gemoet te

{==720==} {>>pagina-aanduiding<<}
komen op zoodanige wijze, als door personen en omstandigheden zal worden gevorderd. Terwijl ook, indien mijne denkbeelden geen' bijval mogten vinden, en men dezelve ontijdig of ongepast mogt keuren, mij de zelfvoldoening zal overig blijven, ook hier, het goede gewild te hebben.
Maar zijn dan de voorgedragene denkbeelden alleen de mijne? Neen, voorzeker! Ik zeide het bereids, bij den aanvang van dit geschrijf, en onderscheidene Dag- en Weekbladen kunnen het getuigen, ook anderen, en, gelijk mij bij onderzoek gebleken is, onder dezen aanzienlijke Vrouwen en Maagden, koesteren gelijksoortige begrippen en wenschen; maar tot hiertoe werden vrouwelijke zedigheid en schroomvallige kieschheid wederhouden, zich anders dan van achter den sluijer des geheims te doen hooren, en intusschen blijft alles tot hiertoe bij redeneringen, die, door geene daadzaken achtervolgd wordende, gevoegelijk kunnen vergeleken worden bij graankorrels, op eene steenrots gestrooid.
Ik vereer deze zedigheid in mijne vrouwelijke Landgenooten, als een der grondtrekken van het Oud-Nederlandsch volkskarakter, waardoor het zich voordeelig, boven Fransche wuftheid en oppervlakkigheid, onderscheidt; dan - men vergunne mij deze opmerking - oudvaderlandsche zedigheid behoort nimmer in zwakheid te ontaarden, en ons karakter bezit te veel veerkracht, dan dat het zich, gedwee en lafhartig, naar den wil van vreemden zou kunnen voegen en plooijen. In sommige huisgezinnen mogen Fransche Bonnes en Gouvernantes hiertoe pogingen hebben aangewend, en niet ongelukkig geslaagd zijn, om het nationaal eergevoel te vernietigen; maar dit zijn noodlottige uitzonderingen op een' algemeen doorgaanden regel, en, den Hemel zij dank! verre de meesten onzer vaderlandsche Vrouwen en Meisjes hebben nog de rampzalige kunst niet geleerd, om de uitspraak van ligtzinnige Françaises, als ware dezelve orakeltaal, te gehoorzamen.
Maar de uitersten raken zich. Fransche onbeschaamdheid doet hare stem evenzeer in de Kabinetten der Hoven, als in de winkels der Modekraamsters gelden, met het gezag, dat de zoogenaamde Groote Natie gaarne aan geheel Europa zou willen opdringen, en - Nederlandsche zedigheid houdt zich, welligt, al te bescheiden terug, ook dáár, waar zij wezenlijk nut zou kunnen stichten. Dit behoort anders te worden! Men moet, aan den eenen kant, eene trotsche aanmatiging,

{==721==} {>>pagina-aanduiding<<}
die geen' anderen grond dan in de zwakheid van anderen vindt, het hoofd bieden, en anderzijds den moed bezitten, onafhankelijk en vrij te denken en - te handelen, en geene Oud-Nederlandsche Vrouw of Maagd behoort, in de keuze van eenig kleedingstuk, te vragen: ‘wat men daarvan in Parijs of Brussel snappen zal?’
Dan, genoeg. Ik heb mijne denkbeelden omtrent het bewuste onderwerp, onbewimpeld, aan mijne vrouwelijke Landgenooten voorgedragen, en haar daarenboven, wanneer dit gevorderd mogt worden, van mijne bereidwilligheid verzekerd, om, tot verwezenlijking van een lofwaardig doel, naar vermogen te willen medewerken. Dat die medewerking nimmer de zaak zelve, maar eeniglijk derzelver eerste invoering en daarstelling kan betreffen, behoeft wel geen het minste betoog, aangezien mijne bedoeling niet verder strekt, dan om, waar het noodig zijn mogt, de kieschheid der teedere kunne te hulp te komen, waar deze zich minder openlijk en op den voorgrond zou wenschen te vertoonen. Iets meerder wachte men van mij niet, daar ik geenszins ten oogmerk zou kunnen hebben, mijne welmeenende en geheel belangelooze poging, ten aanzien van mijnen persoon, in de oogen des publieks, teregt, belagchelijk te maken.
Ik vleije mij echter, dat geene te groote schroomvalligheid mijne hulpbetooning noodzakelijk zal maken, vaderlandsche Vrouwen en Meisjes! Of hebt gij u niet, in de laatste kommervolle, maar in zoo menig opzigt roemrijke dagen, uwer afkomst waardig getoond, en van uwe vaderlandsliefde overvloedige blijken, ook in het openbaar, aan den dag gelegd? En wat zou u terughouden, om, met die zedigheid, welke u zoo zeer ten sieraad verstrekt, maar ook met die vastberadenheid, welke door geene wezenlijke of schijnbare bezwaren wordt afgeschrikt, voor altoos de dienstbaarheid aan vreemdelingen, die u, helaas! te lang en te onregt vernederde, op te zeggen? Maar welligt vreest gij de spotternij van eenige weinigen, die, geheel afhankelijk van den wil van anderen, bij gebrek aan wezenlijke bezigheid, zich onderling te uwen koste zullen vermaken? Dit zij zoo: maar weet dan ook tevens, dat de zoodanigen, indien gij slechts, met een' bedaarden en rustigen tred, vóórgaat, welligt uwe eerste volgelingen zullen wezen. De meesten, verreweg de meesten uwer zusters, hier en elders, zullen zich met blijdschap en zelfgevoel aan uwe zijde scharen, en - keeren eenmaal,

{==722==} {>>pagina-aanduiding<<}
God geve dit spoedig! alle onze dapperen, en onder dezen uwe Mannen en Vaders, Zonen en Broeders, tot hunne eigene haardsteden terug - dan zullen gewis duizenden onder u de Helden van Hasselt en Leuven veel liever zegepralend welkom groeten in eene vaderlandsche kleeding à la van Speyk, dan in die van den onttroonden en door zijne eigene onderdanen verjaagden Charles dix en - zijne Giraffes!!!

Amsterdam, 1 Nov. 1831.






Iets, over het schaakspel.

Er is, onder de spelen, die van de Grieken of Romeinen tot ons gekomen en nog in zwang zijn, geen spel, hetwelk minder verbasterd, en, door alle Eeuwen heen, meer geacht is geworden, dan het Schaakspel. Wanneer wij de aanmerkingen van thomas dempsterus op het Vde boek der Romeinsche Oudheden van rosinus nagaan, zullen wij uit eene menigte plaatsen, zoo wel uit Grieksche als Romeinsche Schrijvers getrokken, de hooge waarde kunnen opmaken, waarin het bij deze Volken stond. Ook blijkt het uit eene plaats, door denzelfden Geleerde aangehaald, uit een werkje van hieronymus vidas van Cremona, getiteld Scacchia ludus, en uit een gedichtje, (poemation ad Pisonem) door sommigen aan ovidius, door anderen aan lucanus toegeschreven, dat dit spel voorheen even als thans gespeeld werd; met uitzondering, dat de Romeinen, die de Koningen weinig in eere hielden, die stukken Imperatores noemden; terwijl de stof, waarvan zij vervaardigd werden, meestal uit glas, was of edelgesteente bestond. Grieksche en Romeinsche Veldheeren maakten, in ledige oogenblikken, om zich in de kunst van oorlogen te oefenen, van dit spel gebruik. Wijsgeeren en Dichters roemden het, als eene onschadelijke en vorstelijke uitspanning. (*)
Dit bij de Grieken zoo wel, als bij de Romeinen, zoo beroemde spel is van zoo hoogen ouderdom, dat men deszelfs oorsprong alleen gissen, niet bewijzen kan. Er zijn er geweest, die chilo, een der zeven Wijzen van Grieken-
{==723==} {>>pagina-aanduiding<<}
land, - anderen, die Koning pyrrhus, attalus, Koning van Pergamus, of wel een krijgsknecht uit de legers van xerxes, voor den uitvinder van dit spel gehouden hebben. Met meer gronds houdt men er palamedes voor, en de oude Grieksche Dichters, zoo als sophocles, oordeelen, dat hij dit spel, gedurende het beleg der stad Troje, tot tijdkorting en vermaak zijner krijgsknechten, uitgedacht hebbe. (*)
In een handschrift uit de XVde Eeuw, door huydecoper, in zijne aanteekeningen op melis stoke, onder den naam van Schaecspel, aangehaald, staat: ‘Philometor - maecte dat Schaecspil in de stadt van Babylonien, ende dat Tafelbort nader formen des schaecs voirsz.’ en dat wel langen tijd vóór dat Troje belegerd werd.
De meesten oordeelen, dat dit spel noodwendig van de Arabieren of Perzen moet ontleend zijn, wijl zulks nog uit ons schaak blijkt, als afkomstig van Schach, Koning; zoodat schaakspel eigenlijk Koningsspel in onze taal zou zijn, en de spreekwijze: schaak de Koning! niet kan gebezigd worden. Indien wij nu ook aannemen, dat mat dood beteekent, kunnen wij schach mat (wij zeggen schaak mat, de Franschen echec mat, de Engelschen check mate) dus overzetten: de Koning is dood. Welligt beteekent mat vermoeid (fatigatus, defessus, abscissus) en schaak roof; vandaar schaken, ontschaken, ontrooven. Vergelijk ten kate's Aanleiding, IIde D. bl. 692.
Waren de Worptafelen en Quaak-, d.i. Tiktak- of Verkeerborden, het kaatsen, kegelen, klossen, dobbelen en quairten bij onze voorouders geacht, niet minder het schaken, 't geen zelfs, zegt van wijn in zijne Hist. Avondst. IIde D. bl. 104, een gedeelte der opvoeding plagt uit te maken. Wij verstaan meestal, onder den naam van Schaakspel, het bord en de stukken; onze voorouders niet: zij noemden het Scaecspel de stukken, en het bert of de scake de tafel of het bord, waarop men speelde.
Reeds in verschillende handschriften, uit het laatste gedeelte der XIIIde Eeuw, wordt van dit spel gesproken; zoo als in het handschrift, getiteld Walewein, fol. 61. a:

{==724==} {>>pagina-aanduiding<<}


‘Eer dat Walewein sinen casteel 
Ruumde, haddi hem al geheel 
't Scaecspel ghegeven, dat was so diere, 
En dat bert.’ 


en elders:

‘Inne (ik ne, ik en) sie wech, no recht no cromme, 
Daer ic den scake volgen mach.’ (*) 


Men vindt ook bij kiliaan iets over dit spel, op de woorden: schaecke, schaeckspel-spelen, schaeckspel, schaeckberd. En winschooten geeft in zijnen Seeman, op het woord schaken, de verschillende beteekenissen op, waarin hetzelve voorkomt. Vooral vergelijke men ten kate, l.c. Volgens sommige wetten, omtrent het jaar 940 opgesteld, moest de Wallische Koning aan zijnen Bard of Hofdichter, wanneer hij met zijn ambt bekleed werd, eene harp of schaakbord, en de Koningin een' gouden ring geven; ook mogt hij deze harp of dit schaakbord nimmer weggeven (†). Toen Koning arthur in zijn hof te Carlice (‡) met zijne Heeren aan tafel zat, kwam er onverhoeds door het venster een zeer kostelijk schaakspel-bord van elpenbeen met goud, zilver en edelgesteente; spoedig echter verdween het, en de Koning wekte zijne Ridders op, om het achterna te rijden. (§)
Onze voorouders, en vooral onze Stadhouders, schijnen, met andere beroemde Vorsten, bijzonder dit koninklijk spel bemind te hebben. Ik zal dit met een enkel voorbeeld trachten te bevestigen.
Hooft meldt ons in zijne Ned. Gesch. bl. 25, en van meteren, D.I. bl. 203 zijner Historie van de Oorlogen

{==725==} {>>pagina-aanduiding<<}
en Geschiedenissen der Nederlanderen, dat willem de I met den Graaf van egmond aan het schaakspel zat, toen een aanzienlijk Spaansch hoveling hem vroeg, of zij tijd om te spelen hadden, en niet meer dachten aan het verzoekschrift, (betreffende het Spaansche krijgsvolk) hetwelk zij overgegeven hadden? Zij hielden die vraag voor boert, en speelden het spel gerustelijk uit.
Wagenaar zegt van Prins maurits, (Vad. Hist. D. X. bl. 503) dat het Schaakspel eene zijner geliefkoosdste uitspanningen was, waarmede hij zich, vooral gedurende het Bestand, dikwerf vermaakte. Van wijn zegt, (in de Bijvoegs. en Aanm. op wagen. Vad. Hist. D. X. bl. XI.) dat philips willem zijn treurig verblijf in Spanje door het Schaakspel lenigde.
Toen karel V, in 't jaar 1547, johannes frederik den Grootmoedigen zijn doodvonnis liet voorlezen, terwijl hij met den Hertog van lunenburg schaakte, zeide de Keurvorst, na bedaard de lezing aangehoord te hebben, tot den Hertog: ‘Nu, speel voort!’ (Schröck, Alg. Gesch. IIIde D. bl. 578.)
Karel de XII, Koning van Zweden, was een bijzonder liefhebber van dit spel. Hij verloor echter bijna altijd, dewijl hij in zijn spelen zich te veel van den Koning bediende. Toen hij te Bender zijn huis, hetwelk belegerd zoude worden, wel versterkt had, ging hij bedaard met zijnen gunsteling grothusen zitten schaken. (Voltaire, Histoire de charles XII. pag. 237, 305.)
Voltaire zelf speelde dikwijls op het schaakbord, inzonderheid met den Ex-Jezuit adams, die het opzigt over zijne bezittingen had. (J.j. bjornstähl's Reize, Iste D, bl. 167.)
Ook frederik de Groote schaakte van tijd tot tijd; maar kaarten nam hij nimmer in handen. (Historische Beschrijving van frederik den Grooten, Iste D. bl. 62.)
Men verhaalt ook, dat karel de IX bijzonder dit spel beminde, en zich, vóór het aanbreken van den bekenden Bartholomeus-nacht van 1572, met den Graaf frans van larochefaucauld met schaken vermaakte.
Jacobus I, Koning van Engeland, wilde volstrekt niet, dat zijn zoon zich met dit spel onledig zoude houden, wijl deze er zich zoo aan overgaf, dat hij zijne overige bezigheden verzuimde.

{==726==} {>>pagina-aanduiding<<}

Gelijk door alle Eeuwen heen, is dit spel nog een der geliefkoosdste spelen. Zoo wel de Burger als de Vorst stelt er roem in, voor een goed en bedreven schaker gehouden te worden. - Fraai is de beschrijving van dit spel, ons door den beroemden bilderdijk, bl. 13 van zijn Buitenleven, gegeven:

‘Wat verder, statig, stil, in aandacht opgetogen, 
Geleidt een ernstig paar, aan 't mijmrend spel verpacht, 
Dat Palamedes 't eerst op 't Trooische strand bedacht, 
Op 't bonte ruiteveld zijn zwarte en witte benden 
Ten oorlog zonder bloed, met kunst- en geestrijk wenden. 
Lang houdt der strijdren macht elkaêr in evenwicht: 
In 't eind verschijnt nogthands 't noodlottig tijdsgewricht, 
En 's overwinnaars stem roept, juichende in den zegen, 
't Verplettrend schaak en mat aan d'overwonnen tegen.’ 


Dordrecht, 3 Sept. 1831.


g.d.j. schotel.






Brief aan een' jongen vriend, over eene plaats, voorkomende in de recensie der Institutio Oratoris Sacri van prof. Van Hengel. (*)

Dacht ik het niet, mijn lieve Chr., dat de Recensie der Institutio van Prof. van hengel in de Letteroefeningen uwe attentie zou wekken? Ook ik heb dat welbewerkte stuk met belangstelling en veelzins met genoegen gelezen, hoewel ik moet bekennen, dat de praktische Evangeliebediening den lust voor het zuiver theoretische van ons vak bij mij een weinig heeft verkoeld; maar ik kan mij toch nog levendig verbeelden, hoe groot die belangstelling bij u moet wezen, die, in den tijd van uwe voorbereiding tot het predikambt, met uwe vurige ziel alles aangrijpt en omvat, wat u tot dat heerlijk doel kan opleiden. Ik verheug mij over dien warmen ijver. Dezelve moge aan uwe studiën nu nog eenige onvastheid geven, en u wel eens den schijn voor het wezen der zaak doen omhelzen: bewaar, wat ik u bidden mag, dien ijver, als eene dierbare gave Gods, en zorg, dat de koude adem der wereld daarin niet blaze; hij zal zich op den duur van zelf met de noodige kalmte vereenigen, en

{==727==} {>>pagina-aanduiding<<}
alsdan geheel uw wezen en werken als eene hoogere kracht weldadig doordringen. Van dezen ijver draagt ook uw laatste brief de duidelijkste blijken. Hoe vurig is uw toon, zelfs waar het kleinigheden geldt, die uwe toekomstige bestemming betreffen; hoe loopt gij ook daarom met die geheele Recensie weg, die u, gelijk gij verklaart, als uit de ziel geschreven is; hoe schijnt de steller van dezelve u meer dan iemand juiste denkbeelden te bezitten over de vorming van den Kanselredenaar, ja de man te zijn, die tot dat gewigtig werk bij uitnemendheid bevoegd en geschikt is; en hoe moeijelijk kunt gij uw leedwezen verbergen, dat uwe vrienden het niet in allen deele met u eens zijn, zoodat het u even min gelukt is, den scherpzinnigen R * * als den gemoedelijken M * * tot uw gevoelen over te halen. Ik heb mij met uwe teekening van het verschil tusschen u en dezen en genen uwer vrienden regt vermaakt, en mij met genoegen bij uwe gesprekken daarover in uw kransje verplaatst: want, geloof mij, al dat disputéren kan geen kwaad; neen, het doet goed; het brengt wrijving en werking voort, gelijk gij uit eigene ondervinding weet, vooral wanneer het onder zulke hupsche jongelieden geschiedt; maar het zou mij toch spijten, zoo gij door ingenomenheid met de bovengenoemde Recensie u liet bewegen, om eenigzins van den weg af te wijken, dien gij tot hiertoe, onder het voortreffelijk geleide van uwe Leermeesters, zoo gelukkig betreedt, en vooral zoo gij eene oefening liet varen, die, mijns achtens, door Prof. van hengel (Instit. pag. 263 sq.) teregt wordt aangeprezen, t.w. het maken van preekschetsen. Gij vraagt mij naar mijn oordeel over het gevoelen van den Recensent aangaande dit punt. Ja - ik weet waarlijk niet, of gij er veel aan hebben zult, daar gij in de gelegenheid zijt, om meer bevoegde regters daarover te raadplegen; doch ik ben daarom niet ongenegen, aan uw verlangen te voldoen, mits gij aan het
navolgende geene meerdere waarde hecht, dan aan het bijzonder oordeel van iemand, die het weinigje theorie, dat hij zonder aanleiding, (want die heb ik nooit gehad) maar door eigene oefening zich van het vak der predikkunde verworven heeft, door eenige ondervinding heeft beproefd, en daardoor voor zichzelven althans tot zekere vaste resultaten gekomen is.
Maar gij moet niet boos worden, lieve Chr.; want ik moet al dadelijk beginnen met u tegen te spreken, ja u te zeg-
{==728==} {>>pagina-aanduiding<<}
gen, dat gij, door uwe ingenomenheid met die Recensie, in uwen ijver de meening van den steller niet eens regt gevat hebt. Een fraai begin! zult gij zeggen; doch ik hoop u te toonen, dat het waar is. De Rec. keurt het maken van preekschetsen niet volstrektelijk af, gelijk gij u verbeeldt; maar zoo ik wél zie, dan vindt hij het alleen zeer twijfelachtig, dat die oefening zoo veel tot de vorming van den Kanselredenaar afdoet, als Prof. van hengel oordeelt, weshalve hij dezelve niet zoo sterk meent te moeten aanbevelen. Of intusschen deze mindere prijsstelling op het schetsenmaken voor de opleiding van jongelieden tot de Evangelieprediking bevorderlijk zij, dit is iets, wat ik niet zou durven beweren. Doch laat ons eens zien, wat de Rec. tegen den raad van Prof. van hengel aanvoert. Hij noemt, ja, een voordeel op, wat men er door verkrijgen kan, het logisch disponéren; maar dit voordeel schijnt hij mij toe zoo gering te achten, en het verkrijgen daarvan komt hem zoo twijfelachtig voor, dat hij het maken van schetsen om die reden niet meent te moeten aanbevelen. Nu, dit zij eens zoo; maar geeft dit u het regt, om met zoo veel hevigheid tegen het logisch disponéren op zichzelf uit te varen, en het een dor en zielloos werk te noemen, wat den geest in zijne vrije werking belemmert, de verbeelding in hare vlugt breidelt, het gevoel verstikt, en ik weet al niet wat voor jammeren aanregt? Waarom Rec. aan het logisch disponéren zulk eene ondergeschikte plaats onder de vereischten tot het stellen van eene goede preek toekent, hierover verklaart hij zich eigenlijk niet; doch ik zou uit zijn stilzwijgen geenszins durven opmaken, dat een man, die anders zulke gezonde denkbeelden omtrent de predikkunde toont te bezitten, iets wezenlijk zou minachten, wat niet alleen door
oudere en nieuwere Redekundigen als onmisbaar wordt aangeprezen, maar wat in de geheele menschelijke natuur gegrond is, - de geregelde en met de wetten van ons denkvermogen overeenkomstige ontwikkeling van de eene of andere waarheid, waardoor dezelve van lieverlede voor den geest van den toehoorder oprijst, en hem tot overtuiging dringt. Doch de noodzakelijkheid van logische dispositie in ieder opstel, vooral in eene preek, die eene rede is, en daarom eenheid vordert, is zoo duidelijk, dat ik mij van alle moeite ontslagen reken, om dezelve nader aan te dringen; ja ik meen u te moeten waarschuwen, om in uwe zucht tot eene vrije werking van

{==729==} {>>pagina-aanduiding<<}
uwen geest, en tot het volgen van de vlugt uwer verbeelding, niet te ver te gaan. Geloof mij, mijn vriend! die zucht tot vrijheid is bij jongelieden van uwen aanleg natuurlijk en prijselijk, maar zij wordt gevaarlijk, als zij zich boven orde en regel verheven waant, en op zichzelve meent te kunnen staan. Gij moogt al op die wijze grootsche denkbeelden, hoogklinkende gezegden en vernuftige spelingen voortbrengen; het moge u gelukken, treffende tooneelen te schilderen en op het effect te werken, zoodat de groote schaar u met bewondering aanstaart; maar de ware welsprekendheid, die alle de vermogens van den mensch omvat, is met zulke opstellen, waaraan orde en geregelde gang natuurlijk moeten ontbreken, niet voldaan, en de bevordering van Christelijke kennis en Godsvrucht bij redelijke wezens duldt niet, dat men willekeurig afwijke van de eerste vereischten in eene rede, welke niet de kunst, afgescheiden van, maar op voorgang van de natuur, aanwijst, en die door eene logische dispositie van eene preek vervuld worden.
Ik weet niet, of ik u door het gezegde overtuigd heb, dat het logisch disponéren tot het stellen van goede preken niet alleen nuttig, maar onmisbaar is; doch al is dit mij gelukt, zoo zult gij nogtans met den Rec. blijven beweren, dat het maken van schetsen een onvoldoend middel is, om aan jongelieden dit voordeel te verschaffen. Dat staat duidelijk in uwen brief, en wel met zoo veel verzekerdheid, dat ik onwillekeurig het hoofd daarover heb geschud, en u niet alleen moet tegenvallen, maar bij mijne tegenspraak een ernstig woord van waarschuwing moet voegen. Ja, gij hebt gelijk, wanneer een Professor op eene zoo onoordeelkundige wijze te werk gaat, als gij voorstelt, waarbij het enkel aankomt op het maken van eindelooze af- en onderafdeelingen, zoodat het Grieksch en het Hebreeuwsch alphabet moeten worden te baat genomen; op het ontwikkelen en weder ontwikkelen der denkbeelden, even alsof deze, gelijk gij zegt, als uijenschillen op elkander zitten; op het zoeken van symmetrie in de deelen, waar dezelve niet noodig, ja niet mogelijk is, en op het zamenstellen van een dor geraamte zonder geest en leven, ten bewijze waarvan gij u (ook hierover heb ik het hoofd geschud) op zekere schets in de dissertatiën van wijlen Prof. hollebeek (de optimo concionum genere) beroept; maar ik twijfel, of iemand, die heden ten dage de homilétische studiën van jonge Theologanten

{==730==} {>>pagina-aanduiding<<}
moet regelen, zoo zal handelen. Laat ik mij eens op den Rec. zelven beroepen, wiens woorden bij u toch zoo veel gezag hebben. Deze acht het ‘van groot belang ter vorming van den Kanselredenaar, dat hij, gedurende zijn verblijf aan de Akademie, bovenal goede, uitmuntende preken hooren kan.’ Wie stemt dit niet volkomen toe; want hoe zal hij beter het geheim ontdekken, waardoor bekwame Predikers, op den grond van zekere uitspraak der H.S., uit schijnbaar ongelijksoortige deelen zulk een schoon en volmaakt geheel weten zamen te stellen, dat onwederstandelijk op den geest en het hart van den toehoorder werkt? Maar hoe zal de jeugdige Godgeleerde zich dit voordeel verschaffen, zoo hij niet in het inwendig wezen en zamenstel van elke preek poogt in te dringen, zoo hij den loop der denkbeelden niet zorgvuldig tracht te bespieden en na te gaan, zoo hij derzelver ontwikkeling niet naauwkeurig gadeslaat, en zich op deze wijze zoekt te verklaren, hoe het den Redenaar is gelukt, uit zoo vele verschillende deelen een zoo schoon geheel te doen oprijzen? En hoe zal hij dit voordeel meer tot zijn' eigendom maken, hoe zal hij, om zoo te zeggen, zich beter met den geest van den spreker identifiéren, dan wanneer hij de slotsom van het gehoorde geregeld op het papier brengt, en zich alzoo een duidelijk overzigt van de geheele dispositie en het inwendig weefsel der preek en van de leiding der ontwikkelde denkbeelden verschaft? Versta mij wèl, mijn vriend! ik zeg niet, dat dit het voorname of het eenige voordeel is, 't welk jongelieden van het hooren van bekwame Kanselredenaars kunnen trekken, maar ik acht het mede tot die voordeelen te behooren; en ik zou ook evenmin willen beweren, dat het maken van eene schriftelijke schets der gehoorde preken daartoe voor een' ieder noodig is, maar ik reken, dat, zonder de behoorlijke opmerkzaamheid op de schets, veel van die voordeelen noodwendig moet verloren gaan.
Wanneer ik nu uit de woorden van den Rec., gelijk ik meen, niet te veel heb afgeleid, zoo mag ik mij op dezelve ook beroepen, om de nuttigheid van het maken van preekschetsen voor jonge Theologanten te bewijzen. Hetzelfde nut, wat bekwame Predikers door het voordragen van hunne leerredenen op den kansel aan Studenten kunnen verschaffen, wil de Professor hun bezorgen, wanneer hij zijne theoretische homilétische lessen door praktische oefeningen

{==731==} {>>pagina-aanduiding<<}
opheldert en ondersteunt, wanneer hij de inventio zijner Discipelen oefent, door hen of eene schets over een' geheel vrijen tekst te laten ontwerpen, of hun tot dat einde een' tekst op te geven, of hun tekst en thema tegelijk op te geven, en de schets van eene preek hierover van hen te vorderen; over welke verschillende oefeningen ik u wel zou durven raden, nog eens te raadplegen het fraaije geschrift van Prof. finelius: Der Kanzelberuf. Bij zulke oefeningen, die de meeste afwisseling gedoogen, is de geest nu geheel, dan meer, dan minder vrij, maar nooit is hij zoo gebonden, dat hij in zijne natuurlijke werking belemmerd, en verhinderd wordt, om overeenkomstig zijn' eigen' aard en behoefte te handelen, en zijn bepaald merkteeken op zijn werk te zetten. Ééne wet is er, waaraan een ieder gebonden is; het is de wet, welke hem door de behoefte aan logische dispositie wordt voorgeschreven. Van deze wet mag niemand zich verwijderen, omdat men alsdan den grond van alle welsprekendheid verlaten, en de eischen van zijne natuur en van die zijner toehoorders uit het oog verliezen zou. Maar zou nu de aanwijzing en de oefening, om aan deze wet getrouw te blijven, geen' heilzamen invloed hebben op het logisch leeren disponéren van de preek?.... Ik weet wel, dat zulke oefeningen geen, of slechts een zeer gering nut zullen hebben voor jongelieden van weinig of geen oordeel; doch dezulken wil ik nu eens op een collegie over de predikkunde niet vooronderstellen, maar zelfs u en uwe vrienden, jongelieden met heldere hoofden en warme harten, acht ik geenszins boven de behoefte aan dezelve verheven. Denk niet, dat ik u te laag stel; neen, ook met de gunstigste gedachten van u hou ik mij verzekerd, dat de aanwijzing van een verstandig en geoefend Homileet, hoe verschillende teksten te behandelen, hoe het eigenlijk thema te vinden en af te leiden, hoe het praktisch moment van een' tekst te treffen en
te doen uitkomen, hoe dat thema, naar deszelfs aard, en overeenkomstig met den tekst, te behandelen en te ontwikkelen, hoe van de onderscheidene deelen van den tekst tot dat einde gebruik te maken, en hoe allen tot een geheel te verbinden, zoodat, bij de grootste losheid en de meest natuurlijke behandeling, nogtans aan den strengen eisch der eenheid voldaan worde, voor u en uwe vrienden van groote nuttigheid zijn kan. Gij herinnert u waarschijnlijk, in de Geständnisse van reinhard

{==732==} {>>pagina-aanduiding<<}
gelezen te hebben, dat hij nooit een collegie over de Homiletiek heeft bijgewoond, en gij voegt - welligt met zeker genoegen - daarbij, dat hij desniettemin zulk een voortreffelijk Kanselredenaar geworden is; maar neen - ik hoop, dat gij u op het voorbeeld van dien grooten man niet anders zult beroepen, dan om er door beschaamd, en tot onvermoeide werkzaamheid en een dankbaar gebruik der aangebodene hulpmiddelen aangevuurd te worden. Ik althans schaam mij niet, te verklaren, er altoos spijt van gehad te hebben, dat ik gedurende mijnen studietijd alle homilétisch onderwijs heb moeten missen, daar ik mij nog verzekerd hou, dat ik dan spoediger en beter den regten weg zou hebben gevonden, (indien ik denzelven al gevonden heb) om de Evangelische waarheden op eene voor mijne Gemeente vruchtbare wijze voor te dragen; en ik ben niet bang, dat het de - tant soit peu - oorspronkelijke rigting van mijnen geest zou hebben bedorven. Gij ziet derhalve, dat ik met het maken van preekschetsen, onder eene goede leiding, nog al wat op heb, en het gezegde van Prof. van hengel hierover volgaarne onderschrijf; ja ik zou u raden, van de aanleiding, die gij daartoe hebt en in 't vervolg van tijd moogt ontvangen, ijverig gebruik te maken. Ik weet wel, dat niet allen zulk eene aanleiding even zeer noodig hebben; doch geloof mij, dat er vrij wat zelfkennis toe behoort, om dit te beoordeelen: en zeg, lieve Chr., zoudt gij durven zeggen, dat gij dezelve voor u geheel zoudt kunnen missen? .... Wanneer ook zulke praktische oefeningen in het akademisch onderwijs over de predikkunde eens wegvielen, gelijk men volgens het gezegde van den Rec. als wenschelijk zou moeten beschouwen, zoo zou de kring van dat onderwijs ook aanmerkelijk inkrimpen, en zouden de mannen, die, naar den wensch van denzelfden, tot het bekleeden van eenen leerstoel in het veelomvattend vak der Kanselwelsprekendheid mogten geroepen worden, hunne werkzaamheden voor een
aanzienlijk deel verminderd zien.
Maar, al wilt gij dit alles eens geduldig en zonder wederspraak aanhooren, gij houdt echter met hand en tand vast, wat de Rec. verder beweert, dat men door het maken van schetsen ‘nooit goede preken leert stellen, die door populariteit en psychologischen gang der denkbeelden aan de eerste vereischten eener kanselrede beantwoorden.’ Gij vindt toch in deze woorden zoo veel wijsheid, dat gij ver-
{==733==} {>>pagina-aanduiding<<}
klaart, door dezelve alleen overtuigd te zijn, dat het maken van preekschetsen een dor en nutteloos werk is. Maar, hebt gij over derzelver zin wel behoorlijk nagedacht, mijn vriend? Die woorden komen mij voor niet zoo veel te beteekenen, ja niet eens volkomen waarheid te behelzen. Dat het maken van schetsen op zichzelf niet voldoende is tot het stellen van goede preken, ben ik met den Rec. volkomen eens, en zal niemand gereeder toestemmen, dan Prof. van hengel; maar wie beweert dat ook? .... Er wordt ter aangehaalde plaats van de Institutio immers alleen gezegd, dat het een, en wel een veelvermogend, middel daartoe is. Doch laat ik niet vergeten, dat mijn brief niets minder is, dan eene antikritiek, en dat de Hooggeleerde man noch bij u, noch ook elders, mijne verdediging behoeft. Wat mij daarenboven in de voormelde woorden van den Rec. minder juist voorkomt, is het onderscheiden tusschen een eerst en een tweede, even wezenlijk, vereischte in eene kanselrede, en het stilzwijgend vragen, wat in zulk een werk meer of minder noodzakelijk zij, de logische dispositie, of de populariteit en de psychologische gang der denkbeelden. Mij dunkt, dat dit onderscheid maken niet te pas komt, en even veel beteekent, alsof men wilde onderscheiden en bepalen, wat meer of minder tot het wezen van een' mensch vereischt wordt, het ligchaam of de ziel. Beide de opgenoemde vereischten tot eene goede preek zijn even noodzakelijk, en kunnen zelfs in onze gedachten niet van elkander gescheiden worden. Het is waar, eene preek, die
enkel de verdienste van logische dispositie bezit, is aan eene schim gelijk, zonder leven en werking; maar eene preek, die zich alleen door populariteit en psychologischen gang der denkbeelden onderscheidt, is een wanstaltig gedrogt, met veel leven en werking. Waartoe zal dan deze tegenoverstelling, of liever deze vergelijkende waardering van twee vereischten dienen, die onmiddellijk bij elkander behooren? Maar bovendien - is zulk een vergelijken van deze vereischten wel waar en gegrond? Zou ware populariteit (niet te verwarren met die oppervlakkigheid, welke, eene grondige ontwikkeling der zaak ter zijde schuivende, zich vergenoegt met op eene voor alle toehoorders bevattelijke of indrukmakende wijze er over te keuvelen, of te tranchéren) en een psychologische gang der denkbeelden, om alweêr de uitdrukking van den Rec. te gebruiken, eene logische dispo-
{==734==} {>>pagina-aanduiding<<}
sitie niet noodwendig vooronderstellen, ja met dezelve ineensmelten? Ik twijfel er geen oogenblik aan, en zie in het aanbevelen van alle populariteit en psychologischen gang van denkbeelden, afgescheiden van eene logische dispositie, geen heil, maar veeleer wezenlijk onheil voor de predikkunde. Doch het is onmogelijk, dat de Rec. dit zou bedoelen, en ik geloof, dat ik zijne meening versta; hij wil zeggen, dat het enkel maken van preekschetsen den jeugdigen Theologant die mensch- en zielkundige ontwikkeling en uitdrukking zijner denkbeelden, dien gloed en die kracht van taal niet zal verschaffen, waardoor hij het hart kan raken en tot in deszelfs diepten omkeeren, die forsche of zachte grepen en wendingen, waardoor hij het gevoel kan opwekken, schokken en leiden, den wil kan buigen en ten goede bepalen, en dat wegslepend vermogen der voorstelling, waardoor het hem gelukt, het hooger leven in den mensch te doen ontwaken, en alzoo het werk der heiligmaking te voltrekken. Indien ik mij hierin niet bedriege, zoo geef ik hem volgaarne gelijk; maar ik moet tevens zeggen, dat niemand deze schoone
vrucht en dit noodzakelijk vereischte in eene preek door het maken van schetsen hoopt te verkrijgen, en dat Prof. van hengel daarom die oefening zekerlijk ook niet aanbeveelt. Maar zijn Hooggel. wil het uitwerken (elaborare) van preken bij het vervaardigen van schetsen gevoegd hebben, en ieder verstandig Homileet zal zijne Discipelen ook in dezen op de meest verschillende wijze oefenen, ten einde alzoo gelegenheid te hebben, hun velerlei praktische wenken, raadgevingen en aanwijzingen mede te deelen. Lees ook hierover finelius eens na. En zoudt gij, dit alles bedenkende, nog in ernst volhouden, dat het maken van preekschetsen, met de meest mogelijke vrijheid ingerigt en met uitvoeriger oefeningen verbonden, een overtollig, of niet veeleer een zeer nuttig en werkzaam middel mag worden geacht ter vorming van goede Kanselredenaars? ....
Ten slotte betuigt gij, hartig gelagchen te hebben over de geestige wijze, waarop de Rec. het, zoo als gij zegt, noodzakelijk gevolg van het maken van schetsen voor de toekomstige werkzaamheid van den Predikant voorstelt; en gij vindt de vergelijking, van blumauer ontleend, even fijn als juist. Nu, mijn vriend, ik gun u dat vermaak; maar ik wil toch liever in ernst hierover met u spreken, te meer, omdat ik zie, dat die vernuftig spottende toon,

{==735==} {>>pagina-aanduiding<<}
zekerlijk tegen de bedoeling van den Rec., op uw jeugdig gemoed een' verkeerden indruk gemaakt heeft, die u tot zekere hooggevoeligheid vervoeren, en u al ligtelijk tot den waan zou kunnen brengen, dat gij dergelijke krukken, gelijk gij nu al preekschetsen gelieft te noemen, niet behoeft. Maar voelt gij dan niet, dat de Rec. hier met alle regt alleen een misbruik ten toon stelt, wat de zaak zelve, de nuttigheid namelijk van het maken van preekschetsen, niet raakt? Waar toch is de Professor, die zijne Leerlingen schetsen laat vervaardigen, opdat zij dezelve naderhand in hunne Evangelieprediking zullen uitwerken? Of leert hij hen dit maken van schetsen niet veeleer als eene oefening en eene voorbereiding beschouwen, om in 't vervolg van tijd des te gemakkelijker teksten te behandelen, zoodat alle de schetsen, voor het collegie opgesteld, aan haar oogmerk hebben voldaan, zoodra dezelve bevorderlijk geweest zijn tot het verkrijgen van meerdere vaardigheid in het logisch disponéren, en, vóór het eindigen van den akademischen leeftijd, kunnen worden verscheurd? Wil intusschen iemand schetsen, waaraan hij door de veelvuldige correcties weinig of geen deel heeft, of, wat nog erger is, die van zijne Medestudenten afkomstig, en naar de aanmerkingen van den Professor gecorrigeerd zijn, naderhand uitwerken, en als de vrucht van eigen vlijt en nadenken voordragen, of, zoo als de Rec. zegt, aan de Gemeente debitéren, die maakt zekerlijk van het ontvangen onderwijs een verkeerd gebruik, en stelt zich belagchelijk aan; die vergeet, dat elke schets, ja dat de keuze van een' tekst, en de afleiding van een bepaald thema uit denzelven, de individuéle geest- en gemoedsgesteldheid van den vervaardiger meer of minder uitdrukt, en is gelijk aan iemand, die een kleed aantrekt, dat voor zijne leest en leden niet past. Gij kunt dit belagchelijke niet beter gevoelen, dan wanneer gij u
verbeeldt, dat een Kanselredenaar, bij wien populariteit en psychologische gang der denkbeelden, als eerste vereischte in eene kanselrede, boven alles, en zelfs boven eene logische dispositie gaat, zich van eene schets van reinhard wilde bedienen, waarin logische orde het heerschend element in de geheele behandeling van het onderwerp is, waarin dat onderwerp van alle kanten beschouwd, grondig ontwikkeld, en even zeer omvat, als helder voorgesteld is; of, wat nog meer zegt, wanneer gij u verbeeldt, dat een geestelijke tooneelspeler, een irving b.v., bij wien het

{==736==} {>>pagina-aanduiding<<}
spreken en schilderen op het effect, het roeren, treffen en schokken het voornaamst, ja het eenig doel van het preken is, zonder dat hij zich over de gepastheid van de middelen bekommert, om dit doel te bereiken, zoo zelfs, dat hij uit de oude en nieuwere, Heidensche, Joodsche en Christelijke, heilige en profane historie en poëzij beelden, vergelijkingen en voorbeelden bij elkander haalt, tot een' grotesken mengelklomp zamenlapt, en zulk een bont product op eene nagenoeg plastische wijze voorstelt, eene schets van dien Meester in het vak der predikkunde wilde uitwerken en voordragen - zoudt gij dan de schildering van het wanstaltig gedrogt in het begin der Ars poëtica van horatius niet meenen verwezenlijkt te zien, en met den Dichter niet uitroepen:

Spectatum admissi risum teneatis, amici? 


Maar ik laat u nog niet los, mijn vriend! want er ligt mij nog ééne vermaning op het hart, die er af moet, eer ik dezen brief sluit; het is de vermaning, om op het nuttig gebruik, wat Predikanten, althans in de eerste jaren hunner bediening, van preekschetsen, gedurende hunnen studietijd onder het oog van hunne Leermeesters vervaardigd, kunnen maken, niet met minachting neêr te zien. Ik voor mij ben, gelijk ik reeds gezegd heb, nooit in de verzoeking geweest, om mij door zulk eene minachting te bezondigen, en ik ben ook verre van te beweren, dat zeer velen dergelijk werk van voorbereiding niet zouden kunnen missen; maar ik ken toch jonge Predikanten, die ik u zeer wel ten voorbeelde durf stellen, die de papieren, met hunne homilétische oefeningen volgeschreven, zorgvuldig bewaard, en naderhand dikwijls met vrucht hebben geraadpleegd; ja die bij sommige gelegenheden dankbaar gebruik gemaakt hebben van de denkbeelden, door hunnen Leermeester, en zelfs door dezen of genen hunner Medestudenten, bij die oefeningen opgegeven en ontwikkeld. Waarlijk, neem u ook hier voor eene verkeerde zucht naar zelfstandigheid in acht, en herinner u, dat zelfs een blair zich niet geschaamd heeft, schetsen van j. foster in zijne uitgegevene preken, met weinige veranderingen, te volgen en uit te werken.
En nu meen ik de pen te kunnen nederleggen, omdat ik acht genoeg gezegd te hebben, om u te doen zien, dat gij te veel uit de woorden van den Rec. hebt opgemaakt, en dat die woorden niet overal steek, of, gelijk vader bil-
{==737==} {>>pagina-aanduiding<<}
derdijk zegt, streek houden. Wat ik u dan bidden mag, lieve Chr., laat u door het bekoorlijk denkbeeld van vrije ontwikkeling van uwen geest, en van zelfstandigheid, hoe edel en heerlijk op zichzelve, niet tot den waan verleiden, alsof gij in de jaren van uwe voorbereiding geene leiding van noode hadt. Geloof mij, het preken is eene heilige kunst, waartoe in de eerste plaats aanleg, deugden en begaafdheden vereischt worden, welke wij, als goede gaven en volmaakte giften van den Vader der lichten, dankbaar eerbiedigen; maar tevens eene kunst, tot welker volmaking eene welbestuurde aanwijzing en opleiding en eene voortgezette vorming zeer veel kunnen en moeten toebrengen. Lees, bid ik u, eens na, wat de meer dan bekwame S-R. te A. in zijn even grondig als bevallig stukje: Iets over de Evangelieprediking, geplaatst in het laatste nommer der Godgeleerde Bijdragen, bl. 608 env., hierover gezegd heeft. Zulk eene aanwijzing en opleiding, dit menschelijke in het verhevenste werk op aarde, de vorming van den Verkondiger der Goddelijke waarheid, schijnt mij gelegen te zijn in het behoorlijk verbinden van het theoretisch onderwijs in de predikkunde met praktische oefeningen, op de meest verschillende wijze afgewisseld. En wanneer ieder Professor in de Godgeleerdheid aan onze Akademiën zulk een onderwijs naar zijne bijzondere inzigten en op zijne wijze inrigt en bestuurt, en voor zijne toehoorders het meest vruchtbaar zoekt te maken, zoo zal er de meest wenschelijke verscheidenheid bij overeenstemming, de meeste vrijheid bij de noodige vastheid van gang geboren worden, en zal men niet behoeven te verlangen naar de vervulling van den wensch, door
den Rec. aan het slot van zijne beoordeeling geuit, ‘dat er aan elke Hoogeschool een leerstoel mogt worden opgerigt, uitsluitend voor het vak der Kanselwelsprekendheid bestemd, tot welks bekleeding de grootste en vermaardste Kanselredenaars zouden geroepen worden;’ een wensch, waarvan de vervulling mij overtollig, gevaarlijk en zelfs onuitvoerlijk voorkomt, en die dan ook wel altoos onder de vota van eenige weinigen zal blijven.
Ik leg mijne papieren ter zijde; want ik schrik indedaad, ziende, hoe vele bladzijden ik over .... ja, over eene kleinigheid volgeschreven heb. Waarlijk, de vraag, die ik behandeld heb, schijnt nietsbeduidend; maar zij verkrijgt veel gewigt, als wij ze met het groote doel der geheele predik-
{==738==} {>>pagina-aanduiding<<}
kunde, de vorming van waardige Dienaars des Evangeliums, de verkondiging van de woorden des heils en der zaligheid, ten behoeve van zwakke en bevlekte wezens, in verband brengen. Och, mijn lieve Chr., wat is alle kunst, hoe zuiver ook, wat is alle welsprekendheid der menschen, in vergelijking met de krachtige werking van het woord des levens op het hart! En hoe nietig verschijnt ons de geheele Homiletiek, zoo zij niet meer is, dan een dor en levenloos zamenstel van regelen tot het omkleeden en voordragen der Goddelijke waarheid, en niet van een' hoogeren geest doordrongen wordt, die de toepassing van hare voorschriften aan verstand en hart heillgt! Wanneer ik de hoog eenvoudige, maar verhevene taal der H. Schriften lees, en mijn hart uit eigene ondervinding getuigt, dat zij, als het woord van God, levendig is en krachtig en scherpsnijdender, dan eenig tweesnijdend zwaard, dan ontzinkt mij bijkans de moed, om iets van het mijne er bij te voegen, en verbeeld ik mij, dat die voorstelling der Goddelijke waarheid de meeste werking zou doen, waarbij de mensch in zijne individualiteit als verdwijnt, of op den achtergrond treedt, terwijl die waarheid in hare eigenaardige kracht zich zuiver en volkomen openbaart. Vraagt gij, wat ons tot dit schoone doel den weg kan banen: het is een vrome, kinderlijke zin; het is dat geloof, waarbij wij met den Apostel zeggen: Ik leve, doch niet meer ik, maar christus leeft in mij! Vrees niet, dat wij bij die gemoedsgesteldheid de kunst zullen minachten; neen, wij zullen dezelve derwijze met geheel ons inwendig wezen vereenigen,
dat niet de kunst op zichzelve, maar ons hart, door Godsvrucht geheiligd, 't welk de kunst als middel gebruikt, de bron van onze welsprekendheid is. Deze Christelijke zin zij het doel van uwe en van mijne pogingen, mijn lieve Chr.; dit zij het groote middel, om ons van alle ingenomenheid met onszelve bij de prediking van Gods woord te genezen, en ons alzoo voor het gevaar te beveiligen van onszelve te prediken! Verzamel dan wetenschap, zoo veel gij kunt; grijp elke gelegenheid aan, om u in de kunst van wèl zeggen te oefenen; maar blijf altoos indachtig, dat de Godsdienst beide in hare dienst hebben, en ze alzoo verheffen en heiligen moet; denk aan het schoon gezegde van luther: ‘Ich bin nicht der Meinung, dass durchs Evangelium sollten alle Künste zu Boden geschlagen werden und vergehen, wie etliche Abgeistliche fürgeben, sondern ich wollte alle Künste gern

{==739==} {>>pagina-aanduiding<<}
schen im Dienste Des, der sie gegeben und geschaffen hat.’ Eenmaal zal de dag komen - God geve ons, denzelven te aanschouwen! - waarop wij met blijde beschaming zullen erkennen, dat onze hoogst geroemde welsprekendheid, bij het verkondigen der dingen van Gods Koningrijk, slechts het stamelen van kinderen was.
Nog iets, eer ik dezen sluit. De Rec. zegt, dat het misschien niet overtollig is, op het min nuttige van het maken van preekschetsen de aandacht onzer studerende jongelingschap eens te vestigen, en hij heeft, blijkbaar met dat oogmerk, zijne aanmerkingen daarover in de Recensie ingelascht. Ik meen mij aan geene vermetelheid schuldig te maken, door deze woorden van den Rec. over te nemen, en ze in een' omgekeerden zin op mijne bovenstaande aanmerkingen toe te passen; weshalve ik u verzoek, dezen brief, na lecture, met den nevensgaanden geleidebrief, aan den Heer Redacteur der Vaderlandsche Letteroefeningen toe te zenden.
Uw
N..... 5 Nov. 1831.


H.v.L.....







Ter gedachtenis van mijnen hartelijk geliefden vriend, den hoogeerwaardigen en zeer geleerden heer Samuel Magnet, in leven president van het provinciaal kerkbestuur van Noord-Braband en predikant te Raamsdonk, overleden den 6 november 1831, in den ouderdom van 84 jaren, en in het 59ste jaar zijner evangeliebediening.


Elck woord, uw' tong ontgleden, 
Docht mij een stalen wet, 
Een Godspraak elcke reden: 
En als ghij altemet, 
Uit Oud of Nieu Verbond, 
Iet heiligs ons deed hooren, 
Hoe kleefden dan mijne ooren 
Aen uwen wijzen mond! 
 
de decker. 



Magnet, opregt en vroom en trouw aan pligt en taak, 
Verlicht, verdraagzaam, wars van koud en liefdloos twisten, 
Vreemd van dien stelseldwang, dien menschenhoogmoed vaak 
Ten regel voor 't geloof wil stellen van den Christen; 

{==740==} {>>pagina-aanduiding<<}

Magnet, wiens eedle taal, getoetst aan 's Heilands leer, 
Altijd den zondaar wees op God als Liefde, als Vader, 
Wiens spreken wijsheid was; hij, de achtbre, leeft niet meer, 
En 't schreijend oog betreurt in hem een' vriend en rader! 
Zit zijn gemeente in rouw, de Hemel juicht van vreugd: 
Een Engel trad te meer in Serafs reine kringen. 
Geknield voor 's Hoogsten troon, ontvangt hij 't loon der deugd, 
En volgt der Englen lied bij 't heilig Hallel-zingen. 
Hier droeg hij grijsheids kroon, dáár siert hem eeuwge jeugd; 
Hier leefde hij in hoop, dáár leeft hij in genieten; 
Hier dankte hij steeds God voor elke bron van vreugd, 
Dáár ziet hij stroomen vreugds, nooit op te droogen, vlieten. 
Al rouwt dan zijn Gemeente, al schreit het vriendenoog, 
De hoop des wederziens kan 't harte balsem geven, 
En van zijn graf slaan wij verheugd den blik omhoog: 
Het sterven was voor hem 't begin van eeuwig leven. 


Rotterdam, 10 Nov. 1831.


j. van harderwijk, rz.


Aan eene bedroefde moeder.


Uw zoontje, zat van weenen 
En pijn en ongeneugt', 
In de eerste vaag der jeugd, 
Ging voor uw oog dan henen, 
En zag uw wreed verdriet, 
o Droeve moeder! niet. 
Zijn kennis mogt niet groeijen: 
In 's levens dageraad, 
Die weinig gâren laat, 
Begon de storm te loeijen; 
Hij sloot voor 't aardsche licht 
Zijn minlijke oogjes digt, 
Gelijk het rozeknopje 
Voor 't snerpend windgefluit 
Zijn teedre blaadjes sluit 
Om 't dikgezwollen topje, 
Dat in zijn' eersten bloei 
Versterft in de enge boei. 
Maar, moeder! droog uwe oogen! 
Nu, 's levens leed ontrend, 
Is hem geen smart bekend; 
Hij werd uw' liefde onttogen, 

{==741==} {>>pagina-aanduiding<<}

Om, boven leed en pijn, 
Een hemelling te zijn. 
Wat staart ge dan zoo donker? 
Op Vaderlijk bevel, 
Ver boven 't stargeflonker, 
Is hij bij de Englen wél. 
Staak, moeder, dan uw klagen! 
Uw' lievling vindt ge weêr 
In hooger, reiner spheer, 
Waar ge eens het licht ziet dagen, 
Dat vlekloos u verbeidt, 
In 't rijk der eeuwigheid. 
 
H. 








Welkomgroet aan het Leydsche jagerkorps, bij deszelfs terugkomst te Leyden.


Welkom! welkom, Pallas-zonen! 
Echte teelt van die Godin, 
Die het heldenmoed betoonen 
Paarde aan kunst- en lettermin! .... 
Neen! geen teelt van eene moeder, 
Die, in heidensch brein geteeld, 
Magtloos, nimmer kind of broeder 
Waren moed heeft meêgedeeld. 
Neen! gij zijt het kroost dier Vaadren, 
Wien, aan 't Christendom gehecht, 
Nimmer vijand durfde naadren, 
Als het eere gold en regt. 
 
Naauwlijks deed de kreet zich hooren 
Van 't benarde Vaderland, 
Of uw eed was ook gezworen, 
't Wapentuig in uwe hand. 
Ja, gij zwoert, in Pallas' tempel, 
Trouw aan Vaderland en Vorst. 
‘Nooit betreên wij weêr deez' drempel; 
(Klonk het uit uw' aller borst) 
Nooit, nooit dekken deez' gewelven 
Ons zoo stil en vreedzaam weêr; 
Nooit, nooit mogen wij weêr delven 
Uit den schat van kunde en eer, 

{==742==} {>>pagina-aanduiding<<}

Zoo ons Vaderland en Koning, 
Overwaardig al ons bloed, 
Niet tot dapp're moedbetooning, 
In den krijg, ontvlammen doet! 
Nooit ontvangen Leydens wallen, 
Waar de schim van Douza zweeft, 
Ons met teeder welgevallen, 
Waar onze eerzucht slechts naar streeft; 
Nooit, (zoo klonk het uit uw harten, 
Neêrlands dierb're jonglingschap!) 
Nooit zal moedwil Holland tarten, 
En, wie 't immer hone of trapp', 
Nooit moog' Holland ons, als zonen 
Van Minerva, hulde biên, 
Nimmer ons weêr liefde toonen, 
Zoo wij voor den vijand vliên, 
Zoo wij 't Vaderland niet wreken, 
En den vuigen bastaard niet 
De ijz'ren tanden durven breken, 
Die hij ons, zoo grijnzend, biedt!’ 
 
Zóó, zoo zwoert gij, dapp're telgen 
Van het Nederlandsche bloed! 
En, ten spijt van snoode Belgen, 
Gloeide in u der Vaadren moed. 
Ja, die moed van de oude helden 
Gloorde, o Braven! in uw hart: 
Beeringen en Leuven melden, 
Dat men u niet strafloos tart. 
Dáár, ('k voel mij de borst ontvlammen 
Door uw jeugdig heldenvuur!) 
Dáár deedt gij de magt verlammen 
Van der Belgen Palinuur (*). 
Dáár deedt gij den eed, gezworen 
In Minerva's koor, gestand, 
En aan heel Europa hooren, 
Dat geen grond, als Nederland, 
Zonen teelt en weet te kweeken, 
Zoo getrouw aan orde en pligt, 
Die hunn' Koning durven wreken, 
Voor wie de overmagt zelfs zwicht! 

{==743==} {>>pagina-aanduiding<<}

Welkom! welkom in deez' koren, 
Kunst en wetenschap gewijd! 
Zij, wien gij uw' eed deedt hooren, 
Juichen om uw' eedlen strijd. 
 
Blink' nu in uw heldenhanden, 
Wrekers van Oud-Neêrlands hoon! 
Blink' het, meer dan ridderbanden 
Vonk'lend, als uw waardig loon, 
't Zilv'ren eermetaal, door Maagden 
Aangeboôn, voor trouw en moed; 
Streel' 't uw oog, o Onversaagden! 
't Is de dank van 't eêlst gemoed. 
Prijk' weldra ook 't eereteeken, 
Straks gevormd uit Hasselts buit, 
Die, toen de onverwinb'ren weken, 
In zijn' donder werd gestuit; 
Prijk', voor 't willig moedbetoonen, 
Kruis en lint op uwe borst! 
Draagt het, als regtschapen zonen 
Van Oranje's grooten Vorst! 
 
Welkom! welkom, kroost dier Vaadren, 
Wien, aan God en Land gehecht, 
Nimmer vijand durfde naadren, 
Als het eere gold en regt! 
Welkom! welkom in deez' koren, 
Kunst en wetenschap gewijd! 
Hier deedt gij uwe eeden hooren, 
Hier ook juichen we om uw' strijd. 


Leyden, den 23 Sept. 1831.


v.C.







De val van Warschau.


Nooit zal een echte Neêrlands zoon 
Den lof eens dwingelands vermelden: 
In Neêrland klinkt geen slaventoon; 
De zucht naar vrijheid teelt er helden. 
Maar - oproer, dat de wet versmaadt, 
Die telg van 't allersnoodst verraad, 

{==744==} {>>pagina-aanduiding<<}

Waar volksverleiders slechts hun eigen heil van wachten, 
Dien afgod van het laagst gemeen, 
Dien kweekt geen zucht naar vrijheid - neen! 
En Neêrlands kroost zal steeds elk' oproerkreet verachten. 
 
O volk! door heldenmoed vermaard, 
Maar steeds in slavernij geklonken; 
O Polen! dapperst volk der aard', 
Wat kon uw woede dus ontvonken? 
Was 't adeltrots of priesterlist, 
(Die voedsters van geweld en twist) 
Die dus u wroeten deed in eigen ingewanden? 
De vrijheid was de leus - uw moed 
Ontvlamt - gij stort uw heldenbloed.... 
En uwe slavernij was 't doel van dwingelanden. 
 
Diep griefde 't elken menschenvrind, 
Toen gij dien oproerkreet deedt hooren. 
Wat was die vrijheid, die ge, ontzind, 
Tot uwen afgod hadt verkoren? 
Helaas! gij hebt haar nooit gekend: 
Aan slavernij is 't volk gewend; 
't Is 't eigendom, als 't vee, van trotsche wereldgrooten: 
Die snoodaards willen Opperheer 
Noch wet, noch regt; hun roem en eer 
Is, 't volk naar vrijen wil in 't diepst verderf te stooten. 
 
O Warschau! in uw' ouden wal 
Werd eerst de bloedvaan opgestoken; 
Straks klinkt alom het krijgsgeschal, 
Alom was 't oproer losgebroken! 
Uw grooten, tuk op magt en eer, 
Verraadden hunnen Vorst en Heer; 
't Verbond vertrapten zij, zoo plegtig eens bezworen! 
Wie beefde niet bij dit bestaan? 
O Warschau! gij moest ondergaan; 
U wachtte een vreeslijk lot, u tot uw straf beschoren! 
 
Daar werd uw vest een legerkamp, 
De burger uit zijn huis verdreven, 
Zijn erf, bij de algemeene ramp, 
Soldaten ten verblijf gegeven; 
't Dreigde all' vernieling en den dood; 
Daar waarden ziekte en hongersnood, 
Als spoken, grijnzend om, langs uw versperde straten; 
Daar werd de stem der wet gesmoord; 
Daar vielen burgers, wreed vermoord 
Door 't opgeruid gemeen, nu band'loos, losgelaten! 

{==745==} {>>pagina-aanduiding<<}

Naauw werd uw oproerkreet gehoord, 
Of vreeslijk klonk hij door het Noorden; 
Een heir van krijgers rukte voort, 
En snelde naar de Weichsel-boorden; 
Verschriklijk bloedig was de strijd; 
Een heldendrom, den dood gewijd, 
Stond voor uw wallen pal - 't was sterven of verwinnen! 
Daar snelden nieuwe krijgers aan; 
Nu, Warschau! moest gij ondergaan; 
Door vuur en stroomen bloeds rukte uw verwinnaar binnen! 
 
Buigt, Poolsche grooten! 't hoofd nu neêr! 
Reeds is uw vonnis uitgesproken. 
Buigt, trotschaards! voor uw' Opperheer! 
Gij-zelf hebt uw verbond verbroken. 
Geen staatsverdrag, door u vertreên; 
Zijne oppermagt, zijn wil alleen 
Zij voortaan u ten wet! Leert voor uw' Heerscher knielen! 
Gij trapt' uw vaderland in 't slijk; 
Hij klinkt het aan zijn magtig rijk. 
Bloost, bij der helden asch, die door uw snoodheid vielen! 


Haarlem, den 12 Nov. 1831.


p. mabé, jr.





Herinnering aan de intrede van Z.K.H. den Prinse van Oranje binnen Amsterdam, den 17 september 1831.


Hoe beurt gij 't achtbaar hoofd, met nieuwen glans omvonkeld, 
O Amsterdam! zoo fier omhoog? 
Gezeteld aan den vloed, die uwen wal doorkronkelt 
En kabb'lend zwiert door boog bij boog! 
 
Gij siert u als een bruid, en prijkt met bloem en loover, 
Geplukt in Flora's schoonsten gaard; 
De herfst blies er wel reeds zijn' kouden adem over, 
Maar veel bleef voor uw' krans gespaard! 
 
Zie! zelfs Natuur vindt aan uw' tooi een welbehagen; 
De lang bewolkte najaarstrans 
Hervormt zich in azuur, en als in lentedagen 
Weêrkaatst het stroomnat Phebus' glans! 
 
Het jubelende volk vloeit zaam in duizendtallen; 
't Ontboezemt kreten, nooit gehoord, 
Die dond'rend opgaan in uwe uitgestrekte wallen, 
Wier galm het luchtgewelf doorboort! 

{==746==} {>>pagina-aanduiding<<}

Maar, lokt Verbeelding niet, bij ruim gevierden teugel, 
Me op haar bedriegelijke baan? 
Of draagt geen zoete droom mij heen op gouden vleugel, 
En blinkt niet Romes glorie me aan? 
 
Neen! 't is geen valsche schijn, maar voor de ontvlamde zinnen 
Staat alwat groot in zich vereent! 
De aloude Tiberstad haalde ook haar helden binnen, 
En vierde hen in praalgesteent'; 
 
Haar grootheid bleef in 't stof der eeuwen weggezonken; 
Geen Scipio verrees er weêr, 
En in haar nageslacht, in priesterboei geklonken, 
Herkent men 't voorgeslacht niet meer! 
 
Maar anders is 't met u, Vorstin, die in de baren 
Van 't bruisend IJ uw voeten wascht! 
Dat Rome blooz' bij haar roemruchtige adelaren; 
Uw' schouder drukt geen schandelast! 
 
Gij, trotsch op Ruiter's graf, wiens lof de faam blijft spreken, 
Kunt fier nog pronken met zijn vlag; 
Want een van Speyk mogt gij aan uwen boezem kweeken, 
In wien men Claessens wederzag! 
 
Gij, voorbeeld in de zucht voor eendragt, wet en orde, 
En baak voor 't veege vaderland, 
Toen elders de oproervaan door een gevloekte horde 
Bij helgeschater werd geplant! 
 
Gij moogt d' Oranjeheld een' zegetoon doen hooren, 
Uw' Nassau kransen met laurier, 
Die van zijn zegekoets uw' groet reeds komt te voren, 
Bevallig en met ed'len zwier. 
 
Verlustig u in hem, die, nu een jaar geleden, 
Het gruw'len-telend oproernest 
Met ridderlijken moed zoo fier dorst binnentreden, 
Zich wijdende aan 't gemeene best! 
 
In hem, die, even fier ten heil'gen strijd gevlogen, 
Als Maurits voor oud Neêrland vocht, 
En ons door zijn beleid en zegerijk vermogen 
De aloude glorie wederkocht! 
 
Wee hem, die d' edlen Vorst uw vest zag binnenkomen, 
Den luister van zijn' heldenstam, 
En niet zich in den tijd der vad'ren weg kon droomen, 
Het hart in laaijen gloed en vlam! 

{==747==} {>>pagina-aanduiding<<}

Uw jaarboek blijv' dien dag voor 't nageslacht bewaren; 
Dien dag, aan zoo veel schoons gewijd! 
Gij moogt er, Amsterdam! met zelfgevoel op staren, 
De rustverstoorderen tot spijt! 
 
O! dat aan Seines, dat aan Weichsels oeverboorden, 
Waar vuige bloeddorst offers gaârt, 
De wreedaards eens den kreet van trouw en liefde hoorden, 
Die zich aan Amstels golfslag paart! .... 
 
Blijf, IJstad! met Gods hulp, vrij van onzinnig dwalen! 
Blink in den nacht met starreschijn! 
Dan zult ge eens aan de kroon, waarmeê Euroop mag pralen, 
De blankste van haar paarlen zijn! 







Aan ligtzinnige rijken, bij den winternood der armen.


Wanneer ge, o Rijken! mildbedeelden in dit leven! 
Bij 't prachtig winterfeest, de weelde u ziet omzweven; 
Ge u baadt in 't schittrend licht van spiegels, van kristal, 
Van goud, van zilver, van een lampenkroon, wier luister 
En maan en starren tart, der armen lamp in 't duister; 
En heel uw danszaal dreunt van juichend vreugdgeschal; 
 
Wanneer een zilverklank voor u de sombere uren 
Herschept in blijden zang, die d' armoede eindloos duren: 
Bedenkt gij dan wel eens, dat een natuurgenoot, 
Van koude en honger flaauw, veelligt, in 't nachtlijk donker, 
Voor uw paleis vertoeft, en opziet naar 't geflonker 
Van uw verguld vertrek, en zuchten slaakt als lood? 
 
Denkt gij wel eens aan hem, wien sneeuw en ijzel prangen; 
Dien vader des gezins, door wanhoop schier bevangen 
En zonder werk en brood? Hij hongert, en gij brast! 
Ach! zegt hij, zoo veel weelde en overvloed voor éénen! 
Wat heil geniet die man! Het speelgoed van zijn kleenen, 
Wat schat aan brood lag daar niet voor de mijnen in! 
 
Aan zoo veel overdaads stelt hij zijne armoê tegen: 
Zijn haardsteê zonder brand; zijn nooddruft allerwegen; 
Zijn kindren uitgevast; zijn vrouw in beedlaarsdragt; 
En, op een luttel stroo, zijne oude moeder, zwijgend 
Terneêrgestrekt en naar den jongsten adem hijgend, 
Reeds koud genoeg voor 't graf, dat zij verlangend wacht! 
 
't Is God, wiens wil het dus bestemde, en, op deze aarde, 
Deez' met den last der zorg en 's levens ramp bezwaarde, 
Dien, bij min deugd, meer deel in aardschen voorspoed schonk; 
Er zijn er, voor 't banket des levens uitverkoren, 
Wien 't lot, bij hun geboorte, een stem: Geniet! deed hooren, 
Terwijl de kreet: Ontbeer! den meesten tegenklonk. 

{==748==} {>>pagina-aanduiding<<}

Dit somber denkbeeld, dat zich glimpen laat noch weren, 
Het is een doorn in 't vleesch voor hem, die moet ontberen: 
Gij, Rijken van een' dag, door Weeldes droom misleid, 
Zorgt, dat niet hare hand u roove, of doe ontzinken, 
Die overtolligheên, die velen smartlijk blinken; 
Maar gunt den edlen roof slechts aan Liefdadigheid! 
 
Ja, aan Liefdadigheid, der armen God beneden; 
De moeder steeds van hen, die hier op distels treden; 
Die schraagt, wat rijken vaak verschoppen met den voet; 
Die, Jezus' beeld op aarde, alleen voor andren leven 
En, moet het zijn, zichzelv' voor hun behoud wil geven; 
Die zegt, als Hij: Eet, drinkt! het is mijn vleesch en bloed! 
 
Dat zij, Liefdadigheid, u 's levens ruime gaven 
Als leen beschouwen doe, om hongrigen te laven! 
Juweel of parelsnoer, hoe schittrend het ook zij, 
Verspreidt een' heldrer glans, ja krijgt eerst echten luister, 
Wanneer 't den naakte kleedt, en licht schept in het duister, 
Voor een bedrukt gezin, der wanhoop ligt nabij. 
 
Geeft, Rijken! De aalmoes laat gebedsverhooring wachten. 
Ach! zoo een grijsaard op uw' dorpel moest versmachten, 
Door zwakte en ouderdom gebragt ten bedelstaf; 
Zoo 't schamel weesjen op de kruimkens zich vergastte, 
Den disch ontvallen, waar ge in weelde en wellust braste, 
Gods aanschijn wendde zich in toorne van u af. 
 
Geeft, Rijken! opdat Hij, die zegent uit den hoogen, 
U op een bloeijend kroost met dankbaarheid doe bogen; 
Uw wijnstok zoete vrucht in volle kuip moog' biên; 
Uw schuren onder 't wigt der rijpe granen kraken; 
Uw ziel door weldoen zich in liefde moog' volmaken, 
En gij in uwen droom eene Englenwacht moogt zien! 
 
Eenmaal verschijnt de dag, dat de aarde ons zal begeven. 
Liefdadigheid alleen maakt rijk voor 't andre leven. 
Geeft, Rijken! Hier reeds loont ze, en adelt uw bestaan. 
Dat de arme, wien uw feest de droeve ziel doorboorde, 
Wien uwe weelde ligt tot zondig morren spoorde, 
U eens 't getuignis geev': Hij heeft ons wèl gedaan! 
 
Geeft, Rijken! opdat Hij, die voor ons heeft geleden, 
Die de armen Zijne plaats bij ons wil doen bekleeden, 
U liefhebb', naar gelang gij deel naamt in hun lot! 
Geeft, Rijken! opdat eens, ten zoen van uwe zonden, 
Een Lazarus, een magtig beedlaar word' gevonden, 
Wiens voorspraak, wiens gebed u zaligspreekt bij God! 


(Naar het Fransch van victor hugo)


j.w. ijntema.






{==749==} {>>pagina-aanduiding<<}

Mengelwerk.

Iets, betrekkelijk den jongst geëindigden veldtogt in België.

Buitengewone gebeurtenissen en voorvallen, die, uit eigen aard, het gemoed op eene treffende wijze aandoen, ontwikkelen tevens in den menschelijken geest nieuwe en te voren als 't ware sluimerende aandoeningen, gewaarwordingen en denkbeelden, maar die, naar ieders individualiteit en denktrant gewijzigd, niet zelden zoo zeer schijnen uiteen te loopen, dat men zich te regt verwonderen moet over het verschil der resultaten, welke, door onderscheidene individus, ten aanzien van ééne en dezelfde gebeurtenis, worden afgeleid.
Deze algemeene opmerking geldt ook den jongst geeindigden veldtogt, en de verschillende beschouwingen, waartoe dezelve bij velen onzer ernstig en gemoedelijk denkende landgenooten aanleiding heeft gegeven. Immers, terwijl sommigen aan dien strijd en deszelfs roemrijke uitkomst met warme vreugde en erkentelijk gevoel van dankbaarheid aan God gedachtig waren, ontbrak het niet aan de zoodanigen, die, op hunne beurt, van krijg en bloedstorting afkeerig, hoogst ongaarne, door woord of daad, iets zouden toebrengen, om den oorlogzuchtigen geest onder onze landgenooten nog meer aan te wakkeren en op te wekken.
Schrijver dezes leerde deze denkbeelden, bij verschillende gelegenheden, kennen. Hij voor zich deelde in de denkbeelden der eerstgenoemden, zonder daarom de gevoelens van andersdenkenden te veroordeelen. Integendeel vond hij dezelve eene nadere toetsing overwaardig; en, deelt hij de slotsom zijner overwegingen te dezer plaatse mede, het is in de overtuiging, dat hij hierdoor welligt eenig nut stichten kan.
Onze vrouwelijke landgenooten ziet men niet zelden

{==750==} {>>pagina-aanduiding<<}
onder de voorstanders van de leer des vredes zich scharen; en is het te verwonderen, dat vooral de teedere kunne van krijg en bloedstorting gruwt? of kan het bevreemding wekken, dat de Nederlandsche vrouw of maagd, die, door zuivere vaderlandsliefde gedreven, den geliefden echtgenoot, zoon of broeder niet terughield om ten strijd te gaan, toch eindelijk, nu geliefde betrekkingen ten doel stonden aan vijandelijk vuur en staal, voor alwat oorlog heet terugbeeft? Neen, voorzeker! en men beschuldige het zwakkere geslacht hier vooral niet van gebrek aan vaderlandsliefde, of van lafhartigheid. Of behoort er geen moed toe, geliefde betrekkingen aan te moedigen tot eene onderneming, waarvan men de gevaren kent, en de verliezen berekent, waarop ons dezelve, in onze dierbare bloedverwanten, kan te stade komen? En lijdt niet de zwakke vrouw meer, door zorg en angst voor hare geliefden, dan wanneer zijzelve, met en nevens hen, een dreigend gevaar ging trotseren? In hoe vele gevallen is niet eene pijnlijke onzekerheid grievender, dan eene ramp, die ons werkelijk trof; en wij - wij zouden dan de smartelijke uitlatingen van het vrouwelijk gevoel miskennen, en dezelve aan lafheid, weekhartigheid of egoïsme toeschrijven? - Onmogelijk!
Dan, het ontbreekt ook niet aan de zoodanigen, ook onder onze mannelijke landgenooten, die uit grondbeginsel afkeerig zijn, den krijgshaftigen geest onzer natie aan te wakkeren. Volgens hunne overtuiging verdient geen krijg den naam van heiligen oorlog, aangezien het krijgvoeren in kennelijke weêrspraak is met het Evangelie des vredes en der liefde, en alzoo, strijdig met Gods wil, den Christen geenszins betaamt; terwijl het integendeel zijn pligt is en blijft, tot het vernietigen van allen oorlog mede te werken.
Wie zou deze grondbeginselen niet van heeler harte toejuichen, en den echt-Christelijken zin niet eerbiedigen, die in dezelve onmiskenbaar doorstraalt? grondbeginselen en gezindheden, die dan ook elders het aanzijn

{==751==} {>>pagina-aanduiding<<}
hebben geschonken aan genootschappelijke vereenigingen tot het afschaffen van allen krijg, en die voorzeker de toejuiching van elken vriend der menschheid overwaardig zijn, ook zelfs dán, wanneer eene zoo edele bedoeling geenszins naar wensch moge slagen; even gelijk dit, doorgaans, met de meeste menschlievende pogingen het geval is geweest, en wel altoos zal blijven. Immer schenkt het toch het zoetste bewustzijn, naar vermogen, het goede gewild te hebben.
Op deze wijze aan de voorstanders van het door ons aangewezen grondbeginsel alle regt latende wedervaren, zal men ons wel niet van partijdigheid in ons oordeel beschuldigen, wanneer wij onze denkbeelden over hetzelve mededeelen, met die heuschheid, welke wij aan elken menschenvriend zoo gaarne doen wedervaren, ook dán, wanneer wij met hem, in wijze van beschouwen, vermeenen te moeten verschillen.
Ook wij zouden den dag zegenen, waarop alle volken der wereld, ongeveinsd, toetraden tot het heilig verbond, dat het oorlog van den aardbodem verbande; en ofschoon de tegenwoordige gesteldheid der volken het aanbreken van dien dag des heils nog in de verre toekomst verborgen houdt, zoo gelooven wij toch, op grond van Gods onfeilbare openbaring, dat de tijden eenmaal komen zullen, wanneer men de zwaarden tot spaden en de spiesen tot sikkels smeden zal. Dan, terwijl wij die heilrijke toekomst verbeiden, blijft de wereld wat zij is, en is zij nog geenszins wat zij kon en behoorde te zijn - een verblijf van vrede en liefde; en, daarenboven, bestaat er tusschen theorie en praktijk een merkbaar onderscheid; terwijl men altoos wél zal doen, bij de bevordering van het goede, tijden en omstandigheden in aanmerking te nemen.
Men kan, het is waar, met het Evangelie in de hand, waarin geschreven staat: zij, die het zwaard nemen, zullen door het zwaard vergaan, aantoonen, dat het krijgvoeren den Christen niet betaamt; maar evenzeer lezen wij in dat zelfde Evangelie: Ik ben niet gekomen

{==752==} {>>pagina-aanduiding<<}
om vrede op aarde te brengen, maar het zwaard. En alhoewel men deze woorden geenszins op het doel, maar op de gevolgen der Evangelieverkondiging, in eene zondige wereld, behoort toe te passen, zoo leeren wij toch hieruit, dat verdeeldheden, ergernissen, tweedragt en vijandelijke gezindheden en gedragingen, door het alziend oog des Goddelijken Leeraars, in volgende tijden werden te gemoete gezien. Op die wijze ontstonden dan ook, om van niets anders te gewagen, ten tijde der gezegende Kerkhervorming, in Boheme, Duitschland en de Nederlanden geweldige beroeringen en oorlogen; en wij aarzelen niet, den strijd onzer vrome vaderen tegen philips en zijne Spaansche Inquisitie een' heiligen oorlog te noemen.
En welk oordeel zullen wij vellen over den tegenwoordigen kampstrijd met België? Is dezelve, wanneer wij den aard, de gesteldheid en godsdienstbelijdenis der bewoners van Zuid en Noord in aanmerking nemen, in het wezen der zaak, wel iets anders, dan een strijd tusschen de onderdanen van het rijk des lichts en het gebied der duisternis? en, bijaldien men ook alleen staatkundige beweegredenen voor den schandelijksten afval wilde laten gelden, dan nog is waarheid, regt en goede trouw aan onze - logen, onregt en verraad aan de zijde der Belgen; en is alzoo een krijg, dien zij ons, en niet wij hun, aangedaan hebben, niet te regt met den naam van heiligen oorlog te bestempelen?
Men misduide hier echter onze meening niet. Want alhoewel wij niet aarzelen, aan onzen tegenwoordigen kampstrijd met België den zoo even genoemden naam te geven, zoo doen wij zulks niet, omdat wij den oorlog, als zoodanig beschouwd, voor iets heiligs houden; maar omdat de beweegredenen, die ons noodzaakten het zwaard aan te gorden, eerwaardig en - in zoo verre men van iets menschelijks dit woord mag bezigen - heilig zijn.
Zij, die een tegenovergesteld gevoelen zijn toegedaan, zullen, wij vertrouwen dit gaarne, meer gewigts hechten aan den geest, dan aan de letter der Goddelijke ge-
{==753==} {>>pagina-aanduiding<<}
boden, waarbij, onder anderen, ook de doodslag verboden wordt; terwijl intusschen in die zelfde openbaring gelezen wordt, dat het verslaan van een' dief, in het doorgraven gevonden wordende, niet als bloedschuld zou worden gerekend. Duidelijk blijkt hieruit, dat het denkbeeld der zelfverwering aan deze Goddelijke wetsbepaling verbonden is; en het is dit denkbeeld, hetwelk wij, zoo lang de krijg deze aarde zal beroeren, aan onze beslissing over het regtmatige of onregtmatige van elken oorlog wenschen te verbinden. En wie was, in den krijg met België, de aanvallende partij? Laat de feestdag van 's Konings verjaring, in 1830, deze vraag beantwoorden!
Met andere woorden: ware de krijg, die ons op zoo vele opofferingen, verliezen en tranen is te staan gekomen, aan onzen kant toe te schrijven aan de verderfelijke bedoelingen van eerzucht, veroveringsgeest en gewaande Vorstengrootheid, dan - wij bekennen dit openhartig - zouden wij onze landgenooten even min ten strijde nopen, als wij ten jare 1811 en 1812 daarvan ons afkeerig betoonden; maar thans, nu wij door Vorst en vaderland, voor de zaak van waarheid en regt, ten strijde worden opgeroepen, en ons geene andere keuze overig blijft, willen wij ons volksbestaan en onze onafhankelijkheid niet verliezen, nu vreezen wij niet, onze vredelievende natie in een oorlogzuchtig volk te zullen herscheppen, wanneer wij hen blijven aanmoedigen voor het vaderland te strijden, of hen openlijk vereeren, na den terugkeer uit eenen voor hen zoo roemrijken krijg.
Wij vereeren alle philantropische begrippen, die hunnen grondslag uit de leer van het gezegend Christendom ontleenen, maar erkennen tevens de mogelijkheid, dat dezelve, onder zekere omstandigheden, overdreven kunnen worden. Ook wij noemen den krijg een monster, en het voeren des oorlogs eene pest der aarde; en wij zegenen het nageslacht, dat de koesterende zon van eenen algemeenen en eeuwigen vrede over het wereld-
{==754==} {>>pagina-aanduiding<<}
rond zal zien opgaan; ja, wij juichen elke poging toe, die dezen zaligen tijd voor het menschdom, vroeger en vroeger, kan doen geboren worden; maar, waar onregt en geweld het geluk eens volks op het spel zetten, daar is, naar onze overtuiging, in de tegenwoordige gesteldheid der wereld, een oorlog, uit zelfverwering ontstaan, geenszins strijdig met onze Christelijke roeping.
‘Maar - vraagt men ons - is dan de Christen niet verpligt, naar vermogen, alles aan te wenden, wat dienstbaar zijn kan, om het oorlog van de wereld te doen verdwijnen?’ - Voorzeker! Dan, in de aanwending der middelen hiertoe ga men met bedachtzamen ijver te werk! Ons komt het voor, dat althans individuéle invloed hier meer negatief dan positief, met eenige vrucht, zal kunnen werken; immers hebben individus, als zoodanig, zitting noch stem in de kabinetten der Vorsten, en, over het geheel, worden aldaar de grondbeginselen van het Evangelie hoogst zeldzaam op den voorgrond gezet. Onzes inziens berust onze verpligting in dezen, eerstelijk, in het aanwenden van alle gepaste middelen, om de rampen en ijselijkheden des oorlogs, waar en zoo veel mogelijk is, te verminderen. Hoe veel goeds heeft hier niet reeds het Christendom gesticht; maar hoe veel meer blijft aan hetzelve nog te verrigten overig! En, ten andere, behoort elk Christen, naar zijn vermogen, en vooral in zijnen kring, zich te bevlijtigen, om den afkeer zijner Medechristenen tegen elken onregtvaardigen oorlog op te wekken. Wordt die afkeer, meer en meer, algemeen, en gaat deze, eindelijk, tot de rij der volksbegrippen over; wordt deze vooral der jeugd ingeboezemd, en ontvangen de natiën eenmaal, uit deze aldus voorbereide jeugd, hare toekomende wetgevers, - dan mogen de voorstanders des vredes de blijde hoop beginnen te voeden, dat de toekomst, eenmaal, onder den zegen van boven, hunne schoone vooruitzigten verwezenlijken zal. Maar - wie onzer zal leven, wanneer de Heere dit zal doen geschieden?






{==755==} {>>pagina-aanduiding<<}

Gedachten van eenen Duitscher, over den Belgischen opstand in 1830.

‘Het is bekend, dat de zaak der oproerige Belgen geruimen tijd werd goedgekeurd en toegejuicht door zoodanige buitenlanders, die tot de liberalen behooren of willen behooren. Men deed het voorkomen, alsof een onderdrukt volk, een ondragelijk juk afwerpende, tegen het geweld van willekeur en dwingelandij worstelde. Wij, die met deze verbijsterde Belgen jaren lang onder dezelfde wetten leefden, wij weten, dat het oproer aan geheel andere oorzaken toegeschreven moet worden. En buitenlands begint men ook meer en meer naar waarheid te oordeelen over den lang en listig voorbereiden opstand. Welligt zal het sommigen der Lezeren van dit Mengelwerk niet onaangenaam zijn, hier medegedeeld te vinden, wat over de gebeurtenissen in België wordt gezegd in een zeer liberaal Duitsch Tijdschrift, welks strekking kenbaar is aan de zinspreuk: Voorwaarts! - Wij nemen dus daaruit het volgende over.’

Velen in Duitschland en elders hebben (in den beginne vooral) den Belgischen opstand uit een geheel verkeerd oogpunt beschouwd, alsof het volk reden had, om tegen den Koning der Nederlanden zich te verzetten. Maar zij, die het gedrag der Belgen eerst aan vaderlandsliefde meenden te moeten toeschrijven, kenden den eigenlijken toestand van België niet, en hadden geenszins opgemerkt, wat sedert 1814 aldaar gebeurde. Te onregt heeft men ook het Brusselsche oproer gelijk willen stellen met de omwenteling, die een weinig vroeger te Parijs plaats had. Tusscher beider oorzaken en bedoelingen is een zeer groot verschil. Hij dwaalt derhalve, die de zaak der Belgen naar die der Franschen zou willen beoordeelen.
Tusschen de Fransche omwenteling van 1830 en het oproer der Belgen is wel gelijkheid, maar alleen

{==756==} {>>pagina-aanduiding<<}
in omgekeerde rede. De Fransche omwenteling was tegen eene Jezuitsch gewordene Regering gerigt, en had in het algemeen ten doel het verdedigen van de belangen der menschheid - verlichting, beschaving, vrijheid - tegen de pogingen, die aangewend werden, om den geest des tijds in Frankrijk te onderdrukken, en de duisternis der Middeleeuwen terug te brengen; in België, daarentegen, wil eene Jezuitsch Ultramontaansche partij, die het domme volk heeft weten op te winden, den geest der verlichting, in welken de Nederlandsche Regering ook ten opzigte van het Roomsch-Katholieke België in het algemeen sedert 1814 gehandeld heeft, bestrijden, en hare eigene belangen in de plaats van die der menschheid stellen - hare eigene belangen tegen de verlichting der negentiende eeuw doen gelden. Frankrijk wilde voorwaarts en België wil - rugwaarts! Dat wil België, zoo men namelijk hier van België in het algemeen, en niet veeleer van het door die Monnik-Jezuitsche, Roomsch-Pauselijke partij opgezette en verbijsterde gedeelte der bevolking spreken moet. Het is de duistere geest der terugwerking, die tegen de Nederlandsche Regering zich verzet, maar die den vorm en het gewaad van eene tegen willekeur strijdende tegenkanting heeft aangenomen. Het is slechts het drijven van eene zekere Priesterpartij, die zich vijandig toont tegen alle vrijheden, welke ten gevolge van toenemende ontwikkeling thans dringende behoefte zijn geworden - van die onverdraagzame partij, welke, tegen eene Protestantsche Regering, die, in den echten geest van het Protestantismus, billijke vrijheid in alle opzigten, zoo veel mogelijk,
poogde te bevorderen, zich aankantende, sedert 1814 in het geheim en openlijk werkte, om haar doel te bereiken. Die partij der sluwe Ultramontanen is immers tegen vrijheid in het godsdienstige, tegen gelijkheid in burgerlijke regten, en tegen zoodanige vrijheid der drukpers, als er voor alle onderdanen in het Koningrijk der Nederlanden bestaat! Zij wil elke andere Godsdienst uitsluiten, en verlangt voor zich

{==757==} {>>pagina-aanduiding<<}
boekenkeur en geestelijk oppertoezigt! Men weet maar al te goed, welke listen zij gebruikt heeft ten opzigte der vrijheid van drukpers en van het openbaar onderwijs, dat aan de zorg der Regering was toevertrouwd. Moge ook de Nederlandsche Regering soms in de keuze der middelen misgetast hebben; moge het waar zijn, dat er gebreken in het bestuur plaats hadden, en dus de Belgen met reden over bezwaren konden klagen, - ieder, die den gang der zaken in België van 1814 af oplettend gadegeslagen, en de listige kabalen eener woelende Geestelijkheid opgemerkt heeft, kan niet het minste daarover in twijfel zijn, dat deze Jezuitsche partij van die misslagen, gebreken en bezwaren op eene slimme wijze gebruik wist te maken, om, onder zekere voorwendsels, een groot gedeelte der bevolking dienstbaar aan hunne eigene geheime oogmerken te maken en tot openbaren opstand tegen de Regering aan te zetten. (*) De eigenlijke oorzaak van al het gebeurde is te zoeken in de woelingen van zekere heerschzuchtige partij in België. Had het volk al reden tot ongenoegen over misslagen en gebreken in het bestuur gehad, deze ontevredenheid zoude zich geheel anders, dan in de dagen van September, geopenbaard hebben. Slechts kwalijk gewijzigde godsdienstijver, opgewekt en onderhouden door die Jezuitsch
Ultramontaansche partij, kon zoodanigen tegenstand veroorzaken. Van de staatkunde, welke twee landen van zoo verschillende ontwikkeling vereenigde, wordt hier niet gesproken. Men neme echter in aanmerking, dat sommige misslagen en gebreken in het bestuur, waarover de Belgen misschien met reden konden klagen, niet zoo zeer aan de Nederlandsche Re-
{==758==} {>>pagina-aanduiding<<}
gering te wijten zijn. Omstandigheden gaven er aanleiding toe. Tusschen twee zoo ongelijksoortige deelen kon de vereeniging niet anders, dan op zeer onvolkomene wijze, plaats hebben. De schandelijke woelingen der Ultramontaansche partij en de daardoor veroorzaakte omwentelingsgeest deden heilzame pogingen der Regering mislukken. Door die tegenkanting vooral kwam het, dat er fouten begaan werden. En de eigenlijke raddraaijers, steeds naar vaste plannen te werk gaande, waren slim genoeg, om, het zij dan wezenlijke, het zij voorgewende, gebreken in het bestuur zich ten nutte te maken, ten einde alle de maatregelen der Regering verdacht te doen voorkomen.
Het oproer der Belgen is niets anders, dan strijd der duisternis tegen het licht. De Nederlandsche Regering wilde volksverlichting bevorderen. In Frankrijk (vooral tot aan Julij 1830), in Spanje, Italië, in een gedeelte van Zwitserland en Duitschland streed en strijdt nog zekere lichtschuwe partij op gelijke wijze. De geschiedenis onzer dagen geeft belangrijke wenken. Die opmerken wil, kan veel leeren. Rome, het Pauselijk Rome, blijft steeds Rome, ook in de negentiende eeuw, en laat geene pogingen onbeproefd, om de voorwaarts gaande volken met het fijngesponnen webbe zijner hierarchij te omgeven en in hunne beweging tegen te houden, of op de verlatene paden der Middeleeuwen terug te leiden. Rome wil rugwaarts; de wereld wil voorwaarts - wat willen de Regeringen?






Iets, over eene recensie in den Recensent, ook der recensenten.

Aan den Heer Redacteur der Vaderlandsche Letteroefeningen.

Mijn Heer en Vriend!

In den Recensent, ook der Recensenten, voor dit jaar

{==759==} {>>pagina-aanduiding<<}
1831, No. V. bl. 216, 217 van het Recensiewerk, vond ik het verslag van de Epistolae hugonis grotii ineditae, onlangs door de derde klasse van het Koninklijk Nederlandsch Instituut uitgegeven, en aldaar, in eene aanteekening No. 1, het volgende: ‘Er zijn ook nog twee Latijnsche Brieven van de groot afgedrukt in Insignium Virorum Epistolae, e Bibliothecâ j.g. meelii, editae Amstelodami 1701, bl. 10, 12, beide geschreven aan zijn' Broeder, 2 Febr. en 10 Mei 1620, toen de groot nog Pensionaris van Rotterdam was. Dezelve zijn in geene der twee genoemde verzamelingen (namelijk die van blaeu en meerman) opgenomen.’ - Hierop valt het een en ander aan te merken.
1. Men mag zich verwonderen, dat de Heer Aanteekenaar slechts twee Brieven van de groot, in de verzameling van meelius op bl. 10, 12 uitgegeven, vermeldt, en geen gewag maakt van eenen derden en veel belangrijkeren, aldaar te vinden op bl. 17-23, geschreven aan den Groot-Zegelbewaarder van Frankrijk aligre (aligrius) op den 25sten April 1624.
2. Het is vreemd, dat, wegens de Brieven, door de groot in 1620 aan zijnen Broeder geschreven, gemeld wordt, dat hij toen nog Pensionaris van Rotterdam was. Met de daad hield hij toch op dat te zijn, toen hij in 1618 gevangen, of althans toen hij, in 1619, tot eeuwige gevangenis veroordeeld werd; schoon hij zelf zich altijd, uit hoofde van zijne overeenkomst met de stad Rotterdam, bij de aanvaarding zijner bediening, (houdende, dat hij van dezelve niet ontzet kon worden buiten zijne toestemming) als zoodanig bleef aanmerken: gelijk hij er dan ook, zoo als zaakkundigen weten, geen afstand van deed, vóór dat hij, door het Hof van Zweden, als Ambassadeur bij dat van Frankrijk, was aangesteld, en Rotterdam daarna aan zijne Erven uitkoop heeft moeten doen van hetgeen van die stad, als aan hem verschuldigd salaris, tot op laatstgemelden tijd, gevorderd werd. Maar de Brieven zijn uit den Loevesteinschen

{==760==} {>>pagina-aanduiding<<}
kerker geschreven, en dit had er dus mogen worden bijgevoegd.
3. Den Schrijver der aanteekening schijnen onbekend gebleven te zijn hugonis grotii Epistolae sex ineditae, edente adr. stolker, Lugduni Batavorum Typis d. du mortier et filii, 1809. 8vo. Het is waar, (en het geeft mij genoegen, dit hier zelf te mogen opmerken) dat ik, toen ik die zes Brieven uitgaf, aan de verzameling van meelius geene kennis had, en dus dezelfde drie, daarin voorhanden, en bij mij, met vele anderen, in handschrift berustende, en in blaeu's verzameling niet voorkomende, verkeerdelijk voor onuitgegeven gehouden heb. Doch de drie overigen, de een aan g.j. vossius, de ander aan chr. cassius, de derde aan jo. arn. corvinus geschreven, zagen, mijns wetens, te voren nooit het licht.
Ik voeg hier nu bij, dat nog twee andere Latijnsche Brieven van de groot, door blaeu noch meerman opgenomen, beide aan petrus cunaeus in 1616 en 1617 geschreven, voorkomen in p. cunaei et doctorum Virorum ad eundem Epistolae, gedrukt te Leiden bij p. van der aa, 1725. 8vo. op pagg. 98 en 100. Weligt schuilen elders nog meerdere; en zoo men 's Mans Fransche en Nederduitsche Brieven wilde uitgeven, (gelijk de Heer meerman er één, in de eerstgemelde taal, heeft opgenomen) zoude daarvan een nog al aanmerkelijke bundel te maken zijn.
Nog iets te dezer gelegenheid. In mijn woord aan den Lezer, bij mijne uitgave der sex Epistolae, had ik geschreven: fide optima illas descripsi, nec vereor, ne difficulter se rerum gnaris genuinos grotii foetus esse sint probaturae. Een der toenmalige Recensenten, (ik weet niet meer, welke) de uitgaaf aankondigende, beweerde, dat ik had behooren te schrijven ne non difficulter. Ik was en ben nog van ander gevoelen. Ik dacht, dat difficulter de verlangde herhaling der ontkenning bevatte, dewijl zij hetzelfde is als non facile.
adr. stolker.



{==761==} {>>pagina-aanduiding<<}

Doorgraving van de landengte van Panama.

(Tweede Artikel.)
Alles, wat betrekking heeft tot deze zaak, verdient opmerking; en ik stel mij voor, om, voortgaande, alles, wat meer en meer inlichting daaromtrent kan geven, te trachten te noteren. Voor ons land is deze zaak ongemeen belangrijk: want, bij eene niet geheel onmogelijke uitvoering van het bedoelde ontwerp, zou zulks eene volkomene verandering in de zeevaart te weeg kunnen brengen; terwijl de weg naar onze Oostindische bezittingen wel de helft zou bekort worden.
In het voorgaande artikel over dit onderwerp (Letteroeff. No. XIV.) is er een algemeen overzigt gegeven van de betrekkelijke hoogte der beide zeeën aan weerzijden van de landengte van Panama, zoo als zulks in 1828 en 1829 door de Heeren lloyd en falmark bij naauwkeurige waterpassing bevonden is. De navolgende bijzonderheden worden grootendeels gegeven in de Nouvelles Annales des Voyages van Nov. en Dec. 1830.
Het schijnt, dat, bij alle vroegere onderzoekingen van geleerden of reizigers, welke dit gedeelte van Amerika hebben bezocht, steeds de gelegenheid verzuimd is, om eenig bepaald onderzoek hieromtrent te doen, of wel, dat de pogingen, daartoe aangewend, mislukt zijn. Toen onder anderen de Fransche Akademisten bouguer en lacondamine zich in 1735 naar Quito begaven, om de drie eerste graden van den Meridiaan te meten, en zij over de landengte van Panama kwamen, waren zij wel voorzien van barometers, maar verzuimden er zich van te bedienen, toen zij zich van Porto-Bello naar Panama begaven; waardoor zij dan ook niets omtrent de hoogte van dit scheidingspunt der wereldzeeën konden bekend maken.
Don antonio de ulloa, die in de Commissie der Graadmeting was, beproefde wel om eene barometrische hoogtemeting te doen; maar de hoogten, door hem in zijne Observaciones astronomicas y nauticas bekend gemaakt, hebben echter, volgens de Annales des Voyages voornoemd, uitkomsten gegeven, die wel zesmalen te groot zijn zouden (*).

{==762==} {>>pagina-aanduiding<<}

Sinds de meting der drie graden bij Quito, en derhalve sinds meer dan 80 jaren, is men steeds in dezelfde onwetendheid gebleven ten aanzien van de hoogte der bergen op de landengte van Panama boven het waterpas der zee, zoo wel als ten aanzien der mogelijkheid om een bevaarbaar kanaal te maken van de eene zee naar de andere. Latere reizigers, die van barometers voorzien waren, zoo als von humboldt, caldas, boussingault, rivero, pentland enz., zijn niet op de landengte geweest; en het schijnt dus te blijken, dat aan den Generaal bolivar de eer toekomt, van in 1828 en 1829 door de Heeren lloyd en falmark dit voor den wereldhandel zoo belangrijk terrein te hebben doen opnemen en waterpassen; hebbende daarenboven, met eene lofwaardige edelmoedigheid, gelast, om in Europa de kaarten en uitkomsten dezer waterpassing bekend te maken, waarvan het deel der Philosophical Transactions van 1830 voor het eerst de bekendmaking vervat, zoo als in het voorgaande artikel over dit onderwerp vermeld is.
Deze waterpassing, waarvan aldaar de voornaamste uitkomsten zijn opgegeven, is begonnen aan de kust van den grooten Oceaan te Panama, en strekte zich noordwaarts naar het bovendeel van de Rio Chagre, en wel een weinig boven derzelver vereeniging met de Rio Pegueni, de waterpasse stand van de Chagre is daarbij gevonden op 169 Eng. voeten boven volzee in de baai van Panama.
Het is tusschen de stad en de vereeniging van de rivieren de Chagre en de Pegueni, dat het verhevenste punt der geheele waterpassing gelegen is; men noemt het Alto de Maria Henrique; hetzelve ligt op 633 Eng. voeten boven Panama.
De regentijd en de verbazende massa bosschen beletteden in 1828 het voortzetten van dezen arbeid. De Heer lloyd kon de waterpassing niet eerder voleindigen dan in Februarij;

{==763==} {>>pagina-aanduiding<<}
hij volgde steeds de oevers van de Chagre, eerst zuidoostwaarts tot Cruces, voorts noordoostwaarts door het stadje Gorgona en de vereeniging van de Rio Trinidad, en hij kwam alzoo aan den mond der rivier in de zee der Antillen.
De keten van bergen houdt bijna geheel op in dit gedeelte der landengte. De aaneenschakeling of liever de groepen van de hoogste heuvels bevinden zich in het zuidelijkste gedeelte der landengte tusschen Cruces en Panama. De bergen verheffen zich meer in het westen. Volgens de Annales des Voyages voormeld, zou de Heer lloyd zich echter bedriegen, wanneer hij wilde, dat de Cordillieras ten zuiden van de baai van Mandinga, op de plaats, waar ze op het vaste land voortgaan, standvastig in hoogte toenemende, zich zonder afbreking vereenigen met de Cordillieras van de Choco en van de provincie van Antioquia. Het terrein ten zuiden van de Rio Tugra, tusschen de groote Rio Atrato en de kust van den grooten Oceaan, is eerder een laag terrein, en de Heer lloyd schijnt onbekend te zijn met het ontwerp, om de baai van Capica (gelegen een weinig benoorden de Punta de San Francisco Solano) te vereenigen met de Rio Napipi of Naïpi, eene van de rivieren, die in de Atrato vloeijen.
De gemeenschap tusschen de beide zeeën van Porto-Bello tot Panama kan gemakkelijk worden gemaakt door kanalen voor kleine schepen; het schijnt echter, dat het maken van ijzeren wegen daartoe de voorkeur zal verdienen, en wel van de zamenvloeijing van de Rio Trinidad met de Chagre af tot Panama en Chorcra, een weinig ten oosten van die stad. Deze wegen zouden alleen kostbaar zijn om daar te stellen, uit hoofde dat de kreupelbosschen doorsneden zijn met vele beekjes, die gedurende den regentijd sterk opzwellen.
De Heer von humboldt, die, door zijne kennis van de luchtsgesteldheid en de verdeeling der gewassen, de hoogte van het verhevenste punt der landengte, op den weg tusschen de beide havens, geschat had op een weinig minder dan 550 Eng. voeten, (volgens lloyd 633 voeten) had sinds langen tijd de oplettendheid gevestigd op het verschil in hoogte van den grooten Oceaan en de zee der Antillen bij hoogwater, en op de middeling in de hoogten van den waterpassen stand der beide zeeën, welke daaruit als gevolg kan getrokken worden.

{==764==} {>>pagina-aanduiding<<}

Het gemelde voorgaande artikel, over dit onderwerp medegedeeld, heeft de voornaamste uitkomsten opgegeven der werkzaamheden van de Heeren lloyd en falmark, welke hieromtrent thans een nieuw licht verspreid hebben; het is dus overtollig, die hier te herhalen. Daar nu de schepen, die meer dan 12 voet diep gaan, niet in de Rio Chagre kunnen komen, zoo stelt lloyd voor, een klein afleidingsof hulpkanaal te graven, dat in de baai del Limon uitkomt (Navy bay), welke even veilig als gemakkelijk is.
Het vasteland van Amerika biedt vijf punten van gemeenschap aan tusschen de beide zeeën, als:

1o.De kleine groeve (quebrada, ravin) de la Raspadura in het zuidelijke Choco, alwaar zelfs vóór de omwenteling een klein kanaal bestond.

2o.De baai van Capica, in het noordelijke Choco.

3o.De landengte van Panama.

4o.Het meer van Nicaragua.

5o.De landengte van Guascualco, waarvan ferdinand cortez in zijne Brieven aan karel V als van een geheim gewag maakt.


De voordeelen, welke ieder dezer vijf punten den handel kunnen aanbieden, zijn in alle derzelver bijzonderheden door den Heer von humboldt, in zijne Reize naar de Keerkringslanden, en in zijne Staatkundige Proeve over Nieuw-Spanje, ontvouwd geworden.
Het meer van Nicaragua en de Rio San Juan schijnen alleen de geschiktheid te bezitten voor een eigenlijk zeekanaal voor groote schepen, zoo als het Caledonische en het groote Noordhollandsche kanaal.
Men kan bij deze gelegenheid niet onopgemerkt laten, hoe aangenaam het voor ons vaderlandsch gevoel is, om te zien, dat ook door vreemden het groote Noordhollandsche kanaal als een algemeen bekend voorbeeld wordt aangehaald, en dit grootsche werk verdient zulks ook in zeer vele opzigten. Meer en meer worde dan ook ons echt nationaal gevoel gestijfd door de opmerking, dat vreemden ons weder meer en meer regt doen, en dat kunsten en wetenschappen, tevens met den roem, door onze braven op het veld van eer zoo schitterend behaald, zamenwerken, om ons dierbaar vaderland weder ten top van eer door de geheele wereld te doen rijzen.
Brieven van Guatamala van 20 October 1829 hebben ook

{==765==} {>>pagina-aanduiding<<}
gemeld, dat de Generaal verveer, Afgezant van Z.M. den Koning der Nederlanden bij de Republiek, zich, ingevolge orders van zijn Hof, bezig hield met een ontwerp van gemeenschap tusschen de golf van Nicoya en het meer van Nicaragua. Men heeft onlangs uit de dagbladen gezien, dat genoemde Generaal zich thans in het vaderland bevindt.
In voornoemde Annales wordt voorts nog gezegd, dat de onlusten in de Republiek van Centraal-Amerika alleen de aankomst van Hollandsche Ingenieurs belet hebben.
Toen het Spaansche Gouvernement zonder eenige tegenspraak meester was van deszelfs Amerikaansche koloniën, heeft het niet de landengte van Panama, maar wel de landengte tusschen het meer Nicaragua en den grooten Oceaan doen waterpassen. Dit werk werd volvoerd in 1781, op last van Don matis de galvez, Kapitein-generaal van Guatamala, door den Ingenieur Don manuel galistco; men bevond toen, dat het meer van Nicaragua, welks diepte 90 voeten is, 134 Spaansche voeten boven den Oceaan verheven was.
F.W.C.






Feestzang, ter opening van de openbare prijsuitdeeling der stads Nederduitsche-, Fransche- en teekenscholen, te Schoonhoven, op den 2 sept. 1831. Door 
{== afbeelding 	==} {>>afbeelding<<}
    
 Kramers, Jz.


Van waar dat zoet gevoel, die ongekende drang, 
Die heel mijn hart thans stemt tot plegtig feestgezang? 
Van waar de stille vreugd, die omspeelt in mijne adren? 
Van waar? - zij komt van u, die 'k tot dit feest zag nadren; 
Zij vloeit van u mij toe; van u, geliefde Jeugd! 
Die blij ten strijde snelde in 't perk van kunde en deugd; 
Van u, die op deez' jeugd, als op uw kroost, moogt staren, 
En d'oogst aanschouwen wilt, dien vlijt hun deed vergâren; 
Van u, wier ziel en zin van kinderliefde blaakt, 
En die bij kindervreugd zelf reine vreugde smaakt! - 
Bekoorlijke aanblik! ja, gij doet de borst ontgloeijen. 
Waar men de milde bron der wetenschap ziet vloeijen, 
Waar 'theilaanbrengend vocht een gansche schare drenkt, 
Waar men verdienste en deugd den palm der eere schenkt, 
Waar 't licht der menschenliefde op rijken straalt en armen, - 
Wee, wee hem, wien die blik het hart niet mag verwarmen! - 

{==766==} {>>pagina-aanduiding<<}

Van hier dan, ver van hier, wie smaalt op dit ons feest; 
Wie 't sieraad van den mensch, zijn' redelijken geest, 
Wel wilde ontwikkeld zien in 't kroost der aardsche grooten, 
Zoo slechts Minerva's koor voor de armen bleev' gesloten; 
Wie al, wat ploeg en spade, of bijl en zaag hanteert, 
Wel gaarne tot den rang der dieren zag verneêrd, 
Opdat zijn eigen licht een' nieuwen, grootscher' luister 
Ontleenen mogt, misschien, aan 't andren drukkend duister! 
Van hier ook, ver van hier, wie, met deze eeuw in strijd, 
Aan Hollands onderwijs de snoodste gruwlen wijt; 
Wie, voor al 't nieuwe blind, en vijand van het goede, 
Het walglijk loflied zingt voor 's drijvers stok en roede, 
Ja zelfs, 't verstand ten hoon, betaamlijke eerzucht doemt, 
En 't kind, door haar geleid, een' hoogmoedsduivel noemt! 
Neen, priesters van den nacht! vliedt ver van deze wanden; 
Hier zal op uw altaar geen vuige wierook branden. 
 
Maar welkom, welkom gij, die ijvrig herwaarts snelt, 
Omdat gij 't onderwijs op hooge waarde stelt; 
Die gaarne dáár vertoeft, waar uwe lievelingen 
Het dankbaar lied ter eer van wie hun weldoen zingen; 
Gij, die den Hemel looft - in spijt van 't blind geschreeuw - 
Dat ook uw kindren zijn geboren in deze eeuw; 
Dat slaafsche vrees noch dwang, die d'eêlsten aanleg moorden, 
Maar eer- en pligtgevoel hen leidt aan liefdekoorden. 
En u, u bovenal, die, op Mecenas' spoor, 
Het liefst uwe offers plengt in Pallas' heilig koor; 
Die 't edle roeping noemt, voor 't onderwijs te waken, 
En nimmer reiner vreugde of hooger heil kunt smaken, 
Dan waar gij 't jeugdig hoofd met d'eerelauwer tooit, 
En 't zaad van kunde en deugd als stofgoud om u strooit. 
U, wien 't belang der jeugd steeds werkzaam vond en vaardig; 
U, achtbaar Stadsbestuur, zelf d'eersten lauwer waardig; 
U, nooit van zorgen mat, van weldoen nimmer moê; 
U roep ik, edlen, u het driemaal welkom toe! 
 
Stijg op, mijn geest, stijg op! klinkt helder, doffe snaren! 
Tuigt, zangen, van den gloed, mij in de ziel gevaren! 
Wie, die de lier hanteert, vond immer voor zijn lied 
Een meer verheven stof, dan die ons feest mij biedt? 
Zwol immer, Phebus-zoou, van rijker zang uwe ader? 
Hier geldt het deugd en kunst en wetenschap te gader, 
En, waar het loflied ruischt, die edle trits ter eer, 
Daarop zien de Englen-zelv' met welgevallen neêr. 

{==767==} {>>pagina-aanduiding<<}

Dat voorregt smaakt gij niet, gij, fiere werelddwingren, 
Die om des vrijen hals uw ketenen mogt slingren; 
Die, bij het forsch geschal van Mavors' krijgstrompet, 
Alom het Iö hoort, waar ge uwen voetstap zet. 
Neen, Cesars! neen, uw feest moet bij het onze tanen! 
Gij jubelt, ja, maar ach! de menschlijkheid stort tranen; 
Uw lauwren zijn bevlekt; de radren van uw koets 
Gaan over lijken heen, doorwaden stroomen bloeds. 
Vrij volge 't blij triomf u na bij elke schrede; 
Maar in dat feestgejuil stemt nooit een Engel mede. 
Valsch is uw praal met krans, met purper, parels, goud: 
Bedwelmen moog zij 't brein, maar 't harte laat zij koud. 
Hier bannen wij dien tooi, dat armlijk slijk der aarde; 
Ons feest blinkt hel genoeg door aangeboren waarde. 
Wij hebben paarlen, ja, maar niet der golf ontleend - 
't Zijn kindertranen, hier door dankbaarheid geweend; 
Met purper pronken we ook en jonge lenterozen, 
Maar - op de kinderwang, die 't schoonst gevoel doet blozen; 
Wij strenglen om de kruin ook hier den lauwerkrans, 
Maar slechts door kunde en deugd verkrijgt hij gloed en glans; 
Ook hier wordt vreugdekreet en feestzang opgezonden, 
Maar 't is de lof van God, gevloeid uit kindermonden: 
O, beter, reiner zang klonk nimmer 't luchtruim door, 
En heel de Hemel-zelf neigt naar ons lied het oor! 
 
Gezegend vaderland! wat luisterrijke stralen 
Deed volksverlichting op uw' bodem nederdalen! 
Waar is die nare nacht van vuige onwetendheid, 
Die eens zijn somber floers hield over 't volk gespreid? 
Wat deed den digten mist des bijgeloofs verdwijnen, 
En 't Godlijk redelicht weêr in Gods schepsel schijnen? 
Waar zijn die dagen heen, toen 't arm, onwetend volk 
Den donder en d'orkaan eerbiedigde, als de tolk 
Eens grammen Gods, die zich op 't zondig menschdom wreekte; 
Toen 't voor den gouden glans van 't noorderlicht verbleekte, 
En in kometen niets dan onheilsboden zag? 
God lof! die nevel scheurde, - ons licht een heldre dag; 
De domheid mist haar' troon, het bijgeloof zijn' wortel. 
Gij, Onderwijs! gij sloegt die helleteelt te mortel. 
In 't jeugdig hart en brein werpt gij het edelst zaad, 
En kweekt het ijvrig aan en veiligt het voor kwaad. 
Gij huldigt d'adeldom, den stervling aangeboren, 
En allen, arm of rijk, ontsluit gij uw trezoren, 

{==768==} {>>pagina-aanduiding<<}

En allen deelt gij meê van d'onwaardeerbren schat, 
Dien nooit de mot doorknaagt, waar nimmer roest op vat. 
Gij leert den mensch voor niets, dan voor de misdaad, vreezen, 
En zelfs in 't bliksemvuur Gods liefde en wijsheid lezen. 
Gij strooit hem bloemen voor op 't doornig pad der aard', 
Leidt tot zijn doel hem op, maakt hem zijn' Schepper waard! 
 
Juich, Holland! praal en juich; wees op uw' schat hoogmoedig! 
Waardeer haar hoog, de bron, die, mild en overvloedig, 
Met vruchtbaarmakend vocht alom uw' bodem drenkt, 
En u een' rijken oogst van de eêlste vruchten schenkt! 
Laat elders weêr, helaas! het rijk der domheid razen, 
Houd gij aan 't goede u vast; veracht dat ras van dwazen, 
Dat, in zijn' euvelmoed en blinde razernij, 
't Weldadigst licht verschopt, met wet en troon daarbij! 
Sluit, duisterlingen! sluit voor 't zonnelicht uwe oogen; 
Laat (duldt gij 't, groote God?) de rijkste bron verdroogen; 
Zinkt in den nacht terug, waarvoor ik ijs en gruw - 
Maar, Holland! land des lichts! die smet kleev' nooit op u! 
Kweek gij verlichting aan: dat zal uw grootheid staven! 
Wat brengt de domheid voort? Niets, dan een horde slaven, 
Het werktuig in de hand des drijvers, die hen leidt, 
Verachtelijk geboefte in 't rijk der zeedlijkheid. 
Gij, Hemeldochter! die uw' tempel hier ziet pralen, 
Die hier door oud en jong den cijns u ziet betalen, 
Gij bindt geheel een volk aan orde, pligt en wet; 
Door u staan hier en troon en altaar onverlet. 
Gij, Onderwijs! leert Vorst en vaderland beminnen; 
Reeds vroeg slaat gij die vonk in 's knaapjes ziel en zinnen; 
Gij doet den jongling 't oog in 's lands geschiedrol slaan, 
En wijst hem Hollands roem, Oranje's deugden aan. 
Zóó weet gij d'onderdaan aan zijnen Vorst te boeijen; 
Zóó doet gij hoofd en hart voor ware vrijheid gloeijen; 
Zóó zijt ge, o Onderwijs! een parel aan de kroon, 
Een hechte steunpilaar van Koning Willem's troon! 
 
Treedt voort dan op de baan, zoo roemvoel ingeslagen, 
Gij allen, wien, met mij, de taak werd opgedragen, 
De grootsche en edle taak: het onderwijs der jeugd! 
Eens leidt die baan gewis tot 's volks geluk en deugd. 
Ja, kweeken wij haar aan, de teelt, die Holland baarde, 
En waar de vreemdling zelfs bewonderend op staarde! 
Geheiligd zij ons al, wat haren groei vermeêrt - 
Gehaat, gevloekt de rups, die haren wasdom deert! 

{==769==} {>>pagina-aanduiding<<}

Ons aller pogen zij door wijsheid voorgeschreven! 
Beschamen wij de blaam, door nijd ons aangewreven, 
Als brak het onderwijs 't maatschappelijk verband, 
En rukte 't waanwijs volk uit zijn beroep of stand! 
Volharden we in den strijd met domheid en vooroordeel: 
Ons zal de zege zijn, en 't vaderland het voordeel! 
En gij, die 't waakzaam oog op onzen arbeid slaat, 
Steunt onze zwakke kracht, schraagt ons met raad en daad! 
Zoo zullen wij, vereend, het schoonst gebouw voltrekken, 
En Holland zal Euroop ten leerrijk voorbeeld strekken. 
 
Wat uitzigt! welk een hoop! wat bron van vreugde en heil! 
Wie onzer heeft daarvoor niet alles, alles veil? 
Gij, Ouders! gij gewis wijdt liefst uwe offeranden 
Aan 't outer, opgerigt voor uwe liefdepanden; 
O, brengt ze, plengt ze, en mengt ze met onze offers zaam: 
Dan, dan eerst wordt haar geur den Hemel aangenaam! 
 
Dat uitzigt en die hoop, de wenschen, die wij slaken, 
Gij kunt die, wakkre Jeugd! gij zult die waarheid maken! 
O groote Kindervriend! sta Gij hun pogen bij, 
Bevrijd hun hoofd en hart voor elke slavernij! 
Leer ons, in hun belang, met wijze liefde handlen; 
Leer hun, aan onze hand, gewillig voort te wandlen; 
Wees gij hun verdre gids op 's levens glibberbaan: 
Dan landen ze eens gewis bij U, daar boven, aan! - 
Ons kroost gezaligd...... God! waar voert die beê mij henen? 
'k Zie tempel, feest noch jeugd; 't is all' voor mij verdwenen; 
Ginds, ginds, ver boven de aard', aan 's Hemels hoogsten trans, 
Aanschouw ik Jezus zelf! Hij strengelt, Hij! den krans, 
Het eereloof der deugd om 't hoofd van onze telgen; 
'k Zie uit de volle bron der zaligheid hen zwelgen; 
Ik hoor hunn' strijd op aard' door d' Englenrei geroemd, 
En mij, hunn' leidsman, mij ook in dat koor genoemd!...... 
Wat denkbeeld! Ik verstom - ik duizel! - Zwijgt, mijn zangen! 
Gij, lieve Jeugd! gij moogt mijn' zwakken toon vervangen; 
Heft gij uw liedren aan tot lof van God den Heer: 
Verrukking boeit mijn tong; ik leg het speeltuig neêr. 





{==770==} {>>pagina-aanduiding<<}

Janmaat.


Een barsch gezigt, een fiere blik, 
Een vlammend oog, der Belgen schrik, 
Een open borst, meest ruig begroeid, 
Waar liefde voor zijn land in gloeit, 
Beprikt met vlammend hart en pijl, 
En in de forsche vuist een bijl; 
Een schuinsche sneê door 't aangezigt, 
Zoo hoekig als een bliksemschicht; 
Gespierd van arm en vlug ter been, 
Snel als de wind van lijf en leên; 
Besmeerd met teer, bemorst met pek, - 
Is Janmaat's beeld op 't oorlogsdek. 
 
Een tanig vel vol zonnebrand. 
Een ronde hoed met breeden rand, 
Een wijde broek, een losse das, 
Zoo kleurig als er ooit een was; 
Een knoopig buis, een strepig hemd, 
Dat nergens om zijn leden klemt; 
Een linker buiszak met een flesch, 
Een regter broekzak met een mes, 
Geen andre wapens, niet meer vracht, 
Volmaken Janmaat's kleederdragt. 
 
Herkent ge, o Belgen! Janmaat's beeld? 
't Is de echte Watergeuzen-teelt! 
Zijne oogen rollen vonklend rond; 
Hij fronst de wenkbraauw, en zijn mond 
Bromt momplend een' geduchten vloek, 
Bij 't zien van 't Belgisch oproerdoek; 
Maar tevens juicht hij: 't eigen boord 
Voert hooger Hollands kleuren voort, 
En, 't oog op Hollands vlag gevest, 
Zingt hij dit lied voor Antwerps vest: (*) 
‘De drie kleuren. 
Roode, witte, blaauwe kleuren 
Schittren aan den horizont, 
Waaijen, als met ambergeuren, 
Hollands roem langs 't wereldrond. 

{==771==} {>>pagina-aanduiding<<}

Roode, witte, blaauwe kleuren, 
Hollands onbesmette vlag! 
'k Mag uw glorie weêr bespeuren; 
Rein nog wappert ge op deez' dag. 
 
Roode, witte, blaauwe kleuren, 
Waar we uw kronkels wenden zien, 
Wat er immer mogt gebeuren, 
Steeds mogt ge eer en roem ons biên. 
 
Roode, witte, blaauwe kleuren, 
Vlag, waar nog geen smet op kleeft! 
Wie het waagt, u af te scheuren, 
Doet het slechts terwijl hij sneeft. 
 
Roode, witte, blaauwe kleuren, 
Onvolprezen roemrijk doek! 
Wie u door het slijk wil sleuren, 
Koopt den dood met onzen vloek. 
 
Roode, witte, blaauwe kleuren, 
Waait dan uit, waait uit in 't rond! 
Eer we, o vlag! uw' roem verbeuren, 
Vliegen we op, of gaan te grond! 
 
Heft dan 't hoofd op, wakkre zonen 
Van de zee! 
Holland mogt het zwaard weêr toonen, 
Scherp van sneê. 
Ongestraft werd nooit beleedigd 
Hollands vlag, 
Die zich nimmer onverdedigd 
Strijken zag. 
Roemvol wapperden haar kleuren 
Over de aard'; 
Steeds bleef zij, wat mogt gebeuren, 
Rein bewaard. 
Roemvol waait ze op zee en stroomen, 
Zonder smet; 
Roemvol is ze aan Scheldes zoomen 
Neêrgezet. 
Zij ontkronkelde er haar vouwen, 
Aan ons boord, 
Bij het dondren der kartouwen, 
Ongestoord. 

{==772==} {>>pagina-aanduiding<<}

Ziet, zij waait nog van de wallen 
Van 't kasteel; 
Nimmer, nimmer zal zij vallen 
Hun ten deel. 
Hijscht ze dan van schip en veste 
Hoog in top! 
Ja! wij vliegen eer ten leste 
Met haar op; 
Ja! van Speyk, in damp bedolven, 
Volgen we eer; 
Eerder zinken we in de golven 
Met haar neêr; 
Eer men hier, door muiters handen, 
Hollands vlag, 
De eer der vaderlandsche stranden, 
Strijken zag. 
Dat we uw driekleur dan bespeuren 
Hooger op! 
Hijscht ze met de oranjekleuren 
Hoog in top!’ 
 
Zoo zong de zeeman - langs het ruim 
Der Schelde kaatst zijn lied door 't schuim, 
Dat om den steven bruist en spat, 
En 't oorlogsboord met spijt omvat. 
Nu zwijgt hij, stampt den forschen voet 
Op 't planken dek, en zwaait den hoed. 
Een hoera! rolt uit aller mond; 
Oranje boven! klinkt in 't rond. 
Tot slot wenscht Janmaat, forsch en fel, 
Nog al de muiters in de hel! 
 
F.W.C. 







Wouter, of de strijd voor het vaderland.


Nog streed men in ons vaderland 
Dien onvergeetb'ren strijd; 
Den strijd, in ieders borst ontbrand, 
Dat vaderland gewijd. 
 
Nog streed men, schoon een halve eeuw 
Deez' veete had gewoed; 
Ter zee blonk reeds de Waterleeuw, 
Op 't veld Prins Maurits' moed. 
 
Reeds was ook Amsterdam door magt 
Zoowel als trouw vermaard; 
Reeds had het helden voortgebragt, 
's Lands vrijheid alles waard. 

{==773==} {>>pagina-aanduiding<<}

Ook Wouter in deez' grootsche vest 
Sloeg 't harte meê zoo fier; 
Zijn bloed was meê voor 't land ten best', 
Oranje zijn banier. 
 
Doch Wouter's moeder, bang van hart, 
Kreet, met een smeekend oog: 
‘Neen, Wouter, niet den dood getart, 
Wie dien ook tarten moog'! 
 
Waarom het moordtuig toch gesnoerd 
Om uwe ranke leên? 
Waarom de zorgen niet gevoerd 
Voor God in smeekgebeên? 
 
Want God, de God van Nederland, 
Is krachtig en vol magt; 
Hij redt ligt, door zijn sterke hand, 
Dit zondige geslacht.’ - 
 
‘Een Vlaam moog' bidden,’ roept de held, 
‘Ja bidden op zijn kniên, 
Als ik er een' heb neêrgeveld, 
Zijn levensrest te ontzien!’ 
 
De vader, schoon in 't hart verheugd 
Om deze taal, zoo stout, 
Ziet echter gaarne krijgsmansdeugd 
Op 's Heeren vrees gebouwd. 
 
‘'k Roem,’ sprak hij, ‘Wouter, uwen moed; 
Maar, biddend zich geschaard 
Bij Maurits' fieren leeuwenstoet, 
Is Willem's zonen waard.’ 
 
Zoo sprak deez' brave, jong van hart, 
Schoon zilvergrijs van kruin; 
Hij had meê 't Spaansch geweld getart, 
Bij 't Mannenpad, in 't duin. 
 
Hij had meê Leydens vest verweerd 
Met onbezweken vuist; 
Hij had meê 't Spaansche rot gekeerd, 
En Hollands boei vergruisd. 
 
‘Kom, moeder, toon uw Hollandsch bloed! 
Die tranenvloed bedaar'! 
Is 't scheiden bang, 't is dubbel zoet, 
Het weêrzien na 't gevaar. 

{==774==} {>>pagina-aanduiding<<}

Kom, moeder, haal mij 't blank rapier; 
't Is vrij van elke smet! 
Kom, moeder, haal het fluks ons hier; 
't Zij voor den zoon gewet!’ 
 
Zij haalt het zuchtend, bang te moê; 
Hij gordt het om zijn leên, 
En kust en wenkt hun 't afscheid toe, 
En ijlt naar 't leger heen. 
 
Doch moeders oog weent enkel niet; 
Ook Wouter's kloppend hart 
Voelt, daar hij 't dierbaarste achterliet, 
Een nooit gekende smart. 
 
Niet enkel parelde op zijn wang 
Een traan uit moeders oog; 
Ook Adelheid viel 't scheiden bang, 
Dat zwaar bij Wouter woog. 
 
Deze Adelheid, der maagden eer, 
Was niet slechts teêr en schoon, 
Maar blonk door deugd oneindig meer, 
Ja was haars vaders kroon. 
 
Hoe vurig mint niet Wouter haar! 
Hoe teeder mint zij hem! 
Dan, ach! de wensch van 't lieve paar 
Streed met haars vaders stem. 
 
Door 't immer woedende oorlogsvuur 
Verjaagd van 't Vlaamsche strand, 
Is 't hart hem kloppende op den duur 
Voor 't oude vaderland. 
 
Zijn zoon dient in Albertus' heer; 
Zijn dochter mint een Geus..... 
In 't klooster sluit hij haar veeleer, 
Dan 't dulden van die keus! 
 
Hij vloekte dus ook Wouter's daad 
Met schamp'ren, bitt'ren hoon: 
‘Voorwaar, wie niet al strijden gaat; 
Het pantser staat hem schoon!’ 
 
Doch Wouter, wat hem prange of pijn', 
Zijn doel is edel, stout; 
Zijn arm zal 't land ten dienste zijn, 
Zijn zaak zij God betrouwd! 

{==775==} {>>pagina-aanduiding<<}

Hoe vurig zwelt des jong'lings borst, 
Bij 't nad'ren van het heer, 
Dat Spanjes moedwil heeft geschorst, 
Gebreideld keer op keer! 
 
Nog hooger stijgt zijn fiere moed, 
Als hij zich ziet geschaard 
Bij d' eigen ed'len heldenstoet, 
Bewonderd door heel de aard'. 
 
Bij d' aanval is hij steeds vooraan, 
Het laatst zwaait hij de kling; 
Schoon veel, acht hij nog niets gedaan, 
Zijn grootsch bestaan gering. 
 
Bij Nieuwpoort velt zijn heldenzwaard 
De koenste krijgers neêr; 
Maar grooter roem blijft hem bespaard, 
't Betoon van krijgsmanseer. 
 
Reeds schonk held Maurits' kloek beleid 
De zege aan 't Hollandsch heer; 
Reeds blikt men, na den stoutsten strijd, 
Op zijn trofeën neêr. 
 
Een enk'le drom strijdt nog in 't veld 
Met dubb'len wederstand; 
Dra is ook Wouter toegesneld, 
Het zwaard in de ijz'ren hand. 
 
Een Vlaming ligt daar overmand; 
Geen beê schenkt hem genâ; 
Gewond, bedreigd aan allen kant, 
Wacht hem de dood weldra. 
 
Doch Wouter ziet naauw zijnen nood, 
Of 't roert zijn edel hart: 
Neen,’ roept hij, ‘brengt geen' held ter dood, 
Die hem zoo moedig tart!’ 
 
Hij dringt zich in den woesten kring 
En weert hun speren af, 
En acht het grootst gevaar gering, 
Tot hij hem 't leven gaf. 
 
Reeds stort de Ridder van zijn ros 
Aamechtig op den grond..... 
Dra maakt hij helm en pantser los, 
Ter pleging zijner wond. 

{==776==} {>>pagina-aanduiding<<}

Hij voert hem spoedig uit den strijd 
Naar de eigen legertent; 
De hulp, hem daar door kunst gewijd, 
Heeft dra 't gevaar gewend. 
 
Hoe ruim ziet hij zijn zorg beloond, 
Als, van zijn wond hersteld, 
De Vlaming hem zijn' dank betoont 
En rang en naam hem meldt! 
 
De broeder van zijne Adelheid 
Dankt hem zijn lijfsbehoud; 
Dit schoone loon, na dapp'ren strijd, 
Was zijner deugd betrouwd. 
 
Weldra gloeit nu ook beider hart 
Van 't warmste vriendschapsvuur; 
Zij deelen verder zorg en smart, 
Trouwhartig, op den duur. 
 
En eind'lijk keert ook Wouter weêr 
Naar de ouderlijke stad, 
Bekroond met al de krijgsmanseer, 
Die hij verworven had. 
 
En juichend wordt hij ingehaald 
Door vriend en maag te zaam, 
Daar Adelheid zijn trouw betaalt 
Bij 't staam'len van zijn' naam. 
 
Hij geeft, in 't harte diep geroerd, 
Den zoon zijn' vader weêr; 
En deze, door zijn deugd vervoerd, 
Roemt mede Wouter's eer. 
 
Zijn dank is Adelheide's hand, 
Zijn loon het zaligst lot, 
Na 't strijden voor zijn vaderland, 
Zijne Adelheide, en God. 


Amsterdam, Oct. 1831.


k.j. van hombroek.

No. XIV. Meng. bl. 688. reg. 4. leze men aldus:
Regtera stoppero deinceps munita sit handa;
No. XV. - bl. 719. reg. 4 v. o. lees: bij het besef, enz.



(*) Hier schijnt, in het tweede gedeelte van den volzin, gevaar loopt, of iets dergelijks, te ontbreken. Redact.

(*) Na het mondgesprek met cajetanus beriep luther zich a Papa male informato ad Papam melius informandum (van den kwalijk onderrigten op den beter te onderrigten Paus). Zoo weinig dacht hij er toen aan, om een van Rome afgescheiden Kerkgenootschap op te rigten.

(*) Augustinus schreef ergens: Qui te creavit sine te, non te servabit sine te? ‘Die u zonder u heeft geschapen, zal die u niet zonder u (zonder uw toedoen) behouden, of zalig maken?’

(*) Godgeleerde Bijdragen, 1828. bl. 85.

(*) Bij verstolk van soelen leze men: Minister van Buiten- in stede van Binnenlandsche Zaken.

(*) Rec. maakt hier den Dichter w. van walré inderdaad een streelend compliment. - Redact.

(*) De Redacteur der Vaderlandsche Letteroefeningen, die niet gedacht had noodig te hebben zulks te verklaren, vleit zich, dat er, na het lezen van deze scherts des Heeren immerzeel, wel bij niemand der Lezeren, die scherts verstaat, eenige twijfel meer zal kunnen overblijven, om ook de bedoelde Recensie als scherts op te vatten. De Dichter schertste, in een quasi-Lofdicht, met de Belgische Vrijheid; de Recensent desgelijks, door die scherts naar de letter op te nemen; gelijk eerstgemelde nu weder schertsend laatstgenoemden hekelt, door zijne quasi-defensie van België vol te houden. Wien de zaak nu nog niet klaar mogt zijn, dien blijve zij duister!

(*) Zie Lett. voor 1813. D. I. bl. 561 env. 1817. bl. 1 env. 1821. bl. 93 env.

(†) Relandi Palaestina, Lib. III. p. 626, 627.

(*) Wij vertrouwen, aan onze lezers, en bezitters van de eerste en tweede uitgave, geene ondienst te zullen doen, met de bedoelde drukfouten, aan beide gemeen, hier aan te wijzen, en, tot onderscheiding, de letters a en b daarbij te voegen voor de bladzijden:

{== afbeelding 
	
==} {>>afbeelding<<}
    


(†) Op bl. XXIV moet in noot (1) bijgevoegd worden bl. 352-413. De aanhaling van bl. 111-286 is verkeerdelijk geplaatst in reg. 1 van deze bl. XXIV; zij wijst, namelijk, op het ingelaschte stuk: Over den geest der Leere van Jezus. Wederom, in de noot onder bl. 96 en 97 vindt men de letters Schr. en Vert. geplaatst, als ware dezelve gedeeltelijk uit de pen des laatsten gevloeid. Intusschen is zij geheel van hesz, en gezegde aanwijzende letters zijn geheel te onpas.

(*) Van Germanismen, die wij in de Groninger uitgave ontmoet hadden, vindt men iets in de Lett. voor 1817. bl. 4. In deze, de Overijsselsche, lezen wij daarenboven de volgende meer aanstootelijke voor het Nederlandsch gehoor: bl. 104. reg. 1 van ond. nevendenkbeelden; bl. 292. reg. 14 en 15. wonderzuchtige menschen en wonderman; bl. 348. reg. 8. zich nederlaten tot voetwasschen, en wat dies meer zij van het uitheemsch taaleigen.

(*) Dat wij andermaal op dit dichtstuk terugkomen, vinde zijne verschooning in de inleiding dezer zaamgevatte beschouwing. Redact.

(*) Zij beminde othello, omdat hij wist te vertellen

Of hair-breadth 'scapes in th' imminent deadly breach, 
Of being taken by the insolent foe, 
 
And with it all my travels history, 
And of the Canibals, that each other eat. - 
 
othello, Act. I. Sc. 8. 




(*) Vergelijk Lettre à M. abel-rémusat sur la nature des formes grammaticales en géneral et sur le génie de la langue Chinoise en particulier, par M. g. de humboldt. Paris, 1827.

(*) Over de gelijkenis naat uitstaande afbeeldsels valt hier niet te twisten, daar die kopijen zelve, helaas! geen oorspronkelijk hebben.

(*) Zij was toen meer bepaald en onzes inziens beter gesteld, daar in het eerste punt bij het woord koortsen de adjectiva of bijvoegelijke naamwoorden ‘zuivere enkelvoudige’ gevoegd waren; althans zoo wij ons wèl herinneren.

(*) Zie Voorrede, bl. X:

Mij leez' de jongeling, wien Amors pijltjen griefde; 
Mij 't lieve maagdelijn, door 't zoet der min bekoord; 
Mij al wat Dichtkunst aâmt en teederheid en liefde: - 
Geen wrevlig recensent of lieden van dat soort! 




(*) Schilter, Institut. Juris Canonici, ex ed. boehmeri, p. 142.

(*) Op verzoek des geachten Leeraars, voegt de Redacteur hier nevens, dat er in de onderstreepte woorden op bl. 22 en 23 eene misstelling plaats heeft, als welke in eene noot onder den tekst behoorden te staan.

(*) Deugd of dapperheid ook in den vijand te prijzen is.

(*) Ep. 65. 1: De taal stemme overeen met het leven.

(*) Rom. VIII:4. - Wat men door het vervullen van het regt der wet verstaan moet, blijkt duidelijk genoeg uit de bijgevoegde woorden: die niet naar den vleesche, maar naar den geest wandelen. - Rec.

(*) Dewijl gij mij zulk eene wonde hebt toegebragt, Met het voornemen om mij den dood te berokkenen, -

(*) De Redacteur had, bij het ontvangen van het boven vermelde dichtstukje, de Nagelaten Gedichten van nieuwland niet bij de hand, en kon ook waarlijk niet vermoeden, dat de inzender deze tot driewerf uitgegevene stukken niet zou hebben nageslagen, bevorens dat stukje, als ongedrukt, ter plaatsing aan te bieden.

(*) Wij danken aan dezen Dichter (zie No. 30 van den Letterbode voor dit jaar) regels als deze:

Ergo sordescunt Latiae sine vindice Musae. 
Aut pudor Ausoniam sit feriisse lyram? 
Quaeque tulit summos coelesti hac arte magistros 
Patria nunc tantis nostra carebit bonis? 
Sunt, ô sunt certe, quîs Romula carmina cordi: 
Ast horum semper Musa tacebit iners? 
Non sinat hoc Phoebus! 


Ook wij zeggen: non sinat!!

(*) Agathon, bl. 7.

(†) Volgens plato's Phaedrus.

(*) Rec. weet niet, of er eene derde uitgave van het werk van decandolle bestaat. De tweede uitgave, die hij voor zich heeft, is van het jaar 1816, hetwelk ook bij de opgegevene vraag vermeld is; zoodat hij denkt, dat bij het programma in dit opzigt een misslag is begaan.

(*) De Dichter verontschuldigt zich, in zijne noodzakekelijke aanteekening, over deze inkorting van eene maand tot één' dag, deels met de aanmerking, dat alzoo de eenheid van tijd wordt bewaard, deels met het voorbeeld van tollens, die ook, in het belang van zijn gedicht, den tijd tot negen dagen heeft ingekort. Rec. oordeelt dit eene geoorloofde licentia poetica.

(*) Welligt zou men, tot verdediging der aan maria toegewezene rol, kunnen aanmerken, dat het eene Hollandsche en niet eene Italiaansche vrouw is en men van haar dus zoo geene wanhopige stappen of gewaagde ondernemingen wachten kon. Jacoba was in hare legertent zoo gemakkelijk niet te naderen; en hoe zou maria, na het voorgevallene met kijfhoek, nu het reeds diep in den nacht was, den weg hebben kunnen vinden en durven doordringen, en wat gevolg was er te hopen, al had zij de Gravin uit haren slaap NB. weten te wekken? Men dringt toch niet des nachts bij de Vorsten door, om genade voor een' veroordeelden te vragen. Ook was het
denkbeeld, om jacoba te voet te vallen, zoo eenvoudig niet: immers er lag eene reis, gedurende den nacht of laten avond, in opgesloten, en dat voor eene vrouw, in een' tijd van burgeroorlog! Onder het geleide van den geestelijke kon zoo iets ondernomen worden; maar dat dit alles in een oogenblik van verbijstering aan de bedrukte vrouw zoo niet inviel, is mogelijk zeer natuurlijk. Het karakter van dien geestelijke was niet slecht. Hij had het wél voor, maar was in zijnen ijver voor zijne vrienden niet kiesch genoeg in de middelen. Hij zelf zegt: Ik dwaal ter goeder trouwe, indien ik waarlijk dwaal. Dwaalt hij (beiling), gelijk ik denk, dan is zijn dwaling edel, enz. (bl. 40.) Aant. van den Redacteur op deze van elders ingezondene Recensie.

(*) Op het oogenblik vernemen wij, dat er eene Commissie benoemd is, om de ziekte in Berlijn te onderzoeken, bestaande uit de Heeren hendriks, beckers en arntzenius. Wij hopen, dat deze keuze aan de verwachting zal beantwoorden; maar vragen, of het niet gebleken is, dat de ziekte in verschillende landen, die zij doortrok, groote wijzigingen heeft ondergaan, die eene andere behandeling vorderde; men leze en vergelijke de berigten uit Orenburg, Moscou, Weenen, Berlijn enz., en of zij dus niet, in ons Vaderland uitbrekende, den geoefenden praktischen blik van bevoegde, kundige, onbevooroordeelde en ervarene Artsen zal vorderen, om naar haren aard gekend en behandeld te worden. De studie eener Epidemie, en vooral eener zoodanige, als waarvan wij spreken, is een werk, alleen toe te betrouwen aan mannen van de eerste praktikale talenten, die, bekend met den ganschen omvang der praktische wetenschap, hun leven in de studie en praktijk der Geneeskunde hebben doorgebragt.

(*) Uitgesproken 17 Oct. 1830.

(*) Zie e.m. engelberts, Verdediging van de Eer der Hollandsche Natie, bladz. 58, 59 en 60 van den tweeden druk.

(*) Thans is de stand van zaken, door de wapenschorsing en de tusschenkomst van vreemde Mogendheden, wel eenigermate veranderd; maar wie ziet echter niet, dat dit nog heden waarheid blijft, en misschien nog lang zal blijven!!!

(*) Toen stond de potter met de zijnen nog aan het hoofd der muiters.

(*) Keizer tiberius leefde soms als verscholen op het woeste eilandje Capri, op de kust van Napels.

(*) Bijaldi en wij hier geene werkelijk gebeurde daadzaak, door onderscheidene Engelsche nieuwspapieren vermeld, voor ons hadden, zouden wij in verzoeking geraken, om aan eene soort van profetische allegorie te denken, door den sluwen Brit op Holland en België toegepast. Die schijnbaar toevallige aanlelding; die dappere Leeuw, door twee Tijgers (twee tegen één, of ook der Franschen tijgerhulp) bestookt; die wederzijdsche verbittering; die razende Tijgerin
(beeld van Belgische Furiën); dat vechten op leven en dood; die algemeene onrust en woeling; dat woedend streven der magtige rusteloozen naar deelgenootschap; die angst en vrees der zwakken en vreedzamen; die gloeijende staven eindelijk, met welke andere, vreemde Magt den strijd, ten laatste, gewelddadig beslist..... Moge het uiteinde van denzelven, de reddelooze toestand van den fieren Leeuw, door zoo vele, verklaarde zoo wel als bedekte, vijanden belaagd, bij de uitkomst blijken even ongegrond te zijn, als de gansche zinspeling zeker bloot toevallig is! - Redact.

(*) Het overblijfsel des jeugdigen helds is, met krijgseer, te Vlissingen, ten grave gedaald, en rust daar naast het stof van Neêrlands roemruchtigste Scheepsbevelhebbers.

(*) Tacitus, Romeinsche Geschiedenissen, 5de Boek.

(*) Proeve van het Ontwerp tot scheiding der Rivier de Waal en Boven-Maas, bladz. 84.

(*) Schatkamer der Nederlandsche Oudheden, bladz, 331.

(*) Het is genoegzaam bekend, dat de Waal eerst na de inbraak van den Zuid-Hollandschen Waard is vermogend geworden.

(*) Zij heeft het echter niet verder mogen brengen, dan tot aan het 85ste jaar. - Vert.

(*) Dit werk ziet thans reeds werkelijk het licht, alsmede den labruyère des Valets, Laquais, Servantes etc., gelijk ook: Le dernier Voyage de nelgis, ou Mémoires d'un Vieillard, voor ouden van dagen en kranken. - Vert.

(*) Voorgedragen in de Hollandsche Maatschappij, Afd. Amsterdam.

(*) Laatstelijk voorgelezen in het Rotterdamsche Departement der Maatschappij: tot nut van 't algemeen, den 29 Dec. 1830.

(*) Van waar de geëerde Steller deze meening ontleend hebbe, is mij niet gebleken. Ziet het, gelijk ik gisse, op de opening der Schelde, dan is die weigering, door het onvervuld laten der den Belgen gestelde voorwaarden, wel geregtvaardigd! Redact.

(*) Wij vertrouwen, dat de nadenkende, schoon ook, met mij, van den Schrijver verschillende Lezer ons daarvoor thans wel geenen dank zou weten. Redact.

(*) Geschichte der alten und neuen Literatur, II Th.S. 252.

(†) Geschichte der komischen Literatur, III B.S. 556-593. IV B.S. 332-346.

(‡) Resumé de l'Hist. de la Litterature Allemande, p. 224.

(§) In zijne Batavian Anthology, en Sketch of the Language and Literature of Holland.


Onder die Duitschers, welke onze taal kenden en hoogschatteden, behooren opitz, welke aan de Hollandsche Dichters zijne vorming heeft te danken; morhoff, klopstock, hoffham, die zelfs bij voorkeur dichtstukken in Hollandsche verzen vervaardigde; en de tegenwoordige beroemde boekenkenner ebert.

(**) [Deze erkentenis, welke wij ten volle beamen, bevestigt en versterkt niet weinig des Stellers bewering. Redact.]

(*) Overtuigend heeft de geleerde schlegel, in het boven aangehaalde werk, I Th.S. 263, het nadeel aangetoond van de gewoonte, om in eene doode taal te schrijven, en in het II Th.S. 51. het nuttige van het gebruik der landstaal aangewezen. Men vergelijke hiermede bowring's Sketch, p. 11.

(*) Laatst voorgedragen, 10 Febr. 1831, in Felix Meritis.

(*) Voorgedragen in het Middelburgsch Departement der Maatschappij: tot nut van 't algemeen, na de uitreiking van Eereblijken, op den 10den van Wintermaand 1830.

(*) Als Bijdrage voorgelezen te Gouda, in de Afdeeling der Maatschappij: tot nut van 't algemeen, den 25sten Januarij 1831.

(*) Een achtingwaardig, vlug en welbespraakt burger dezer stad.

(*) Subintell. pyrio.

(*) Men zou hiertegen kunnen aanmerken, dat in den laatsten tijd goudklompen van 16 tot 25 pond in het Kaukasische gebergte zijn opgegraven. Doch, daar dit gebergte niet verre van den noorder-keerkring ligt, schijnt juist deze omstandigheid eerder voor, dan tegen de onderstelling te pleiten.

(*) Gedicht Nov. of Dec. 1830. Redact.

(*) Een uittreksel uit dezen brief is medegedeeld in den Alg. Konst- en Letterbode van 7 Jan. 1831.

(*) Naam der plaats, waar het verhaalde gebeurde.

(*) Voorgelezen op den 9 Februarij 1831.

(*) In den King Lear van shakespeare.

(†) In den Don Carlos van
schiller.

(‡) In de Phedra van racine.

(*) Ik houde het in 't algemeen met de waardigheid der Geneeskundigen weinig overeenkomstig, om zich met zoogenoemde arcana bezig te houden. Daarom heb ik zelf in mijne Voorrede voor het stukje van den Hoogl. chelius gezegd, ‘dat het mij naauwelijks vergund was melding te maken van de methode van Dr. gireaudeau de st. gervais, dewijl hij van de bestanddeelen zijner plantenmiddelen een volstrekt geheim maakt.’

(†) Waarom dan deze goede gevolgen der kuur ook niet veel toegeschreven aan den Salsaparillen-drank en de purgeermiddelen, die tevens bij het Dec. Zittmanni toegediend worden? Immers, alles moet hier tot dezelfde uitkomst leiden.

(*) Zou het echter niet van gezonden zin ontbloot zijn, als men zeide, dat veel van de goede uitwerkselen der aderlating en der afleidende prikkels op het darmkanaal en de huid enz., tegen Phrenitis aangewend, waarschijnlijk afhing van het strenge dieet, dat bij het gebruik dezer middelen tevens wordt aanbevolen? Niemand zal echter ontkennen, dat hier een strenge leefregel zeer voordeelig en allernoodzakelijkst is; ja, een misslag in denzelven zou hier van oneindig nadeeliger (soms doodelijke) gevolgen zijn, dan bij het gebruik van het Dec. Zittmanni. Het inachtnemen van een' gepasten eet- en leefregel maakt niet meer een wezenlijk gedeelte uit van de behandeling met het Dec. Zittmanni, dan van de ontstekingwerende behandeling.

(*) Men zie hieromtrent vooral de belangrijke waarnemingen, door chelius zelven in zijn stukje medegedeeld, als ook hetgene theden van de goede uitwerkselen dezer kuur meldt, in zijne Neue Bemerk. u. Erfahr. III Theil, S. 11 enz. (Berl. u. Leipz. 1795.) Zeer belangrijke waarnemingen van gelijken aard zijn bekend aan velen onzer kunstgenooten, die de Klinische School voor de Heelkunde alhier van tijd tot tijd frequenteren.

(†) Zie de Heidelb. Klinische Annalen, Band VI, Heft 3. 1830.

(*) Viertal regels uit het gedicht van withuys: De Hollandsche Vlag. - B.

(*) Hoewel de Dichter hier eene waarheid verkondigt, en ook de heldendeugd, enkel uit eerbejag betoond, haar loon weg heeft, verblijden wij ons regt hartelijk, dat den dapperen hobeyn, sedert, het verschuldigde eerbewijs niet ontgaan is. - Redact.

(*) Zie Staatscourant van 15 April II.

(*) De wijze van toediening dezes middels door theden is naderhand door dzondi eenigzins veranderd; doch ook de methode van dezen laatsten is er nog verre af van in alle gevallen te slagen.

(*) Op. cit. p. 8.

(*) In één geval slechts heeft theden evenmin door het Dec. Zittm., als door eenig ander middel, kunnen slagen.

(*) P.O.C. Vorsselman de Heer, L. Metman en A.C.G. Suerman, Candidaten.

(*) Hetzelve bestond in eene tabaksdoos van schildpad, met eene gouden plaat, aan ieder hunner. Een kort opschrift vermeldt, aan wien, door wie, en wanneer het gegeven is.

(*) Deze dichtregelen werden voorafgegaan van eene Redevoering des Heeren Mr. koetsveld van ankeren, welke de Doodstraf ten onderwerp had.

(*) Algemeen bekend als den Uitvinder der Slangbrandspuit.

(*) Men zie hierover h. muntinghe, Geschiedenis der Menschheid naar den Bijbel, Iste D. 32-52. IIde D. bl. 120 volg.; alsmede goguet, de l'origine des Sciences etc. Tom. II. pag. 329-334.

(*) Zie goguet, de l'origine etc. Tom. I. pag. 159-162.

(*) Ovid. Metamorph. Lib. I. vs. 132.

(*) Eene herhaalde, vereerende uitnoodiging zoo wel, als de algemeene belangstelling, zijn oorzaak der ongewone plaatsing van dit Verslag, met weglating alleen, ter noodwendige bekorting, van eenige bijzonderheden, de waardige Leermeesters van den hout, hinse, slot en christiaans betreffende, als van tijdelijk en min algemeen belang. Mag hetzelve iets bijdragen ter meerdere waardering eener instelling, welke zoo veel toebrengt tot bevordering van volksrust en volksheil in ons vaderland, dan zal het doel dezer mededeeling bereikt zijn. - H.H.K.

(*) De Wel Eerw. c.w. westerbaen, in eene Leerrede, geplaatst in No. I. 1831. van dit Tijdschrift.

(*) De Wel Ed. Heer j.w. könig,

(*) Matth. XVIII:14.

(**) De Wel Ed. Heer johs. buys.

(†) De Wel Ed. Heeren, Mr. d.j. van lennep en jeronimo de vries.

(‡) De Wel Ed. Heer p. charlé.

(§) Gedachten van jean paul, Iste Deel, bladz. 151.

(*) Dat de middelen tot mededeeling van tijdingen nog niet genoegzaam geoordeeld worden, blijkt genoegzaam uit de zoogenaamde duivenposten, die door sommigen worden gebruikt, en die met ongemeene snelheid de tijdingen overbrengen; doch de duiven moeten telkenreize wederom weggebragt worden, terwijl ze alleen voor enkele personen nuttig zijn.

(*) Behalve den nacht is er (ten minste in ons Vaderland) eene tweede oorzaak, die de onafgebrokene overbrenging van tijdingen kan verhinderen, namelijk de mist, welke hindernis allermoeijelijkst is om weg te nemen; doch daar de dikke misten laag drijven en de Telegrafen hoog gesteld zijn, en daarbij zulke zware, dikke misten niet zeer lang duren, zoo zou eene zoodanige verhindering ook nooit zeer lang kunnen aanhouden.

(*) Deze schets zal bij het eerstvolgende No. worden medegedeeld.

(†) De gedachte, om, door middel van vuur of lichten, tijdingen over te brengen, of wel seinen te geven, is niet geheel nieuw. Het schijnt, dat reeds de Grieken en Romeinen deze soort van mededeeling hebben gekend. Zij bedienden zich van brandende vuren, die, naar hunnen afstand van elkander, of naar de kanten, werwaarts zij brandden, zekere letters en woorden aanduidden; doch deze manier was niet veel in gebruik, uit hoofde van de menigvuldige beletsels, waarmede zij gepaard ging. (Zie Algemeen Woordenboek van nieuwenhuis, art. Telegraaf.)


Zou het gas geen gereed middel kunnen aan de hand geven, om eene geheel door gas verlichte Telegraaf des nachts te kunnen doen werken, en zulks dan op eene nog betere wijze, dan met lantaarns, in te rigten?

(*) Macpherson, Aanmerkingen op ossian, IIde D. bl. 36, volgens de vertaling van denis.

(*) Dat het bij de Grieken ook ten tijde van socrates nog een teeken van rouw en droefheid was, zich het hoofdhaar te scheren, zien wij bij plato, Phaedon, C. 41.

(*) Zie Geneeskundige Bijdragen, IIIden D. 1ste St. bl. 48 der Boekbeoord.

(*) Zie het Koninklijk besluit van 31 Mei 1818. No. 63.

(*) Neue Knospen von l. marchand. Utrecht, 1830. S. 48.

(†) Ib. S. 79.

(*) De Vink intusschen, naar men wil, was blind geboren, en op dat pas juist in den ruitijd.

(*) Uitgesproken in Verscheidenheid en Overeenstemming te Rotterdam, den 4 Febr. 1831.

(*) De regering van Lucern, verlicht waardeerder der inzigten en werken van Pater girard, benoemde hem tot hoofd van het openbaar onderwijs.

(*) Dit lofdicht vond a. van der willigen op eene afbeelding van den haring, door willem kalf, Nederlandsch Schilder, in de Galerij te Dresden. (Zie van der willigen, Aantt. op een Togtje door Duitschl., bl. 230-233.)

(*) Laurentius hic fuit Medicus. Physicum vocat joh. smith in Mantissa ad oppidum Batavorum. Er zijn kennelijk misslagen in het asschrift; doch ik vermeet mij niet, om ze te verbeteren.

(*) Wij vleijen ons, den landgenoot, hetzij bij louter liefhebber der waarheid, hetzij hij verkondiger van dezelve zij, met de mededeeling van dit stuk, uit een Hoogduitsch tijdschrift voor Predikanten, geene ondienst te doen. De Schrijver behoort, ja, tot de Rationalisten, of voorstanders van het hoogste gezag der Rede in de Godsdienst; doch, met bescheidenheid, zoo wel als openhartigheid, deze denkwijze voorstaande, is hij voor de zoodanigen, als deze Verhandeling zullen lezen, onzes achtens, niet gevaarlijk. Wat zijn, hier ontwikkeld, stelsel omtrent den Zoon Gods betreft, ieder ziet, dat de vierderlei zin van dezen naam gemakkelijk tot één te brengen is, en volstrekt geene strijdige hoofdstoffen bevat. Waarom zou de groote Verlosser des menschdoms niet tevens van eene hoogere natuur, en juist daarom van den H. Geest door de kracht des Allerhoogsten ontvangen, door de Profeten als de Christus aangekondigd, en in zijn' wandel als het beeld van God kenbaar geworden kunnen zijn? Ja, schijnt het ook, dat zijn voorbeeld op deze wijze iets van deszelfs kracht voor ons verliest, de volkomene onzondigheid blijft, in het tegengestelde geval, allermoeijelijkst te verklaren of te begrijpen. Om onzen lezeren zoo min, als onszelven, noodeloos tijd te rooven, hebben wij hier en daar wat overgeslagen, dat of nutteloos uitvoerig, of al te bepaald voor predikanten geschreven was, of ook te diep in gissingen omtrent de natuurlijke afkomst van, in ons oog, bovennatuurlijk medegedeelde denkbeelden trad, om vele aandacht te verdienen. Trouwens, de Schrijver zelf erkent, dat geschied- en taalkunde hier te kort schieten. Wij sluiten met Paulus' woord: Onderzoekt alle dingen en behoudt het goede.

(*) Dit zeide ik op den 14 Augustus l.l.

(*) Zijne vrienden naar rang behandelen.

(*) Dit en het volgende dichtstukje zijn werkelijk van eene jeugdige vrouwelijke hand. Hierom, en om het zacht, godsdienstig gevoel, dat dezelve ademen, ruimden wij er gaarne de verzochte plaats voor in. Redact.

(*) Stuart, Rom. Geschied. Deel 18, bladz. 137. Plut. in Cat. Min. p. 790, 791.

(*) Rom. Gesch. D. 18, bl. 136.

(*) Cicero, de Officiis, L. I. Cap. 31.

(*) Vrijheid! Hoe vreeselijk is dat woord in de ongelukkige dagen, die wij beleven, misbruikt! Het was in België de leus tot het schandelijkst oproer, tot vertreding van alle Goddelijke en menschelijke wetten, tot plundering en moord. Wij, Noord-Nederlanders, wij kennen de kracht van dat woord; wij weten, dat vrijheid ondenkbaar is, zonder gehoorzaamheid aan de wetten, en dat getrouwheid aan den Koning, onder eene wijze en doelmatige Grondwet, alleen ons duurzaam daarvan kan verzekeren.

(†) Feith, Oden en Gedichten, Deel I, bladz. 49. (kleine uitgave)

(*) Amsterdam.

(*) Volgde het Gebed, hetwelk de geachte Leeraar verkoos hier achterwege te laten. - Redact.

(*) !!! -

(*) Schrijver van het Iets over de Vinken, geplaatst in het Mengelwerk voor 1827.

(†) Verschillende namen, die men, op onderscheidene plaatsen, aan dat vogeltje geeft.

(*) De Engelsche voet verschilt zeer weinig van den ouden Rijnlandschen voet.


De Engelsche voet is = 0, 30480 Nederlandsche ellen.


De Rijnlandsche voet is = 0, 31395 Nederlandsche ellen.

(*) Zoo plaatst men ook in ons land, bij het oprigten van nieuwe gebouwen, zoogenaamde meiboomen, bestaande uit een' langen, met een' groenen tak versierden stok, die boven het gebindte uitsteekt, en waaraan, op sommige plaatsen althans, eene flesch en een stuk hout, in de gedaante van eene ham bewerkt, opgehangen worden; bij welke gelegenheid dan het werkvolk een' vrolijken avond heeft. - Vert.

(*) Reizen in West-Indië, en door een gedeelte van Zuiden Noord-Amerika, door g.b. bosch, Predikant te Curaçao.

(*) Uit eene Verzameling van Gezangen, uitgevoerd op een Militair Concert, ten voordeele des Lands, door het Korps Muzikanten der Haarlemsche Schutterij, 12 Feb. 1831. Het onderhavige dichtstukje, op muzijk gesteld door 's Dichters Kleinzoon, den Heer joh. enschedé, jr., werd op vergunning des Makers hier opgenomen. - Redact.

(*) De jongere Broeder van jan willem, mijn naamgenoot willem hendrik, hielp, aan de zijde zijns Broeders, vóór en op den 6 Augustus ll., bij Hechtel en Houthalen, de zege op den vijand bevechten.

(†) Het geslacht der herlijns, waaruit wij, van moederszijde, afstammen, heeft dit, reeds in de 16de eeuw, te Valenciennes, tegen de Ligue, en, later, bij het nemen van den Briel op den Spanjaard, getoond.

(*) Voorlezing, gehouden in het Departement Zaandam van genoemde Maatschappij, den 20 van Hooimaand 1831.

(*) Dat het voorgevallene in Twente, als ook tusschen Maas en Waal, bedoeld wordt, zal de lezer ligt beseffen.

(*) Bladz. 53, 55-56 en 130. Het aangehaalde werkje verdient ook nu nog gelezen te worden. In 1792 werd het uitgegeven te Utrecht, onder dezen titel: Over Staatsomwentelingen, derzelver bronnen en behoedmiddelen. Uit het Hoogduitsch van j.l. ewald, door j. van loo, Predikant te Ootmarsum.

(*) Ik geloof, dat dit dezelfde Italiaansche regtsgeleerde is, die ook de gevoelens van servetus aankleefde. Dit was calvinus ter ooren gekomen: hij weigerde hem daarom eens, de hand te reiken, vóórdat hij zijne toestemming in het eerste artikel des Christelijken geloofs, de Drieeenheid en de Godheid van christus, had verklaard.

(*) Welligt staat de vertelling van den wandelenden Jood hiermede in eenig verband.

(*) P.a. heiberg vermeldt: ‘Te Warschau, gelijk in schier alle Poolsche steden, spelen de Joden eene groote en tevens hun zeer veel voordeels aanbrengende rol. Elk slechts eenigzins welgesteld huis heeft eenen Jood in dienst, die alles bezorgt, wat de keuken behoeft. Toen zich de Fransche Minister talleyrand te Warschau onthield, moest zijn kok, chevalier, zich ook daar naar schikken, en de Jood stond weldra in zulk eene betrekking met hem, dat beiden bij deze Onchristelijke vriendschap hunne rekening vonden. Een der Geheimschrijvers des Ministers, lajonchere, vroeg eens, al spottend, aan dien Huisjood, of hij hem alwat hij begeerde kon bezorgen. - Zonder twijfel. - “Ook mooije meisjes?” - Zeker! mijne dochter ziet er heel wel uit,
en mijne vrouw is ook niet leelijk. - Deze enkele trek karakteriseert volmaakt deze klasse van Poolsche Joden.’

(*) Deze ontzettende vraag ware door eene daadzaak te bevestigen. Redact.

(*) L. seneca, de brevit. vitae, Cap. 13. de tranquill. animi, Cap. 14.

(*) Ook Mr. w. bilderdijk is van dit gevoelen. Verg. Buitenleven, bl. 13.

(*) Verg. b. huydecoper op stoke, IIde D. bl. 525 en 245.

(†) F. warton, over den oorsprong der Romans in Europa, in het Taal-, dicht- en letterk. Kabinet van g. brender à brandis, D. III. bl. 16.

(‡) Carlice in Northumberland, de voornaamste hofplaats van Koning arthur en van zijne Ridders van de Tafelronde.

(§) Uit Walewein. Vergel. Tweede Proeve van Oudheid, Taal- en Dichtk., bl. XI.

(*) Zie Vad. Letteroef. 1831, No. XII. bl. 528, 529.

(*) Verrader daine.

(*) De door Jezuiten bewerkte volksbewegingen in België leveren een nieuw en sprekend bewijs, hoe die huichelaars alle kleuren en maskers weten aan te nemen en elk middel te gebruiken, om tot hun doel te geraken. Dán zijn zij het gevaarlijkste, wanneer zij, gelijk in België, de rol van liberalen spelen. Hier geldt dus het oude spreekwoord: ‘Als de vos den zedemeester begint uit te hangen, dan is het: boer! pas op je kippen!’

(*) Men vindt echter in het gemelde artikel geene voldoende bewijzen, dat deze opgaven van ulloa zoo veel van de waarheid zouden afwijken, ten zij men ook waarnemingen van anderen zonder nader onderzoek voor zeker aanneemt. Ulloa, die zich in 1734 naar Amerika begaf, bleef aldaar bestendig tot 1744, terwijl hij in 1755 voor de tweedemaal naar Amerika ging, en in 1767 terugkwam; hij is dus een' geruimen tijd in die streken geweest, en heeft gelegenheid gehad om naauwkeurige waarnemingen te doen; men moet zich alzoo verwonderen, dat deze hoogtewaarnemingen zulk een aanmerkelijk verschil opleveren.

(*) De Hollandsche John Bull zingt het op het tijdstip, dat de Belgische prijsgemaakte schepen voor Antwerpen komen, voerende de Belgische vlag, met de Hollandsche daar boven.

