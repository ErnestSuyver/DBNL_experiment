
   
        
           
               Italië. Reisherinneringen
               J.J.L. ten Kate
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Italië. Reisherinneringen van J.J.L. ten Kate uit 1857.
               
               
                   
                       p. 172: voetnoot ‘(1)’ heeft in het origineel abusievelijk nootverwijzing ‘(*)’ gekregen in de lopende tekst. In deze digitale editie is dat verbeterd.
                   
               
           
           
           
               kate001ital01_01
               DBNL-TEI 1
               
                   2018 dbnl
               
           
           
               grieks
           
           
               
                   
                   exemplaar Koninklijke Bibliotheek Den Haag, signatuur: 555 E 9, scans van Google Books
               
               J.J.L. ten Kate, Italië. Reisherinneringen. J.W. Swaan, Arnhem z.j. [1857]
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Italië. Reisherinneringen
               J.J.L. ten Kate
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Italië. Reisherinneringen
               J.J.L. ten Kate
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2018-10-09
               
                   LW
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: J.J.L. ten Kate, Italië. Reisherinneringen. J.W. Swaan, Arnhem z.j. [1857]
 
Zie: https://www.dbnl.org/tekst/kate001ital01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

NAAMLIJST DER INTEEKENAREN.


A.

Aardenne, Hz. (W. van), te Dordrecht.

Abrahams (H.A.), te Middelburg.

Abresch (J.F.L.), pred. te Middelburg.

Akersloot (A.H.), pred. te Drunen.

Altorffer (J.C. en W.), boekh. te Middelburg, 40 Ex.

Andel (J. Kant van), te Gorinchem.

Anemaet (P.N.J. Lette), te Nieuwetonge.

Anspach (J.A.), theol. doct. en pred. te Deventer.

Assendelft (A.C. van), houtkooper, te Middelburg.

Augustijn (J.J.) te Middelburg.



B.

Baalen en Zonen (J. v.), boekh. te Rotterdam, 5 Ex.

Bakhuijzen (A.H.), boekh. te 's Hage.

Barger (G.), pred. te Utrecht.

Barnouw Cz. (N.), te Schiedam.

Baumgarten, (F.W.), te Djocjocarta.

Beaufort (Mejonkvr. de), te Utrecht.

Becius (Mr. A.M.), te Middelburg.


{==II==} {>>pagina-aanduiding<<}

Becius, geb. van Doorn (Mevr. de wed. du Buisson), te Middelburg.

Beeckman (Mr. H.M.), griffier van het Prov. Geregtshof te Utrecht.

Beek (J.D. van der), te Rotterdam.

Beelaarts van Blokland (F.W.A.), te Rotterdam.

Beels van Heemstede (M.A.), te Haarlem.

Beets (W.), boekh. te Delft, 2 Ex.

Beets (Nicolaas), theol. doct. en pred. te Utrecht.

Bekker (W.), te Amsterdam.

Belinfante (Gebr.), boekh. te 's Hage.

Benthem en Jutting (v.), boekh. te Middelburg, 65 Ex.

Benthem en Jutting (C.H.J. v.) te Middelburg.

Bergh (S.J. van den), te 's Hage.

Bergsma (Mr. W.B.), ambt. 1e klasse in Ned. Indië.

Berkel (M. van), particulier te Montfoort.

Berkhout (E.A.), advocaat te Amsterdam.

Besselaar Mjz. (G.), te Rotterdam.

Besselaar Mjz. (G.), voor het Leesgez. te Rotterdam.

Beumer (C.F.), te Rhedersteeg.

Beunk (B.J.), litt. stud. te Deventer.

Beynen (Dr. L.R.), te 's Hage.

Bielevelt (C.), boekh. te Utrecht.

Bierman (M.A.), notaris, te Waardenburg.

Binger (Ch.), te Haarlem.

Binsbergen (J. van), te Utrecht, voor het Leesgez. aldaar.

Bijleveld van Serooskerke (Mevr. J.M.), te Middelburg.

Bijsterbos Jr. (N. van Bercum), secr. der gemeente Kampen, te Kampen.

Blanche en Cie. (A.F.), boekh. te Utrecht, 2 Ex.

Blanken (J.W.C.), boekh. te Leijden.

Blankert (J.A.), grondeigenaar, te Sluis.

Blok, te Barneveld.

Blussé en van Braam, boekh. te Dordrecht, 7 Ex.

Boachie (Aquasi), Ingenieur te Ned. Indië.


{==III==} {>>pagina-aanduiding<<}

Boddaert (J.P.W.), te Middelburg.

Boddaert (Jonkh. Mr. J.P.) te Middelburg.

Boeije (S. Schuurbeque), te Middelburg.

Boele (Mej. W.J.), te Kampen.

Boellaard (M.C.), te Utrecht.

Bohn (de Erven F.), boekh. te Haarlem.

Bolk (W.), koopman, te Utrecht.

Bolt (P.B. van Waning), boekh. te Amsterdam.

Boogaert (C.J.), te Koudekerke.

Boogaert (Mr. P.), te Middelburg.

Booy (N.), te Amsterdam, voor het Leesgez. aldaar.

Boot (J. Moes), te Rotterdam.

Borgesius (T.T.), boekh. te Hoogezand.

Borleffs en ten Have (Mej. de Wed.), boekh. te Amsterdam.

Borsius (J.), theol. doct. en pred. te Middelburg.

Bosman (As.), te Schiedam.

Bossers (A.), notaris, te Loon op Zand.

Bouhuys, te Arnhem.

Bouvird (Mej. C.), te Vlissingen.

Bouwmeester (H.P. den), te Middelburg.

Braat (P.K.), boekh. te Dordrecht, 2 Ex.

Braber (Dames), te 's Hage.

Brakell (Mevr. Douairière Baronn. v.), v.d. Doorwerth.

Brakel (W. van Dam van), particulier te 's Hage.

Brasz (H.C.), te Amsterdam.

Breet (J. de), beëedigd translateur, te Arnhem.

Breijer (H.B.), boekh. te Arnhem, 2 Ex.

Brevet (J.), ontvanger te Amsterdam.

Briel Gz. (A. van den), te Rotterdam.

Brinkgreve (J.), boekh. te Deventer.

Brinkman (C.L.), boekh. te Amsterdam, 11 Ex.

Brinkman (J.H.), boekh. te Amsterdam, 2 Ex.

Broecke (Dr. J.C. van den), te Middelburg.

Broecke (Mr. Ph. van den), te Middelburg.

Broecke Jz. (A. van den), te Middelburg.


{==IV==} {>>pagina-aanduiding<<}

Broese (J.G.), boekh. te Utrecht, 4 Ex.

Broese en Cie., boekh. te Breda.

Bronswijk (A.J.), boekh. te Schoondijke.

Brouwer (Wed. J.W.), boekh. te Leijden, 3 Ex.

Brouwer (G.), boekh. te Deventer, 3 Ex.

Brouwer (J.D. Beman), pred. te Ede.

Bruyn Jz. (W.), te Amsterdam.

Bruyn (W. van Oosterwijk), te Amsterdam.

Bruyn van Melis- en Mariekerke (J.W. de), te Middelburg.

Bruyn, Boesses (Mevr. de wed. de), te Middelburg.

Budding (H.J.), pred. te Goes.

Buitenhuis (C.), te Vaassen.

Busma (H.R.), theol. stud. te Kampen.

Bussche (H.K.J. van den), notaris, te Goes.



C.

Caan (Freule de la Bassecour), te 's Hage.

Caland (A.), te Middelburg.

Calcoen (Mej. S.J. van de Poll), te Amsterdam.

Calkoen (Mej. M.M.), te St. Laurens.

Callenbach (C.C.), pred. te Nijkerk.

Callenbach (G.F.), boekh. te Nijkerk, 2 Ex.

Callenfels (J. van der Beke), med. dr. te Vlissingen.

Camp (H.F.G.N.), architect van het huis des Konings, lid van den Gemeenteraad van 's Hage.

Campen (J.), Boekh. te Sneek.

Campagne (H.C.A.), boekh. te Tiel.

Capadose (Mej. E.), te 's Hage.

Carp (B.H.), te Middelburg.

Catshoek (W.J. van Voorst), notaris, te Tholen.

Catwijk, geb. Hoffman (Baronnesse J. van Wassenaar), te 's Hage.

Chivat (C.E.), boekh. te Zierikzee, 4 Ex.

Citters (A.M. van), te Middelburg.


{==V==} {>>pagina-aanduiding<<}

Citters (L van), te Middelburg.

Citters, geb. Versluijs (Mevr. van), te Middelburg.

Citters (Mr. C. van), te Heinkenszand.

Cleeff Jz., (P.M. van) boekh. te Hilversum.

Clercq (C. le), te Middelburg.

Clercq (Mr. C. van der Lek de), lid van de 1e.


Kamer, advocaat en notaris, te Zierikzee.

Coenen (Freule), te Rotterdam.

Corsmit (J.), te Middelburg.

Cortius (M.), theol. cand. te Leijden.

Coster en Zoon (H.), boekh. te Alkmaar, 7 Ex.

Couvée (M.H.), boekh. te 's Hage, 2 Ex.

Cramer (J.A.), te Rotterdam, voor het Leesg. aldaar.

Cramer (A.M.), pred. te Middelburg.

Crevot (F.) boekh. te Beverwijk.

Crommelin (G.C.), huize de Lathmer, bij Deventer.

Crucq (P.J.), particulier, te Arnemuiden.



D.

Dalen (G.J. van), gisthandelaar, te Hoogeveen.

Daneel (A.B.), theol. stud. te Utrecht.

Dankelman (B), te Amsterdam.

Dannenfelser, boekh. te Utrecht.

Deinse (H.J. van), te Middelburg.

Dekema (B), boekh. te Utrecht.

Delden (W. van) boekh. te Zwolle.

Delprat (Mr. G.), Rijks advocaat te 's Hage.

Desille (J.), te Rotterdam.

Diemer (W.), litt. hum. stud. te Kampen.

Dishoeck (A.M.E. van), boekh. te Zierikzee, 2 Ex.

Dijserinck (A.L.), koopman, te Haarlem.

Dobbelaar (Mr. M.), te Middelburg.

Domenie (Mej. de Wed. J.H.), te Middelburg.

Dona Jr. (J.) kunstschilder, te Elburg.

Dongen (Mev. de Wed. van), te Leijden.


{==VI==} {>>pagina-aanduiding<<}

Donker Curtius, geb. van Ham (Mevr. Douairière), te Arnhem.

Doorn (Jonkh. Mr. A.P. van), te Middelburg.

Driest (J.C. van), grondeigenaar, te Lienden.

Drost (H.), te Middelburg.

Dijckmeester (H.J.) jur. stud. te Leijden.

Dijk (P.J. van), boekh. te Schiedam, 3 Ex.



E.

Eek (J.J. van), te Rotterdam.

Eekhoff (W.), boekh. te Leeuwarden.

Eik (J. van), te Amsterdam.

Eijk (W.B.J. van), theol. doct. en pred. te Deventer.

Elk (H.R. van), boekh. te Dordrecht.

Ellemeet (de Jonge van), lid van Ged. Staten van Zeeland, te Oostkappel.

Engelberts-Vermaten (Mevrouw S.M.), te Middelburg.

Engels (P.), boekh. te Leijden.

Epkema (Dr. P.), te Amsterdam.

Erkelens (N.), te Rotterdam, voor het leesg. aldaar.

Ermerin (Mr. J.J.), advocaat en notaris, te Zierikzee.

Estor Jr. (J.E.) boekh. te 's Hage.

Evenhuis (S.) litt. hum. stud. te Kampen.

Evers (P.), te Rotterdam.

Eversz (J.W.), boekh. te Zeijst, 2 Ex.

Evers (J. Brink), architect en mr. timmerman, te Ellekom.



F.

Fagel (Freule E.), te 's Hage.

Feijfer (Mej. J. de), te Dockum.

Feijfer (G.J. de), te Dockum, voor het leesgez.


Ledige uren nuttig besteed aldaar.

Fock (H.D.), te Middelburg.


{==VII==} {>>pagina-aanduiding<<}

Fortuijn (Mevrouw), te Amsterdam.

Fouw (L. de), boekh. te Goes, 11 Ex.

Fouw (J. van Rentergem de), te Goes.

Francken (Dr. C.M.), hoogleeraar, te Groningen.

Fremerij (D.N.P.W. de), te Groningen.



G.

Gaasbeek (M.), boekh. te Groningen.

Geer (Jonkh. E.L. de), te Amsterdam.

Geer (A.G. Baron de), te Utrecht.

Gennep (Mev. W. van), te 's Hage.

Genootschap (het) diversa sed una, te Dordrecht.

Gerretsen, (H.A.), boekh. te 's Hage.

Gewin (B.), pred. te Heemstede.

Goens (Mr. P.M. van), te Zwolle.

Gogh (C.M. van), boekh. te Amsterdam, 2 Ex.

Gogh en Oldenzeel (v.) boekh. te Rotterdam, 5 Ex.

Golverdinge (J. van) boekh. te 's Hage, 28 Ex.

Goor (D. Noothoven van), boekh. te Leijden, 2 Ex.

Goossens (Mej. de Wed.), boekh. te Amsterd., 2 Ex.

Goudriaan, geb. van Slingerland (Mevrouw C.O. van Tets van), te Middelburg.

Graaff (C.G. de), boekh. te Brielle.

's Graeuwen (P.C.), med. doct. te Middelburg.

's Graeuwen (P.L.), te Middelburg.

's Graeuwen (A.J.), te Middelburg.

Graft (Mr. J. van de), te Middelburg.

Graft (Mej. J.J. van de), te Middelburg.

Graft (P. van de), notaris, te Middelburg.

Grauss (J.F.), te Middelburg.

's Gravesloot (Mevr. Douairière Coenen van), te Utrecht.

Greiffenwerth (Mr. R.C. Schneiders van), te Utrecht.


{==VIII==} {>>pagina-aanduiding<<}

Groen (P.C.), R.C. pastoor, te Middelburg, 2 Ex.

Grijpskerke (M.C. Paspoort van), te Middelburg.

Guichard (A.J.), te Rotterdam.

Gijp (K. van der), te Middelburg, 2 Ex.



H.

Haaff (J.M. van 't), boekh. te 's Hage, 3 Ex.

Haar (Dr. B. ter), hoogleeraar, te Utrecht.

Haar (H. ter), te Amsterdam.

Haas (J. de), jur. cand. te Utrecht.

Halberstadt (A), te Leijden.

Ham (H.B. van Zijll van den), te Ouden Rijn.

Ham (F.C. van den), theol. doct. en pred. te Utrecht.

Haman (H.F.), te Oostsouburg.

Hansma (J.J.), boekh. te Dockum.

Haringma (C.L.), winkelier, te Cortgeen.

Harpers (J), te Rotterdam.

Harst (Abr. van der), particulier, te Middelburg.

Harten (H.W.), te Rotterdam.

Harteveld, AHz. (A.), te Rotterdam.

Hartsinck (P. van Marselis), lid van den gemeenteraad der stad Amsterdam, te Amsterdam.

Hartwijk (W), theol. stud. te Utrecht.

Haseboom (G.C.), te Rotterdam.

Hasebroek (J.P.), pred. te Amsterdam.

Have (J. van der), lid der Prov. Stat. van Zeeland, burgemeester van Ouwerkerk, voor het leesg. aldaar.

Haze-Bomme (Jonkh. W.A. de), te Middelburg.

Haze-Bomme (Mev. de Wed. de), te Cloetinge.

Hazeu (A.C.), kunstschilder, te Oosterbeek.

Hebbeling (J.), te Middelburg.

Heiligenberg (G.C. van den), te Rotterdam.

Heijermans (H.R.), te Rotterdam.

Heim, geb. van der Heim (Mevrouw Douairière van der), te 's Hage.


{==IX==} {>>pagina-aanduiding<<}

Heijningen (J. van), te Rotterdam.

Helden (H.A. van), boekh. te Amsterdam.

Hendriksen (Gebs.), boekh. te Rotterdam, 2 Ex.

Hendriksen (H.T.), boekh. te Amsterdam, 2 Ex.

Heldring (O.G.), pred. te Hemmen.

Heringa (E.), emer. pred. te Utrecht.

Herman (F.J.), pred. te Maasdam.

Heukemans (D), te Rotterdam.

Heusde (J.A.C. van), te Utrecht.

Heuvell (P.H. van den), boekh. te Leijden.

Heuvel (J. Sander van den), pred. te Cortgeen.

Heuven (A. van), te Middelburg.

Heuven (E.W. van), commies en thesaurier van het Prov. Bestuur van Gelderland, te Arnhem.

Heuven (G.A. van), te Arnhem.

Hoek (Geb. v.d.), boekh. te Leijden, 2 Ex.

Hoet (C. ten), boekh. te Nijmegen, 5 Ex.

Hoeve Jr. (J. van), boekh. te Gorinchem, 2 Ex.

Hoffman (G), te Middelburg.

Hogendorp, geb. van Hogendorp (Mevr. Douairière Gravinne van) te 's Hage.

Hogerzeil (H. v.). theol. stud. te Utrecht.

Hoijtema (D. van), secretaris-generaal, te 's Hage.

Hooft van Woudenberg van Gerenstein (Jonkh.), te Amsterdam.

Hoog (P.C.), boekh. te Rotterdam, 5 Ex.

Hoogh (H. de), boekh. te Amsterdam, 14 Ex.

Hoogstraten (A. van), boekh. te 's Hage, 2 Ex.

Hoop Jaz. (J. van der), notaris, te Rotterdam.

Hoop Jaz. (A. van der), te Rotterdam.

Horst Wz. (J. van der), koopman, te Arnhem.

Horstman (Mevrouw), te Arnhem.

Höveker (H.), boekh. te Amsterdam, 14 Ex.

Hubregtse (Mej. Adriana), te Middelburg.

Hucht (N. van der), te Middelburg.

Huisingh (P), boekh. te Winschoten, 4 Ex.


{==X==} {>>pagina-aanduiding<<}

Huisman (P), te Middelburg.

Huisterman (A.M.), boekh. te Utrecht, 2 Ex.

Huijdecoper van Maarsseveen (Mevrouw Douairière), te Eemnes.

Hulst (Ph.), notaris, te Zuidscharwoude.

Hurgronje (A.M. Snouck), theol. doct. en pred. te Middelburg.

Hurgronje (N.J.C. Snouck), te Middelburg.

Hurgronje (Mevr. de Wed. A.J. Snouck), te Middelburg.



I.

Icras (D.), particulier, te Middelburg.

Ittersum (P.A.L.A. Baron van), jur. cand. te Utrecht.



J.

Jansen (Gez.), boekh. te Sluis in Zeeland, 2 Ex.

Jansen (H.), boekh. te Amsterdam.

Jentink (A.), theol. stud. te Utrecht.

Jeude (Mr. C.C. van Lidth de), oud-burgemeester van Tiel, te Tiel.

Jordens (Mr. C.A. van Munster), te Deventer, voor het leesg. aldaar.

Jong (C.F.), te Middelburg.

Jong (G. de), boekh. te Westzaan.

Jonge (Jonkh. W.M.H. de), rentmeester van 's Konings part. domeinen, lid van de Prov. Stat. van Zeeland, te Zierikzee.

Jonge (Jonkh. W.H. de), te Middelburg.

Jonge (Jonkh. M.W.C. de), jur. stud. te Leijden.

Jut (C.J.), reeder, te 's Hage.




{==XI==} {>>pagina-aanduiding<<}

K.

Kamerman, (A.C.) pred. te Fort Bath.

Kampen (P.N. van), boekh. te Amsterdam.

Kante, (A.H.), boekh. te 's Bosch, 2 Ex.

Karsten (Dr. S.), hoogleeraar te Utrecht.

Kate (J.H. ten), oud-ambtenaar bij de Marine te Arnhem.

Keck (A.), controleur, te Zuidbroek.

Kemink en Zoon, boekh. te Utrecht, 14 Ex.

Kemmer, boekh. te Utrecht, 3 Ex.

Kemp (Mej. A.C.J.J. van der), te 's Hage.

Kemp (Mr. C.M. van der), kantonregter, te 's Hage.

Kempenaer (Mr. J.U. de), rijksadvocaat te Arnhem.

Kersbergen (J.), te Rotterdam.

Ketelaar (M.P.), te Rotterdam.

Keijl (H.J.), med. doct. te Wissenkerke.

Kiderlen (R.), te Elst.

Kirberger (W.H.), boekh. te Amsterdam.

Klein (J.), te Nijmegen.

Klemm (J.), 2e luit. kwart, 2e Reg. Inf. te Alkmaar.

Kleeuwens en zoon (T.), boekh. te Goes.

Kloots (T), boekh. te 's Hage.

Kloppenburg (P.A.), te Rotterdam, voor het leesg. Amicitia aldaar.

Kneppelhout (J), te Leijden.

Knetemann (J.H.), te Middelburg.

Knol, (G.), te Middelburg.

Knol (J.), scheepsbouwmeester, te Amsterdam.

Knijff (P.C.), steenbakker, te Woerden.

Koenen (Mr. H.J.), te Amsterdam.

Kok (G.J.A.), te Arnhem.

Koldenhof, (H.), te Arnhem.

Kolff (C.G.), particulier, te Rotterdam.

Koolhaas (C.P. Pous), te Middelburg.

Koningsberger (J.C.), te Rotterdam.


{==XII==} {>>pagina-aanduiding<<}

Koster (H.), boekh. te Delft.

Kraan (J.), boekh. te Amsterdam.

Krabbendam (F.), boekh. te Schiedam.

Kramers (J.W.), theol. stud. te Leijden.

Kroeff (Mej. M.), te Rotterdam.

Kroese (W.H. Stenfert), boekh. te Arnhem. 3 Ex.

Kruseman (A.C.), boekh. te Haarlem.

Kruijff (J. de), boekh. te Utrecht.

Kuijk (C.W.), apotheker, te Arnhem.



L.

Laan (Mr. J.C.G.C.), te Utrecht.

Laeijendecker, (C.A.) agent der Domeingoederen van Z.K.H. Prins Frederik der Nederlanden, te Merxplas, België.

Lagerweij (J.), te Rotterdam, voor het leesg. aldaar.

Lauts (J.T.F.U.), theol. cand. te Utrecht.

Lambrechtsen (Mr. F.A.), te Middelburg.

Lambrechtsen (Mr. N.C.), te Middelburg.

Lansberge, geb. van Oldenbarneveld Tullingh, (Mevrouw douairière van), te 's Hage.

Lange (J. de), te Deventer.

Lange (J. de), boekh. te Deventer.

Ledeboer Bzn. (L.V.) te Rotterdam.

Leepel (H.T.), boekh. te Amsterdam.

Leesgezelschap, Tot Oefening en Uitspanning te Utrecht.

Leesgezelschap, Tot Nut en Vermaak te Utrecht.

Leesgezelschap, Beproef alle dingen en behoud het goede, te Utrecht.

Leesgezelschap, De kennis leidt tot deugd, te Utrecht.

Leesgezelschap, te Baarn, Soest en de Vuursche.

Leesgezelschap, het eerste, te Dordrecht.

Leesgezelschap, Concordia te Dordrecht.

Leesgezelschap, Deugd en Verlichting te Delft.


{==XIII==} {>>pagina-aanduiding<<}

Leesgezelschap, Godsdienst en Letterkunde, te Hilversum.

Leesgezelschap, te Noordeloos.

Leesgezelschap, Tot Nut en Vermaak van Vrouwen, te Nijmegen.

Leesgezelschap, der HH. Off. van het 2e Reg. Vest. Art. te Breda.

Leesgezelschap, te Leur, bij Breda.

Leesgezelschap, te Ouddorp.

Leesgezelschap, Disce Legendo, te Utrecht.

Leesgezelschap, Leeslust baart kunde, te Alkmaar.

Leesgezelschap, Leeslust wel bestuurd enz., te Alkmaar.

Leesgezelschap, Tot uitspanning in ledige uren, te 's Hage.

Leesgezelschap, Voor Kennis en Waarheid, te 's Hage.

Leesgezelschap, Doctrina, te 's Hage.

Leesgezelschap, E.V.S. te Amsterdam.

Leesgezelschap, Arti en Amicitiae, te Amsterdam.

Leesgezelschap, te Apeldoorn.

Leesgezelschap, Uw Koningrijk kome, te Vianen.

Leesgezelschap, Leeslust en Vriendschap, te Almkerk, c.a.

Leesgezelschap, Tot Nut en Vermaak, te Zierikzee.

Leesgezelschap, Verscheidenheid en Overeenstemming, te Vlissingen.

Leesgezelschap, Zucht tot kennis leidt tot de waarheid en het licht, te Groningen.

Leesgezelschap, Ter bevordering van Christelijke lectuur, te Oosterland.

Leesgezelschap, Vriendschap en Leeslust, te Renesse.

Leesgezelschap, Tot Nut en Vermaak, te Schiedam.

Leesgezelschap, Oefening en Uitspanning, te Schiedam.

Leesgezelschap, Oefening van het verstand en verbetering van het hart, te Maassluis.


{==XIV==} {>>pagina-aanduiding<<}

Leesgezelschap, Leeslust, te Steenwijk.

Leesgezelschap, Nut en Uitspanning, te Steenwijk.

Leesgezelschap, Tot Nut en Genoegen, te Valburg.

Leesgezelschap, de Vriendschap, te Doetinchem.

Leesgezelschap, (het Langstraatsch), te Drunen.

Leeuwen, (C.J. van), boekh. te Woerden, 2 Ex.

Leijé (Johs. van der), te Middelburg.

Lignij (P.M. de), te Middelburg.

Loeff (C.), te Zuidzande, voor het leesg. aldaar.

Loeff (A.S. van der), rijksontvanger, te Wissenkerke.

Loeff (A.L.), te Sluis.

Loman Jr. (J.C.), boekh. te Amsterdam.

Loon (A. van), boekh. te Tiel.

Loos (K.). boekh. te Rotterdam.

Loosjes (erven), boekh. te Haarlem.

Lubbers, v.d.m., te Ulrum.

Ludolph (J.L.C.), te Rotterdam.

Luttenberg (H.), te Zwolle.

Luijken (Mej. C.C.M.), te Vianen.

Luijken (Mej. C.), op den huize Rupermolen, bij Apeldoorn.

Luijten (A.), te Krimpen a/d. Lek.

Lijnden (Baron E. van), te Arnhem.



M.

Maas (J.H.), te Vlissingen, voor het leesg. de Eensgezindheid aldaar.

Mabilot (J.B.A.), te Vlissingen.

Mackaij (Mevrouw), te Nijmegen.

Made (P.M. van der), boekh. te Amsterdam, 2 Ex.

Mannoury (J. en J.), firma Ipenbuur en Seldam, boekh. te Amsterdam.

Manssen en Blom, boekh. te Utrecht, 5 Ex.

Marienhoff (Mej. P.H. van), te Utrecht.

Marrée (L.J. de), te Middelburg.


{==XV==} {>>pagina-aanduiding<<}

Martin (Mevrouw de Wed. S. St.), te Rotterdam.

Meer en Verbruggen (v.d.), boekh. te Rotterdam, 7 Ex.

Mees Az. (Mr. G.), regter, te Rotterdam.

Meinsma Oz. en Cie. (J.J.), boekh. te Kampen.

Meij van Streefkerk (Jonkh. de), te Arnhem.

Meijer (Wed. H.), boekh. te Zwolle.

Meijer (H.A.), boekh. te Amsterdam.

Meijer (J.M.E.), boekh. te Amsterdam.

Meijers (Ph.), boekh. te Amersfoort, 2 Ex.

Meijjes (F.), pred. te Leersum.

Meijners (Jonkvr. S.), te Middelburg.

Meijster (F.), te Schiedam.

Mellink (W.C.), boekh. te Zutphen.

Merkes (Jonkh. F.G.E.), 1e. luit. der infant. te Gorinchem.

Merkus (P.W.N.), jur. stud. te Utrecht.

Mes (G.), manufacturier, te Middelburg.

Mestdagh, boekh. te Vlissingen, 2 Ex.

Meteren Westerouwen van, geb. Insinger (Mevrouw), te Amsterdam.

Metruij (B.H.), te Rotterdam.

Meulebelt (J), boekh. te Rotterdam.

Milborn (Wed. W.), te Middelburg.

Milborn (P.J.), te Middelburg.

Milborn (Gebr.) boekh. te Middelburg, 11 Ex.

Molenaar (P.C.), te IJsselmonde.

Molière (Mej.), te Utrecht.

Moll (J.), particulier, te Rotterdam.

Mollerus (Jonkh. C.A.H.), te Arnhem.

Mooij (H.W.), boekh. te Amsterdam, 2 Ex.

Moorrees (J.G.G.), theol. stud. te Utrecht.

Moraaz (J.A. de), notaris, te Alkmaar.

Moulijn (Jb.), te Rotterdam.

Mouw (J.C. der), boekh. te Nijmegen.

Muller (Johs.), boekh. te Amsterdam, 2 Ex.


{==XVI==} {>>pagina-aanduiding<<}

Munnik (J. de), boekh. te Schiedam, 2 Ex.

Munter (Jonkh.), te Amsterdam.



N.

Nepveu (Mr. J.J.D.), te Utrecht, 2 Ex.

Neurdenburg (P.C.), boekh. te Rotterdam, 2 Ex.

Nieuwenhuis, boekh. te Gorinchem, 2 Ex.

Nieuwland (ZExc. Mr. M.W. de Jonge van Campens), minister van Staat, te 's Hage.

Nieuwolda (Johs. Stheeman), te Groningen, voor het leesg. aldaar.

Nobel (J.C. le), te Middelburg.

Nobels (J.), te Nijmegen.

Nolet Jr. (J.D.), boekh. te Utrecht.

Nooteboom (L.), doopsg. pred. te Fernaard.

Noordendorp, boekh. te 's Hage.

Noorduijn (A.K.), boekh. te Gorinchem.

Noorduijn (S.G.), boekh. te Noordhoek.

Noman en Zn. (Johs.), boekh. te Zalt-Bommel, 2 Ex.

Noman en Kolff van Haren, boekh. te Batavia, 4 Ex. N.N., te Middelburg.

Nijgh (H.), boekh. te Rotterdam.

Nijhoff en Zn. (Is. An.), boekh. te Arnhem, 3 Ex.

Nijhoff (J.B.), pred. te Nijkerk.



O.

Ochtman Jr. (S), boekh. te Zierikzee, 4 Ex.

Odink (D.), kruidenier, te Amsterdam.

Oerder (P.L.L.), kunstschilder te Oosterbeek.

Oeveren (Johs. v.), landbouwer, te Wissenkerke.

Oije (Baronnesse Schimmelpenninck van der), op den huize de Poll, bij Voorst.

Oldenzeel (J. Vlaanderen), boekh. te Zwolle.


{==XVII==} {>>pagina-aanduiding<<}

Ooijen (M. van), te Middelburg.

Oomkens Jz. (J.), boekh. te Groningen.

Oonk (A. van Nieuwbeert), boekh. te Elburg, 2 Ex.

Oordt (Mevrouw van), te Rotterdam.

Oordt-Boonen (Mev. de Wed.), te Harderwijk.

Oortman (J.J.), effecten kantoor te Utrecht.

Oosterzee (J.J. van), theol. doct. en pred. te Rotterdam.

Opzoomer (W.), pred. te Wijk bij Duurstede, voor het leesg. aldaar.

Os (J.H.G. van), te Rotterdam.

Overhoff (F.), boekh. te 's Hage.



P.

Palier en Zn. (H.), boekh. te 's Bosch.

Paling Wz., (R), hoogheemraad van het groot waterschap van Woerden.

Pallandt (W.A. Baron van), te Rijswijk.

Pastor (J.H.), te Arnhem.

Penon (J.), super-intendant, te Weener.

Pesters (Jonkh. C.C.G.), jur cand. te Utrecht.

Petri (Otto), boekh. te Rotterdam.

Peursem (G. van), boekh. te Amsterdam.

Philipse, geb. Groen van Prinsterer (Mev. M.), te 's Hage.

Philipse (Mej. B.), te 's Hage,

Pickhardt (K.W.), boekh. te 's Hage.

Pieck (H.A.E.J. van der Voordt), te Nijmegen.

Plaijter (H.C.), te 's Hage.

Poeschman (G.B.), boekh. te Rotterdam, 9 Ex.

Pool (J.F.), notaris te Druten.

Portielje en Zn. (G.), boekh. te Amsterdam.

Post Jr. (C. van der), boekh. te Utrecht, 5 Ex.

Post (Mr. B.), te Tiel, voor het leesg. aldaar.

Prins (Mr. A.T.), te Rotterdam.

Prinsterer (Mr. G. Groen van), te 's Hage.


{==XVIII==} {>>pagina-aanduiding<<}

Proes (L.), pre. te Leeuwarden, voor het leesg., Amica Veritas aldaar.

Pull (T.D.H.), boekh. te Apeldoorn.

Pijzel (D.), pred. te Dordrecht.



Q.

Quadekker (C.), te Middelburg.

Quaestius (Mr. A.), te Dronrijp voor het leesg.

Veredeling van verstand en hart aldaar.

Quanjer (J.W.F.), koopman, te Zutphen.



R.

Raad, geb. Outmans (Mev. de wed. de), te Middelburg.

Raadgeep (J), boekh. te Doetinchem.

Rappard (Mr. A.C.G. Ridder van), te Utrecht.

Rappard (Jonkh. C.C.A. Ridder van), te Utrecht.

Rauwenhoff (L.W.E.), theol. doct. en pred. te Dordrecht.

Ravesteijn (Mr. J.G. van), te Middelburg.

Regeer (J.P.), te Rotterdam.

Rekker (H.), procureur te Middelburg.

Revers (J.), boekh. te Dordrecht, 5 Ex.

Ridder (N.A.C. de), te Wamel.

Riemsdijk (A.W.G. van), inspecteur-generaal van 's Rijks munt, te Utrecht.

Riesberg (J.), boekh. te Haarlem.

Risseeuw Az. (A.), rustend landman te Schoondijke.

Ritzema (H.J.), theol. stud. te Kampen.

Rochussen (Mev. de wed.), particulier, te Rotterdam

Röder (J.G.), te Rotterdam.

Roebij (P.J.), te Rotterdam.

Roelants (H.A.M.), boekh. te Schiedam, 2 Ex

Roeloffzen (G.), te Arnhem.

Roldanus (W.N.C.), boekh. te Delft.

Rombouts Az. (W.), te Arnhem.

Römer (Mr. H.G.), secretaris der stad Utrecht, te Utrecht.


{==XIX==} {>>pagina-aanduiding<<}

Rooij (J. de), te 's Hage.

Rooseboom (J), te Ede.

Ruijs (J.J.), theol. cand. te Utrecht.

Rijka, geb. Moulin (Mevrouw A.H.), te Kampen.

Rijks (J), grondeigenaar te Colijnsplaat.

Rijn (Th.L. van), v.d.m. te Hardingsveld.

Rijnbach (Mej.), te Rotterdam.



S.

Sarraz (Z.Exc. J.A.H. de la), minister van Staat, te 's Hage.

Santvoort (P.D. Schouw), theol. doct. en pred. te Arnhem.

Schaafsma (A.), boekh. te Dokkum, 2 Ex.

Schalkwijk (J.), burgemeester te Ellemeet.

Scherpenhuijsen (J.), broodbakker te Haarlem.

Scherpenzeel (Mr. H. Roijaards van), te Utrecht.

Schetsberg (C.H.), boekh. te Goes.

Schierbeek (R.J.), boekh. te Groningen, 2 Ex.

Schiethardt (J.S.), te Arnhem, voor het leesgez. aldaar 3 Ex.

Schinkel (A.D.), te 's Hage.

Schook (C.), te Gorinchem, voor het leesg., tot Nut en Genoegen aldaar.

Schorer (Jonkv. W.M.M.), te Middelburg.

Schorer, de Jonge (Mev. Douairière M.V.), te Middelburg.

Schorer (Mevrouw de Wed. A.), te Middelburg.

Schorer (Mr. P.N.), te Middelburg.

Schouten Hz. (L.), pred. te Koudekerke.

Schreuder en van Baak, boekh. te Leijden, 2 Ex.

Schuijten (J.), kand. notaris te Dordrecht.

Schwartz (M.H.), taal- en muzijk onderw. te Arnhem.

Siddré (J.H.), boekh. te Utrecht, 3 Ex.

Simons (A.F.), theol. cand. te Utrecht.

Sinderam (N.C.), te Arnhem.


{==XX==} {>>pagina-aanduiding<<}

Slingelandt (Freule A.E. van), te 's Hage.

Slotemaker Czn. (A.), pred. te Middelburg.

Smit (M.), boekh. te Groningen.

Smits Pz. (F.W.), theol. stud. te Leijden.

Smits (Mr. W.P.), te Dordrecht, voor het leesg. aldaar.

Snoeck (S. van Reijn), boekh. te Rotterdam.

Snijder (Mr. J.), advocaat te Middelburg.

Snijder (W.M.), te Middelburg.

Snijder (J.C.), boekh. te Edam.

Someren (A.E.C. van), boekh. te Zutphen.

Sonius (J.), te Middelburg.

Spanjaard (H.), boekh. te Steenwijk.

Spengler (F.H.), lid der Prov. Stat. van Utrecht en burgemeester van de Bilt.

Sprenger (J.G.), burgemeester te Oostkappel.

Sprenger (G.J.), te Middelburg.

Sprenger (J.J.J.), te Middelburg.

Spijker (J.C.), boekh. te Amsterdam.

Stamperius, te Middelburg.

Stappers (J.C.), te Middelburg.

Steenmeijer (J.), boekh. te Tholen.

Steveninck (Mej. van), te Middelburg.

Stirum (Freule M. Gravinne van Limburg), te Arnhem.

Stockum (W.P. van), boekh. te 's Hage, 3 Ex.

Stokhuijzen (W. v.), boekh. te Gorinchem.

Stoppelaar (J.D.M. de), te Middelburg.

Straal (N. van der), te Rotterdam.

Straal (C.L. v.d.), te Delftshaven.

Stramrood (W.F.), boekh. te Wijk bij Duurstede, 2 Ex.

Stratenus, geb. Cunaeus, (Mevrouw Douairière), te 's Hage.

Strien (C. van), grondeigenaar, te Wolfaartsdijk.

Suerman, hoogleeraar te Utrecht.

Swaan (J.W.), boekh. te Arnhem, 46 Ex.

Swalme (J. van der), te Middelburg.


{==XXI==} {>>pagina-aanduiding<<}

Swart (Jacob), te Amsterdam.

Swaving-d'Abo (Mevrouw de Wed. E.), te Appingadam.

Sijbrandi (J.D.), boekh. te Amsterdam.



T.

Taats (B.J.H.), pred. te Middelburg.

Tack (J.F.), te Arnhem.

Tak (B. van der), te Delftshaven.

Tak (J.P. Rt.), te Middelburg.

Tak (J. Roetert), te Middelburg.

Tak (J.), te Middelburg.

Talma (G.L. Fruitier de), pred. te Scherpenzeel, 2 Ex.

Talma (G.L. Fruitier de), voor het leesg. aldaar.

Tersteeg (J.H.), voor het Godsd. Leesg. te Edam.

Terveen en Zn. (J.G. v.), boekh. te Utrecht, 11 Ex.

Teutem (H.N. van), pred. te Rotterdam.

Theesing (H.J.R.G.), pred. te Rotterdam.

Thieme (W.J.), boekh. te Zutphen, 4 Ex.

Thieme (H.C.A.), boekh. te Nijmegen.

Thieme (G.J.), te Arnhem.

Thieme (D.A.), te Arnhem.

Thomas (Mej. J. Simon), te Amsterdam.

Tibout (W.J.), boekh. te Wageningen, 2 Ex.

Tichelaar (M.C.), genees- heel- en verlosk. te Nieuwe Tonge.

Tielkemeijer (G.W.), boekh. te Amsterdam.

Tjeenk Willink (W.E.J.), boekh. te Zwolle, 3 Ex.

Toorenenbergen (J.E. van), theol. cand. te Utrecht.

Toorenenbergen (J.J. v.), landbouwer, te Elspeet.

Tulleken (J.C.), te Nijmegen.

Tydeman (Mr. J.W.), te Amsterdam.



U.

Uchtman (J.H.), te Middelburg.

Ufflie (C.C.W.), te Arnhem.


{==XXII==} {>>pagina-aanduiding<<}

Uiterweer en Comp. (Post), boekh. te Utrecht, 5 Ex.

Uije (J.J. van), te Middelburg.

Uijttenboogaart (D.), rustend pred. te Elburg.



V.

Vader (J.H.L.), burgemeester, te Wissenkerke.

Vader (A.C.), med. doct. te Wissenkerke.

Vader (J.W.), notaris, te Cortgeen.

Vader (Mr. P.J. van Voorst), regter in de Arrond. Regtb. te Goes.

Vader (Mr. P.H. Saaijmans), te Goes.

Valkes (G.A.A.C.), burgem. te Ophemert, c.a.

Vassy (C. de), med. doct. te Kampen.

Veeren (H. van), te Amsterdam.

Velde (C. van Asperen van der), boekh. te Haarlem, 2 Ex.

Velden (Jonkh. J. Limpsins van der), te Utrecht.

Veldman (B.), litt. hum. stud. te Kampen.

Velsen Jr. (S. van), boekh. te Kampen, 10 Ex.

Veltman (Mev. N.J.), te Rotterdam.

Vetzo, geb. Hellemann (Mev. de Wed.), te Utrecht.

Verbeek (W.J.L.), te Wijk bij Duurstede, voor het leesg. aldaar.

Verburg (L.), grondeigenaar, te Cortgeen.

Verburgt (J.J.), te Utrecht.

Verhoeff (J.G.), pred. te Nieuw Loosdrecht.

Verhoeff (Mej. de Wed. P.C.), boekh. te Vlissingen, 2 Ex.

Vereeniging Nut en Vermaak, te Middelburg.

Verloren (Mr. G.J.), lid van Ged. Staten van Utrecht, te Utrecht.

Verschuur (A.), te Dordrecht.

Versluijs (Jonkh. Mr. J. van Reigersberg), adv. te Middelburg.

Versluijs van Krabbendijke (Jonkh. C.P.), te Middelburg.


{==XXIII==} {>>pagina-aanduiding<<}

Vis (K.G.), te Middelburg.

Visch (Jonkv. Bichon), te 's Hage.

Visser Pz. (P.), schoolonderwijzer te Serooskerke, in Walcheren.

Visser (M.J.), boekh. te 's Hage, 2 Ex.

Voogd Jr. (Jacobus de), te Dordrecht.

Voorhoeve HCzn. (J.), te Rotterdam.

Vos (G.J.), theol. stud. te Utrecht.

Vries (A.H. de), onderw. te Sluis.



W.

Waal (A.H. van der), te Rotterdam.

Waal (J.A. de), te Middelburg, voor het Diaconie leesgez., tot Nut en Genoegen aldaar.

Waal (Willem de), civiel ingenieur, te Arnhem.

Waal (J.C.), magazijnmeester bij de Ned. Rijnsp. te Utrecht.

Waldorp (J.A.A.), ingenieur van den Waterstaat, te Arnhem.

Walkart (Mej.), te Amsterdam.

Wall (J.J. van de), comm. in effecten, te Arnhem.

Wall (J. van de), graveur, goud- en zilverwerker, te Arnhem.

Waller (Mev. de Wed. G.), te Middelburg.

Walraven (P. van), te Rotterdam.

Walré (Mr. J. van), te Utrecht.

Wassenaar (A. van), boekh. te Delftshaven.

Wedding (J.), boekh. te Harderwijk, 3 Ex.

Weelden en Mingelen (van), boekh. te 's Hage.

Weenink (H.), theol. stud. te Kampen.

Weijden (Mej. de wed. G. van der), boekh. te Maassluis.

Wemeldinge (Grothe van), te Zeist.

Wenk (W.), boekh. te Rotterdam, 23 Ex.

Wermeskerken (Mej. de wed. D.R. van), boekh. te Tiel, 3 Ex.


{==XXIV==} {>>pagina-aanduiding<<}

Wesz (J.), te Amsterdam.

Wilde (A.J. de), boekh. te Middelburg.

Willems (W.), boekh. te Amsterdam, 2 Ex.

Willemsen (G.J.), te Amsterdam.

Wilkens (F.), boekh. te Groningen.

Willink (A.F.), te Amsterdam.

Wind (Dr. S. Dobbelder de), te Middelburg.

Wilterdink (D.J.), boekh. te Deventer, 2 Ex.

Wijsman (C.W.), te Leijden.

Wijt en Zonen (M.), boekh. te Rotterdam, 3 Ex.

Wittenkeer (J.H.), te Rotterdam, 2 Ex.

Woestenberg (J.A.), boekh. te Utrecht.

Wolters (C.G.J.), boekh. te Rhenen.

Woutersen (Mej. L.M.), te Middelburg.

Wundt (Mej. J.S.), te Voorschoten.



Y.

Ypenburg (G.), te Arnhem.



Z.

Zeeuw (A. de), slager, te Middelburg.

Zegers (W.), pred. te Oosterbeek.

Zillinger (Mej. A.E.), te Doesburgh.

Zubli (A.W.J.), offic. van gezondh., te Utrecht.

Zuylen van Nyevelt (Mevr. Douairière Baronn. van), te Arnhem.

Zweeden (P. van), boekh. te Groningen.

Zijlstra (J. de Jong), boekh. te Middelburg, 19 Ex.

Zijnen (W.), boekh. te Vlissingen.





{==XXV==} {>>pagina-aanduiding<<}

INHOUD.

Eerste boek.


Van middelburg naar marseille.

Ie Hoofdstuk. - Een blik terug. - Een blik vooruit. - Harddraverij door Andwerpen. - Naar Brussel. - Drie punten die te denken geven. - IJdele pogingen van St. Hubert. - Eerste nacht in den vreemde.

IIe Hoofdstuk. - De intrede in de Waereldstad. - Cijfers. - De Pont-Neuf. - Place de la Concorde. - Een steenen Emigrant. - Historische mijmeringen. - De Notre-Dame. - Het Pantheon. - Het Palais Royal. - Een standbeeld en een schoentjen. - Napoleons tweede graf. - Cultus des Genius.

IIIe Hoofdstuk. - Uitstap naar Versailles. - Geschiedenis van het Paleis. - Wandeling door de zalen. - Een Bedouïnenkamp. - Gekroonde ijdelheid. - Pruiken en de Olympus. - Kinderen der fortuin. - Een onmogelijk paard. - Naar Parijs terug.

IVe Hoofdstuk. - Van Parijs naar Dijon. - Vrije Natuur. - Het bosch van Fontainebleau. - Schimmendans. - De geboorteplaats van Buffon. - Een tranendal in dit tranendal. - Leeuwerikken. - Een tunnelsbaas. - Taalkwestie op een spoortrein.

Ve Hoofdstuk. - Van Dijon naar Lyon. - Dijonsche celebriteiten. - Een Hollandsch Landschap en een Fransch Poëet. - De rechter Saone-oever. - De Pierre d' Encise. - Herinnering aan Cinq. Mars en de Thou. - Wandeling door Lyon. - Allerlei martelaarschap.

VIe Hoofdstuk. - Van Lyon naar Marseille. - Vienne. - Serves. - Valence. - De natuur wordt Zuidelijker. - Een schuldeloos moordkomplot. - Oranje. - Het Fransche Rome. - Een woestijn in een Paradijs. - Wandelingen door en buiten Marseille. - Charakteristiek der Franschjens. - Naar Zee!



{==XXVI==} {>>pagina-aanduiding<<}


Tweede boek.


Napels en Omstreken.

Ie Hoofdstuk. - Aan boord van den Languedoc. - Zeeziekte. - Eene Soeur de Charité. - Blik op het reisgezelschap. - Eene kleine Ode op den grooten Korsikaan. - Civita Vecchia. - Aankomst te Napels.

IIe Hoofdstuk. - Vroome wenschen. - Van het Balkon. - Ligging en klimaat van Napels. - Vijf forten. - Wandeling door de Stad. - Haar voorkomen en bevolking. - Lazzaroni. - Hoe zij in 1799 het Koningschap herstelden.

IIIe Hoofdstuk. - Een Pinksterpreek in de Chiesa di S.-Spirito. - Marianisme in Italië. - De voornaamste Mariakerken te Napels. - Kunst geen nabootsing der Natuur. - De Kathedraal en het mirakel van den H. Januarius.

IVe Hoofdstuk. - De Koninklijke Akademie der Studj. - Oud Muurschilderwerk. - Mozaïek. - Egyptische Oudheden. - Marmerbeelden en Bas-reliefs. - De groep van Farnese. - Bronzen. - Middeleeuwsche Oudheden. - Oud glas- en aardewerk. - Gemmen en edelsteenen. - Kleine bronzen. - Vazen. - Moderne schilderijen. - De Papyruszaal. - De Koninklijke Bibliotheek.

Ve Hoofdstuk. - Een ongeluk en een verzuim. - Motiven. - Naar den Vesuvius. - Berg-opwaards. - Wandeling door den krater. - Campania à vol d'oiscau. - Berg-afwaards. - De kluizenaar. - Terug naar Napels.

VIe Hoofdstuk. - Eerste indruk van Pompeji. - Haar ondergang en hare opdelving. - Hoe zag een Romeinsch huis er uit? - Woningen voor levenden en dooden. - Het Forum met de voornaamste gebouwen en tempels. - Herkulanum. - Oranjes van de boomen.

VIIe Hoofdstuk. - Kleine nalezing. - De Plantentuin. - Het Campo-Santo. - Pizzofalcone. - St.-Ermo en de kerk St.-Martino. - Een éénig vergezicht. - De Posilipo en zijn grot. - Het Graf van Virgilius. - Besluit.



{==XXVII==} {>>pagina-aanduiding<<}


Derde boek.


Rome.

Ie Hoofdstuk. - Van Napels naar Rome. - Voorwaarts! - Aversa. - Een schrokkige Adamszoon. - Capua. - Geduld beproefd en beloond. - St.-Agata. - De Garigliano. - Mola di Gaeta. - Beelden uit de groote tooverlantaarn. - Itri - Een nieuwerwetsche doodendans. - Fondi. - Tarracina. - De Drie Tabernen. - Velletri. - Albano. - Een modeplaatjen. - De Pontijnsche moerassen. - Aankomst te Rome.

IIe Hoofdstuk. - Installatie. - Een eerste kennismaking. - Het Forum en zijne ruïnen. - Het Kolosseum bij maanlicht.

IIIe Hoofdstuk. - De Sint-Pieter. - Historische herinneringen op het Plein. - Eerste en later indruk. - De Koepel. - Het Graf van Petrus. - Het hoofdaltaar. - De kapellen. - De sakristy. - De Onderkerk. - Reis naar boven. - Besluit van den dag.

IVe Hoofdstuk. - Het Vatikaan. - Zijne geschiedenis en grootte. - De Sala Regia. - De Sixtijnsche Kapel. - De Capella Paolina. - De loggie van Raphaël. - De kamers van Borgia. - De stanze van Raphaël. - Museum van schilderijen. - Museum van standbeelden. - Museum van kandalabers. - Bibliotheek.

Ve Hoofdstuk. - De katakomben. - De Heilige Trap. - Het grafvan Torquato Tasso.

VIe Hoofdstuk. - Het feest van S.-Filippo neri. - De heilige Sa kramentsdag en de processie van het Corpus Domini. - Getuigenis van een Italiaansch Katholijk over de Italiaansche Geestelijkheid. - Een Protestantsche Godsdienstoefening in den vreemde.

VIIe Hoofdstuk. - Het Kapitool. - De Mamertijnsche Gevangenis. - Het Graf der Scipioos. - Het Mausoleum van Cecilia Metella. - Het dal van Egeria. - De voornaamste paleizen en villaas. - Besluit.



Vierde boek.


Florence. - Venetie. - Milaan. - terugreis door Zwitserland.

Ie Hoofdstuk. - Van Rome naar Florence. - Kommentaar op een reiskontrakt. - Wat de Pons Milvius zoo al beleefd heeft. -

{==XXVIII==} {>>pagina-aanduiding<<}
Een gezwaveld ontbijt. - Een Fabriekstad in stillen bloei. - Eerste zwarte arend. - De verdronken stad. - Tweede zwarte arend. - Het Paleis zonder dak, en de heilige Mummie. - Est, est, est. - Het meir van Bolsena. - Van Lorenzo naar Siena. - Derde zwarte arend. - Van Siena naar Florence. - Aankomst aldaar.

IIe Hoofdstuk. - Florence. - Gezicht op Florence uit den Tuin Boboli. - Geschiedenis der Stad en charakteristiek harer bewoners. - De Piazza Santa Trinita. - Palazzo Strozzi. - Piazza di s. Martino. - Palazzo Vecchio. - Loggia di Lanzi. - De galerij der Medici. - Het paleis Pitti. - De Dom, en de voornaamste Kerken. - Al wat verder merkwaardigst binnen en buiten de Stad wordt gevonden. - Vertrek.

IIIe Hoofdstuk. - Van Florence naar Venetië. - Stoom en stof. - Een kijkjen in Modena, Mantua en Verona. - Aankomst te Venetië. - Biographie der Lagunenstad. - De Piazza S. Marco. - De S. Markus-kerk. - Het paleis van den Doge. - Het Arsenaal. - Het Canal Grande. - Een Gondelvaart. - Venetiaansche Volksfeesten. - Vertrek.

IVe Hoofdstuk. - Van Venetië naar Milaan. - De Milaneesche Dom. - De S. Ambrosio. - Een koperen slang. - De S. Lorenzo. - Sta Maria delle grazie. - Het Heilige Avondmaal van da Vinci. - Het Paleis van Brera. - De Ambrosiaansche Bibliotheek. - Pallazzo Reale. - Herinneringen aan Napoleon. - Afscheidsgedachten. - Italies Toekomst.

Ve Hoofdstuk. - Begin van het einde. - Drie Meiren. - Tocht over den S. Gothard. - De Duivelsbrug. - Altorf. - De Luzernersee. - Naar Bazel. - Tehuisreis langs den Rhijn. - Besluit.





Platen.

1.	Napels met den Vesuvius in het verschiet,	tegenover blz. 65.
2.	Het Forum met zijne ruïnen	tegenover blz. 173.
3.	Het Canal Grande te Venetië	tegenover blz. 373.










{==1==} {>>pagina-aanduiding<<}

Eerste boek.


Van Middelburg naar Marseille.


I see thee yet, fair France - thou favour'd land 
Of art and nature - thou art still before me; 
Thy sons, to whom their labour is a sport, 
So well thy grateful soil returns its tribute; 
Thy sun-burnt daughters, with their laughing eyes 
And glossy raven-locks. But, favour'd France, 
Thou hast had many a tale of woe to tell, 
In ancient times as now. 
 
Walter Scott. 



[Schoon Frankrijk, door natuur en kunst getooid! 
Nog zie ik u; en ik vergeet ze nooit, 
Uw zoons, wien de arbeid spel is, zoo vergoedt 
Uw grond hun zweet door weeldrige' overvloed, 
Uw ranke dochters, door de zon verbrand, 
Met donkre blik en lokken. Toch, schoon Land, 
Verhalen vol van treurigheid en wee 
Deelt ge ons uit oude en jonger dagen mêe.] 



{==2==} {>>pagina-aanduiding<<}



{==3==} {>>pagina-aanduiding<<}

Ie Hoofdstuk.

Een blik terug. - Een blik vooruit. - Harddraverij door Andwerpen. - Naar Brussel. - Drie punten die te denken geven. - IJdele pogingen van st. Hubert. - Eerste nacht in den vreemde.

Op reis, Woensdag 30 April 1856.

Het begin van het begin is eindelijk daar! Wij zijn aan boord van den welbekenden stoomer, die ons naar Andwerpen zal overbrengen. 't Is vrij vochtig en guur daar boven op het dek, en het laat zich aanzien, dat wij nog een goed eind verder dan de stad van Druon Antigoon zullen moeten trekken, eer wij onder weg de lente ontmoeten, al verzekert de almanak ons stoutweg, dat zij reeds sedert vijf weken haar' intrek in het vaderland heeft genomen. Toch kunnen wij niet besluiten, het vrije uitzicht reeds nu te ontschuilen achter de wanden der groote kajuit daar beneden (die op ons Bergsche bootjen intusschen vrij klein is uitgevallen); want wij willen zoo lang mogelijk de Zeeuwsche kust in 't gezicht houden, waar wij zooveel hebben achtergelaten, dat ons dierbaar is en met elken slag der kleppende raders al verder en verder van ons verwijderd wordt. 't Is gelukkig, dat juist het pijnlijke van het Vaarwel ons meestal het afscheid doet bespoedigen, want zoo die oogenblikken langer duurden, zou men in staat zijn alle reisplannen op

{==4==} {>>pagina-aanduiding<<}
te geven, en te blijven waar onze eigenlijke waereld is: ons gezellig - Tehuis! - Langzamerhand ontwaken we uit ons gepeins, en het gesprek, eerst traag en ongeregeld, begint weldra recht levendig en bestemd te worden, vooral nu de reiskaart voor den dag is gehaald, en de langberaamde tocht, die nu toch wel waarlijk ernst blijkt te zijn, wie weet voor de hoeveelste maal, en toch nooit genoeg, besproken wordt. Ieder die eene reis van eenigzins langeren duur ondernomen heeft, kent dat onrustige van den eersten dag. Trouwends, er is wel reden om ons een weinigjen ons Hollandsch flegma te doen vergeten. Welk eene schoone bladzijde zal nu binnen kort voor ons worden opgeslagen in dat groote Boek, waarvan men, naar het woord van Geramb, alleen de eerste regels gelezen heeft, als men nooit verder is geweest dan zijn eigen geboortegrond. Wij gaan Italië bezoeken! Wij gaan Rome zien! Wie heeft zich nooit aangetrokken gevoeld door het land ‘waar de citroenen bloeien,’ waar Tasso zijn Reinout schiep en Rafaël zijne Madonna? Wie, nooit gewenscht om éénmaal vóór zijn sterven met eigen oogen dat verwonderlijke Schiereiland te aanschouwen, dat natuur en kunst als om strijd hebben verheven tot het schoonste van Europa; dat zulk een beslissenden invloed geoefend heeft op de geschiedenis der aardsche koninkrijken en die van Gods Koninkrijk op aarde; waar bijna alle eeuwen onuitwischbare sporen hebben achtergelaten en schier elke plek zijne klassieke herinneringen en Christelijke gedenkteekens heeft; het land van de Apenijnnen en den Vesuvius, van het Kolosseum en het Vatikaan, van het Kapitool en de Katakomben! Ik weet niet wie het is, die den menschelijken geest het eerste vergeleken heeft bij een borduurwerk vol open plaatsen, die aangevuld moeten worden: maar ik heb er een voorgevoel van, dat, zoo iets, dan vooral eene reis 
naar dat land, ook al vult zij niet altijd de ledige vakken onzer kennis aan, in staat is het verspreide te vereenigen en het onsamenhangende te ordenen tot één Geheel. Is het wonder, dat, onder het bespreken van zulke vooruitzichten, reeds de eerste uren van onze pelgrimaadje ongemerkt daarheen vliegen? Eer wij 't weten, hebben wij het grootste gedeelte der

{==5==} {>>pagina-aanduiding<<}
Schelde reeds achter den rug: Lillo en Liefkenshoek en het fort Sint-Maria (roemruchtiger gedachtenis!) zijn voorbijgestoomd; en glinsterend in het grillig licht van het laatste Aprilzonnetjen, wenkt ons de torenspits der Lieve-Vrouwe-kerk reeds een vrolijk welkom toe. Sissend en dampend uit hare morsige stoombuis, ligt de raderboot stil aan het Vlaamsche Hoofd. De breede kaai wemelt, als altijd, van blaauwkielen en kindermeisjens en geknevelde ‘helden van het blank rapier.’ Passen en koffers ondergaan het onvermijdelijk visa; het eerste examen der Douanen (mogen wij ze nooit onbescheidener ontmoeten!) is glansrijk doorgestaan; de bagaadje is op, de eigenaars zijn in de fiacre geladen, en voort! gaat het de Place Verte voorbij, de stad door, de Kipdorppoort uit, naar het Stationsgebouw van de Brusselsche Spoordienst. Gaarne had ik mijne vroegere bedevaart naar het graf van Rubbens in de St. Jakobskerk nog eens herhaald; gaarne in de Kathedraal zijn onsterfelijk Meesterstuk, De afneming van het Kruis, nog eens bewonderd; maar: ‘Immer weiter!’ moet onze leuze zijn, want willen wij den trein van drie ure nog halen, dan is er geene enkele minuut te verliezen. Reeds zitten we in de gemakkelijke leunstoelen gedoken; wij ratelen in éénen ren Contich, Lier en Duffel langs. Zietdaar Mechelen met zijne honderd-veertig kloosters, Vilvoorden met zijne grimmige gevangenis, Laeken met zijn koninklijk lustkasteel: achtereenvolgends symbolen van het Bijgeloof, de Misdaad en het Menschelijk Gezag, de drie groote plagen der Menschheid! Reeds zijn we te Brussel, ‘Sinte-Gudules krocht’ (stijl van Anno 32!), en nog is het eerst half vijf na den middag. Dat mag stoomen heeten! En nog is het maar een klein vóórproefjen van hetgeen ons morgen wacht, want dan hopen wij, omstreeks dezen zelfden tijd 
reeds, de veertig-duizend vreemdelingen, die in het ‘Babel onzer dagen’ de spraakverwarring in stand houden, met ons nederig drietal vermeerderd te hebben. Toch willen wij Brussel niet verlaten, zonder nog eenmaal een paar onvergetelijke punten te hebben wedergezien, waar wij verleden jaar uren lang vertoefden. Het eene is de Groote Markt, dat steenen stamboek der stad en des lands, zooals wij de Grande

{==6==} {>>pagina-aanduiding<<}
Place hoorden charakteriseeren, met haar ontzachelijk Raadhuis, vol historische herinneringen, van Karel V af tot Don Juan van Halen toe! en haar huiveringwekkende plek, waar Egmond en Hoorne den marteldood stierven. Het tweede is de Molenberg, het voetstuk der aan Brussels Schutspatronesse gewijde Kathedraal, met haar beroemden kansel, een gebeeldhouwd Epos, een der stoutste, die ooit in hout gesneden zijn, en dat Verbrugge den eerenaam van ‘tweeden Milton’ heeft waardig gemaakt. Het derde is het Park, een parallelogram van honderd-en-twaalfmaal duizend vierkante ellen, nu zoo groen en bloeiend, vol kinderen en bloemen, maar eenmaal rood van het bloed van vierduizend onzer landgenooten, die er ten koste van hun leven het bewijs gaven, wat het Hollandsch hart nog vermag, als het door een hoog en heilig beginsel tot geestdrift wordt opgevoerd.
Het heeft ons voor heden aan ons bescheiden deel impressions et souvenirs niet ontbroken, en al doet de Passage St. Hubert, waardoor we langzaam naar ons logement terug drentelen, nog zoo zijn best om met zijne vlammende gaz-pitten en schitterende winkels en luidruchtige bezoekers, den naderenden nacht tot een leugenaar te maken, de natuur laat zich niet bedriegen. We zijn vermoeid naar lichaam en geest, en verblijden ons, dat wij in 't Hôtel de Suède niet hoog behoeven te klimmen om het plekjen der ruste te vinden.

‘Verdeelt u, Englen! zweeft daarhenen, 
Brengt onze afwezenden een groet, 
En laat ons droomen van de kleenen, 
Die ge in Gods schaduw slapen doet!’ 










{==7==} {>>pagina-aanduiding<<}

IIe. Hoofdstuk.

De intrede in de waereldstad. - Cijfers. - De Pont-neuf. - Place de la Concorde. - Een steenen emigrant. - Historische mijmeringen. - De Notre-dame. - Het Pantheon. - Het Palais Royal. - Een standbeeld en een schoentjen. - Napoleons tweede graf. - ‘Cultus des Genius.’

Parijs, 4 Mei.

Hoe alles toch betrekkelijk is en onze gewaarwordingen gewijzigd worden door onze verwachtingen! Er is een tijd geweest - en hij is nog zoo lang niet voorbij - dat de gedachte Parijs te zullen zien, mij het hart in de borst zou hebben doen opspringen; en thands, nu ik in der daad de ontzettende waereldstad voor de eerste maal mijns levens binnenreed, liet mij dat, een weinigjen nieuwsgierigheid uitgezonderd, zoo goed als koud, ja ik geloof zelfs, dat mij de intrede in de ‘stad der steden,’ die ik mij ongeveer als het opengaan eener Tooverwaereld had voorgesteld, wel een weinigjen tegen viel. Het verlangen naar Italië neutraliseert alle andere begeerten. Ook is de eerste aanblik van Parijs niet zoo indrukwekkend als men verwachten zou; want pas langzamerhand, door een doolhof van ettelijke vrij naauwe en stille straten, komt men in het gewoel en ontwikkelen zich de reus-
{==8==} {>>pagina-aanduiding<<}
achtige proportiën van gebouwen en pleinen uit den verwarrenden chaös van menschen en steenen. Bovendien komt men meestal tamelijk afgemat en ontspannen aan, want de weg van Brussel naar hier is vreesselijk eentonig en levert niet één waarlijk treffend natuurtooneel op. Deze laatste ervaring kostte ons evenwel, 't zij in 't voorbijgaan gezegd, geenerlei gevoel van teleurstelling, want ik had het geestige boekjen van Adriaan gelezen, en mijne dames op de plasschen en turfstapels voorbereid, waarop wij te turen zouden hebben: een verveelend perspektief, alleen afgewisseld door een wedloop nu en dan, zooals te Valenciennes, Douai, Arras, Amiens, Clermont, Pontoise en elders, naar het buffet, waar overvloedige gelegenheid wordt aangeboden om zich aan heete watersoep den mond te branden of de deugdelijkheid van zijn gebit op den vleugel eener taaie kip te beproeven, die, zat van dagen en eierleggen, een spaden dood aan het braadspit stierf. - Nu we hier vier dagen geweest zijn (en het is 
ons in het Grand-Hôtel du Louvre, in weêrwil van zijne 500 vertrekken, recht heimlich) beginnen wij de aantrekkingskracht van het nieuwe Lutetia te gevoelen, dat toch waarlijk nog iets meer is dan eene ‘ville de bou et de bruit’ zooals Boileau haar in een boozen bui betitelde, waarbij hij Keizer Karels woord vergat: ‘Non est urbs sed orbis, Geen stad maar een waereld!’ Het kan natuurlijk niet in mijn plan liggen hier een daguerreotype te beproeven van die waereld in het klein: dat-alléén reeds, zou een lijvig boekdeel vergen; en Parijs ligt tegenwoordig zoo in de buurt, dat men het bijna zelf zou kunnen gaan bezichtigen voor den prijs waarop zulk eene kopij zou te staan komen. Bovendien, wie is er niet geweest? Of zoo niet, wie heeft er niet van gehoord, en, zoo hij een vriend van cijfers is, zijn best niet gedaan om te onthouden, dat die Monsterstad, die men door 56 barrières binnenkomt, een omvang heeft van 8 mijlen, en niet minder dan 14 voorsteden, 1070 straten, 28 kaden langs de Seine en 18 met boomen beplante boulevards, 29,500 huizen, 30 markten en 75 openbare pleinen, 40 kerken en 8 paleizen, 30 schouwburgen en koncertzalen, met 1000 akteurs en aktrices, en 84 kazernen rijk is! Toch wil ik iets aanstippen van een

{==9==} {>>pagina-aanduiding<<}
en ander, dat het meest onze aandacht tot zich trok, wanneer we, nu eens te voet ons waagden in dien immerwoelenden maalstroom van menschen, die u aan eene altijddurende kermis zou doen denken; dan eens, in een gemakkelijken coupé gewipt, ons per vurigen Arabier of zoo iets, lieten voortkarren door eene der vier parten dezer ‘fosse de pierre aux immenses contours.’ Want zooals men weet, wordt Parijs door de Seine gevierendeeld in de Noorderstad, het eiland St. Louis, de eigenlijke Cité, dat het midden uitmaakt, en den Faubourg St. Germain in 't Zuiden, waar ook het Pays Latin of quartier de l'Université toe gerekend wordt. Van de achttien bruggen, waarmeê men, op verschillende punten, de genoemde rivier overgaat, is de Pont-neuf wel de merkwaardigste, niet-alleen dewijl zij 340 ellen lang en 36 dito breed is, maar vooral omdat zij een der schoonste stadsgezichten aanbiedt, die men zelfs hier zich denken kan, en u bovendien het fraaie standbeeld van Hendrik IV op den koop toe geeft, dat een waardigen tegenhanger uitmaakt van de beide bronzen Lodewijken (XIII en XIV) op de Place Royale en de Place des Victoires. Deze twee Places mogen er zijn; maar hoe koninklijk en glorieus hunne namen ook klinken, toch moeten ze onderdoen voor de Place de la Concorde, een plein, dat, zooals het daar tusschen den tuin der Tuilerien en de Champs-Élysées inligt, misschien het schoonste punt is van geheel Parijs. Het geklater van zijne beide fonteinen (twee van de honderd die het Seinewater door de stad verspreiden!) ruischt u daar al uit de verte verkwikkend tegen en waait u een koelte aan, die u alle vermoeienis vergeten doet, om al dadelijk het heerlijke, ruime uitzicht naar hartelust te 
genieten. Zoo komt ge ook in de stemming om een bewonderenden blik te wijden aan de beroemde obelisk van Luxor, die voor u staat: eene kostelijke pronknaald in dubbelen zin! want schoon zij een souvenir is van Mehemed-Ali, die zich door Karel X tot die buitengewone milddadigheid liet overhalen, heeft ze toch een kleine millioen gekost eer ze daar haar roodgranieten gevaarte op dat graauwe voetstuk te rusten mocht zetten. Ze prijkt daarvoor dan ook van boven tot beneden

{==10==} {>>pagina-aanduiding<<}
met Egyptische hieroglyphen, en schoon ik te weinig Champolliaan ben om die te ontcijferen, meende ik toch tusschen de regels, of liever tusschen de ibissen en slangen in, iets te lezen, dat wel wat zweemde naar eene variatie op het bekende thema: ‘Habent fata sua libelli. Ook de boeken hebben hunne lotgevallen’; want men moet weten, dat deze Thebaansche steenklomp de jongste opvolger is van het ruiterstandbeeld van Louis XV, het schavot van Lodewijk XVI, de Revolutie-statue der Vrijheid en de kleine kolom van den grooten Buonaparte, die geëindigd is met zijne kleine kolom na te doen en - omver te tuimelen.

‘En 't oude lied klinkt uit de wolken: 
't Zij Pharaonen, 't zij Bourbons, 
't Zij vrede- of krijg-Napoleons, 
Zij gaan ten grave met hun volken!’ 


Over 't algemeen ontfangt men hier, al flaneerende, nog al aanleiding tot soortgelijke kleine bespiegelingen, in weêrwil van het geraas van menschen en rijtuigen, die naast en tegen elkander in krioelen, en van de duizende opschriften, die met hunne reusachtige letters de aandacht tot zich trekken, vaak hoog op de huizen, ja tot op de daken der huizen. Door alles heen klinkt de stem van 't Verledene. Die Boulevards, die gij op en neêrgaat, fraaie wandelingen, die, boven en beneden de Seine, de gantsche stad doorloopen, zijn aangelegd door Lodewijk XIV, en door Napoleon I voltooid! Die Pleinen hebben achtereenvolgends vier, vijf verschillende namen gedragen, die elk een ander tijdperk der Fransche geschiedenis voor den geest roepen. Die Kerken zijn óf de steenen figuranten geweest bij het bloedige drama, dat de eeuwen dit rusteloze volk hebben zien spelen, óf menigmaal het tooneelzelf, waarop het werd uitgevoerd. Die sombere Notre-Dame daar (een meesterstuk overigens van Gothische bouwkunst!) heeft met zijne twee vierkante torens al menig Heidenschen gruwel door zich noemende Christenen zien bedrijven, sedert zij opgetrokken werd op de grondslagen van een verwoesten Jupiters-Tempel! Zij heeft al de overgangen beleefd van het huichelachtig Bijgeloof, dat in 1682, ten overstaan van een

{==11==} {>>pagina-aanduiding<<}
koning en eene koningin, gindsche klok in den naam des driemaal heiligen Gods laat doopen, tot het waanzinnig Ongeloof, dat, ruim honderd jaren later, met diezelfde klok de menigte samenroept om haar te verkondigen, dat er ‘geen God bestaat,’ en dat deze muren voortaan zullen gewijd zijn tot een heiligdom der Rede en der Menschenwaarde, het eenige aanbiddelijke, als er van bidden nog sprake kan zijn! Dat Pantheon, vroeger gewijd aan de H. Genoveva, thands naar het opschrift: Aux grands hommes, geeft u van binnen niet alleen de namen der gesneuvelde Junihelden van 1830 te lezen op dezelfde plaats waar Louis XVIII zijne Bourbonsche nagedachtenis had gemeend te vereeuwigen, maar draagt in zijn koepelgewelf een fresco, waarin Lodewijk XVI en Lodewijk XVII hunne apothéose vieren, terwijl het in zijn schoot de praalgraven bewaart van Voltaire en Rousseau, de twee Hoofdapostels dier leer, die hare rijpe vruchten vertoonde in het schavot, waarop de een werd onthoofd, en den kerker, waarin de andere zedelijk en stoffelijk werd vermoord! Dit zelfde Pantheon heeft eerst de lijken van Mirabeau en Marat, den eerste na vier jaren, den tweede na even zoovele maanden herbergens, als in heiligen afschuw weêr uit zijn boezem uitgeworpen, maar om in 1837 met het beeld van den eerste op nieuw zijn fronton te versieren, en in 1848 de kanibaalsche Junimannen zijne gewelven tot een schuilhoek te ontsluiten! Al de andere kerken, van de St. Sulpice af tot La Madeleine toe, kunnen u, in hare mate, op dergelijke lessen onthalen. Met de Pleinen en Parken is het desgelijks. Op de Place du Grève staat het Stadhuis: de oude throonzaal van Hendrik IV en Lodewijk XIV heeft het uitzicht op den plek, waar de guillotine, naar het eigen woord van den 
titanischen Danton, ‘haar bijl deed vallen en rijzen, rijzen en vallen, zonder tusschenpoozen, dag en nacht, nacht en dag.’ Het Champ de Mars heeft tweemaal den verjaardag zien vieren van de vernieling der Bastille, en achtereenvolgends aangehoord het hemeltergend dekreet van Robespierre, waarbij het ‘Opperwezen’ weder werd aangesteld, de ondoordachte proklamatie van Napoleons Bijgevoegde Akte tot de staatsregeling van het Rijk, waarbij aan

{==12==} {>>pagina-aanduiding<<}
het toeval der geboorte het eerste van alle staatkundige rechten werd weggeschonken; de laffe vleitaal van den pasgekroonden Burgerkoning, waarbij een handvol eerevaandels werd uitgedeeld aan de Nationale Garde, die hem achttien jaren later door dat zelfde gepeupel zou zien verjagen, dat hem nu als een Heiland begroette. En o, zoo dat Palais Royal, te recht het brandpunt der Parijsche beweging genoemd, u eens al de stemmen van zijn verleden te gelijk kon doen hooren, welke snijdende kontrasten zouden er worden vernomen! Die prachtigste bazaar van Europa, wier galerijen oorspronkelijk tot het koninklijk Paleis hebben behoord, bevat niet alleen eene onafzienbare reeks van de meest verschillende winkels en koffijhuizen en eet- en leeszalen, maar vloeit evenzeer over van de ontzettendste getuigenissen voor de waarheid van het gezegde: ‘De waereldgeschiedenis is het waereldgericht.’ Of is het niet opmerkelijk, hier, binnen dezelfde ruimte, waar een Hertog van Chartres, Frankrijks beruchte Regent, zich verrijkte met de schatten, den verachten burger ontperst; waar hij, waardige leerling van den goddelozen Abt Dubois, zijne eigene dochters voorging op den weg der schandelijkste losbandigheid; waar hij, met een deel van zijn verdorven adel, in het gezelschap van tooneelspeelsters en danseressen, zijne verachtelijke slempmalen vierde; waar in weinige uren duizende verbrast werden, terwijl het uitgezogen volk, onder steeds nieuwe belastingen gebukt, om brood en gerechtigheid schreide: hier, juist hier, is de vreesselijke Revolutie uitgebroed, die den throon der Orleans omver zou werpen; hier hadden de eerste oploopen plaats, die hare losbarsting voorafgingen, en de samenrottingen die haar volgden; hier trad een Desmoulin op; hier deed een Danton zijn ontzettenden wapenkreet hooren: ‘Brengt de vrijheidskoorts over op den bodem van Europa; smeedt de ploegijzers om tot zwaarden, de klokken tot kanonnen; en werpt den gekroonden 
hoofden het eens gekroonde hoofd van Lodewijk XVI in het aangezicht, en onthalst elken veldheer, die niet overwinnend tot u wederkeert!’ Hier hielden Girondijnen en Jacobijnen en thermidorianen hunne bloeddorstige redevoeringen; hier sloeg het Tribunaal zijn zetel op! Wien grijpt geene onwille-
{==13==} {>>pagina-aanduiding<<}
keurige huivering aan, als hij na dit alles verneemt, dat wederom een Hertog van Orleans sedert 1814, op dien zelfden plek, zijne gastmalen en dansfeesten begon te geven? Wanneer zullen de lessen der geschiedenis, die de vorige geslachten nalaten, voor de volgende niet meer verloren gaan? Wanneer zullen vorsten en volken een oog ontfangen voor de heilige Nemesis der Historie, die uit de lange keten van oorzaken en gevolgen, die zij in handen heeft, geen schakel laat vallen?
Wie verademing zoekt van de ernstige stemming, waarin deze gedachten, bij eene omwandeling in deze veelbeteekenende Stad hem onwillekeurig brengen, verlustige zich in den heerlijken Plantentuin met zijne zevenduizend gewassen; of bezoeke de welingerichte diergaarde die er bij behoort, of het rijke zoölogiesch, delfstoffelijk en geologiesch Museum; of het vreedzame kabinet van landbouw, of de sierlijke gehoorzaal, waar vijftien Professoren beurtelings voor wie wil hunne voorlezingen gratis houden. Ook in de Groote Bibliotheek, in de rue Richelieu, moet het tamelijk kalm zijn: maar met den grooten onbekende moet ik zeggen: ‘Ik heb er geen ondervinding van;’ want mijne vrouwelijke reisgenooten gevoelden geen symphatie voor de rimpelige folianten, die ons dus vergeefs hebben gewacht. Daarentegen vergaten wij noch het Palais du Luxembourg, waar de vertrekken van Maria de Medicis, de schilderijen van Horace Vernet en Scheffers eerste koningsschot ‘De Suliotische vrouwen, waardoor hij de la Croix beroemde Moord op Scio achter zich liet, u den tijd doen vervliegen; noch het kolossale Museum du Louvre. Wat dit laatste betreft, ik zal mij niet wagen aan een beredeneerden Katalogus der 1200 schilderijen en duizende van beelden, teekeningen en antiquiteiten, die in al die zalen verspreid zijn, noch aan eene beschrijving van al die pracht van koningsmantels en kroonen, die eenmaal Frankrijks Vorsten en Vorstinnen versierde en nu in hooge glazen kasten, met velerhande rariteiten, den volke ten toon gesteld wordt. Twee voorwerpen van verschillenden aart hebben mij in deze galerijen het meeste getroffen. Het eene is de Amor en Psyche van Canova, in de zaal van Houdon. Dat beeldhouwwerk is schoon, dat grijpt aan en boeit,

{==14==} {>>pagina-aanduiding<<}
al zal misschien Florence mij naderhand leeren, hoe die diepzinnige allegorie der Ouden nog fijner en idealer kan worden voorgesteld. Het tweede - ik durf het haast niet zeggen - is iets, dat niet de minste kunstwaarde bezit, en dat ge, in de eerste straat de beste, bij duizenden en van veel nieuwer en fraaier fabrikaat zult aantreffen. 't Is - een schoentjen! een eenvoudig, wit satijnen schoentjen, maar dat eenmaal, wie weet in wat prachtige zaal en op wat blijden avond, gesloten heeft om den voet der ongelukkige Marie Antoinette, denzelfden kleinen, blanken voet, die kort daarna het bloedig moordschavot opwankelde. Arme, onvoorzichtige Vorstin, die de zonden van uwe aangehuwde voorvaderen zoo duur moest boeten! Ik kon dat schoentjen den gantschen dag niet kwijt raken; zelfs niet voor de trotsche kolom op de Place Vendôme, noch voor de Arc de triomphe, bij de barrière de l'Etoile, die zeker de prachtigste is van de vier zegeboogen, die Parijs kan tellen. Ik heb ze naderhand op mijn gemak beschouwd en bewonderd. De kolom, die op haar top het beeld draagt van den ‘kleinen korporaal’ met zijn welbekenden driekant, is versierd met tweeduizend figuren, in bas-relief, die, van onderen naar boven opklimmende, de roemrijkste feiten van 't Fransche leger, tot op den slag bij Austerlitz, voorstellen. De triomfboog verheerlijkt meer dan honderd overwinningen, die daar op dertig schilden met groote letters vermeld staan, te midden van eene menigte afbeeldingen: een metalen prentenboek van de geschiedenis der laatste vijftig jaren! Al die glorie is zeker duur gekocht, en de gevierde Halfgod rust er niet zachter om, in zijne marmeren doodkist. Ik wilde die wel eens zien, al ware 't maar om te weten, of, onder de vele bijschriften, Matth. XVI:26 er ook soms op uitgehouwen was; en daarom begaf ik mij naar het Hôtel des Invalides, waarover ik nu 
wat uitvoeriger kan zijn, daar er minder over geschreven is, en ik er mijne Parijsche herinneringen meê besluiten wil.
De Heer de Montesquieu heeft ergens verklaard, dat hij liever het Hôtel des Invalides zou gesticht dan drie veldslagen gewonnen hebben. Als men intusschen zóóveel veldslagen geleverd heeft als de stichter van dit gebouw, is er wel reden

{==15==} {>>pagina-aanduiding<<}
om er een soldaten-gasthuis van te maken. Philippe Auguste is eigenlijk de allereerste geweest, die op het denkbeeld is gekomen iets voor de invaliden te doen, maar hij liet het gemakshalven bij het denkbeeld blijven, even als Hendrik III. Eerst Hendrik IV toonde metterdaad door het optrekken van een Hospitaal, dat hij deernis had met de verminkte verdedigers van zijn throon. Maria de Medicis, Richelieu en Louis XIII onderhielden zijne stichting, zonder meer; tot eindelijk Lodewijk XIV de roeping gevoelde om de veteranen van het Fransche leger eene vorstelijke woning te schenken. Louvois en Mansard brachten het plan des Konings zoo zeer naar zijn genoegen ten uitvoer, dat hij er terstond zijn standbeeld liet plaatsen op eene wijze, dat het vóór alles den bezoekers in 't oog valt, met dit nederig opschrift:

Ludovicus. Magnus. 
Militibus. regali. munificentiâ. 
In. perpetuum. providens. 
Has. aedes. posuit. 
An. 1675. 


[Lodewijk de Groote, met koninklijke weldadigheid ten eeuwige dage voorziende in het lot der krijgslieden, heeft dit gebouw gesticht, ten jare 1675.]
Ik moet eerlijk verklaren, dat zelfs na deze voorafspraak het. Hôtel mij meêviel; neen, laat mij niet schertsen, ik vond het bewonderenswaardig, en toen Potgieters ‘Veteranenklacht’ te kwader uur mij voor den geest kwam, vervulde het mij met eene weemoedige jaloezy. Dit waarlijk koninklijk gasthuis telt gewoonlijk 3 à 4000 gasten, en wordt bestuurd door den een of anderen ouden Maarschalk (op dit oogenblik zekere vriend de Moncey), die daarvoor een jaarlijksch inkomen trekt van veertigduizend francs, iets meer alzoo dan de hazelnoot daags, waarmêe Bilderdijks Pieternelletjen gepenzioeneerd werd. Ook de grijze snorrebaarden, die geen maarschalken zijn, (ik zag er een, die, behalven zijn sapeursstrepen en zijn hoofd, niets had overgehouden dan zijn romp, tourende in een handwagentjen) zijn hier recht op hun gemak. Niet minder dan twee kerken en eene bibliotheek van dertigduizend deelen voorzien in hunne hoogere behoeften, terwijl de ontzachelijke keukens, waar geurige potten te vuur stonden, ons volkomen

{==16==} {>>pagina-aanduiding<<}
geruststelden omtrent hunne lichamelijke verpleging. Hier is meer dan genoeg: hier is weelde, want noch de flesch wijn daags, noch het tafelzilver ontbreken: het laatste een vorstelijk geschenk van de milde hand van Marie Louise.
Van de twee kerken, zoo even genoemd, draagt de eene die den H. Lodewijk tot schutspatroon heeft, eenvoudig den naam van L'église des soldats. In haar voorportaal staat het standbeeld van Napoleon, de ware Heilige dezer Zwaardgemeente; de wanden zijn overal behangen met buitgemaakte vaandels, kompleet tot op Sebastopol toe; de pilaren, versierd met krijgstropheën, ter eere van een zevental Maarschalken, dat hier begraven ligt, en bovendien behangen met koperen tafelen, waarop de namen gegrift staan van andere hoofdofficieren, wier gebeente mede in deze grafkelders rust. Deze kerk, vol van den lof van menschelijke glorie, gelijkt op alles wat ge wilt, slechts niet op een Huis van God. De tweede kerk, die men den Dom noemt, is op bevel van Louis XIV door Mansard voltrokken ter hoogte van 325 voeten. Het portiek telt zestig kolommen en is met allerlei beeldhouwwerk versierd, terwijl de ingang als 't ware bewaakt wordt door de witmarmeren standbeelden van den H. Lodewijk, die als kruisvaarder is voorgesteld en den tulband der Muslims in 't stof treedt, en van Karel den Groote, die de waereldkloot torscht. De koepelkerk-zelve wordt door 40 kolommen geschraagd, en draagt op hare beurt een klokketoren, die door 12 andere kolommen wordt ondersteund. In de kerk staan verschillende standbeelden, een twaalftal Christelijke deugden (waaronder, zeer toepasselijk, de Matigheid en de Nederigheid!) en eenige voorname Apostelen, Profeten en Heiligen. Haar bodem is mozaïkgewijze ingelegd; haar gewelf met beeldhouw- en schilderwerk, ik zou haast zeggen overladen. Het geheele gebouw vormt een Grieksch kruis, tusschen welks armen vier kapellen zijn opgetrokken, die elk in zes schilderijen de voornaamste lotgevallen te aanschouwen geven der Kerkvaders, waaraan zij gewijd zijn, en bovendien in verschillende bas-reliefs tafereelen uit het leven van den H. Lodewijk vertoonen.

{==17==} {>>pagina-aanduiding<<}

In deze prachtige Kerk nu werd, naast de asch van Turenne en Vauban (wier praalgraven de twee armen van 't Grieksche kruis beslaan), op den 15den December 1840 ook het stoffelijk overschot van Napoleon bijgezet, en alzoo voldaan aan den wensch uit zijn uitersten wil: ‘Je désire que mes cendres réposent sur les bords de la Seine, au milieu de ce peuple français que j'ai tant aimé,’ welke woorden dan ook in groote bronzen letters te lezen staan op eene zwartmarmeren tafel, boven de metalen dubbeldeur met hare twee reusachtige kariatiden, die den toegang leent tot den witmarmeren trap der Krypt, waarin de sarkophaag des Keizers staat. Een zacht violetkleurig licht valt door de geschilderde glazen, langs het zwartmarmeren hoogaltaar nederglijdende, tot op den mozaïekvloer van dit open praalgraf, dat acht ellen diep is en waarboven, 300 voeten hoog, de koepel zich welft. Rondom de Krypt daar beneden, en dus onder den bodem der Kerk, loopt eene cirkelvormige galerij van wit Karariesch marmer, waar twaalf bronzen lampen tien bas-reliefs verlichten, die, naar aanleiding van verschillende, er bijgevoegde woorden, meestal ontleend aan Napoleons Dagboek van Sint-Helena, zijne voornaamste burgerlijke daden moeten vereeuwigen, zoo als: het stillen der onlusten, het sluiten van 't Konkordaat, de invoering van den Code-Napoléon, het samenstellen van den Raad van State, de stichting der Universiteit, en wat dies meer zij. De Sarkophaag-zelve, uit een Noordschen monolieth van rood quarts gehouwen, en rustende op een voetstuk van groen graniet, is een meesterstuk. Aan het voeteinde staat een antiek bronzen altaar, waarop eenige relieken bewaard worden, uit des Veroveraars roemrijkste dagen, de degen dien hij bij Austerlitz droeg, de hoed dien hij ophad bij Eylau, en een paar Ridderkruisen.
Zietdaar dan de kostelijke Finlandsche rots, die de ruwe rots van Sint-Helena heeft vervangen: de eene steen in plaats van den andere! Wij dachten aan het woord des wijzen: ‘Een prachtige grafplaats is een kostbare spotternij;’ en terwijl wij den dooden leeuw in rust lieten, gebonden door des dichters woord:
‘Gesloten is zijn graf: God richtte hem. Gezwegen!’

{==18==} {>>pagina-aanduiding<<}

ergerden wij ons in stilte over de duizende jakhalzen achter den leeuw, die tot zijn rif toe komen huldigen. Op den dag zijner tweede begrafenis zijn er Lykaonische dwaasheden begaan, die aan heiligschennis grensden. Één trek! De vroeger genoemde tegenwoordige Gouverneur der Invaliden, de maarschalk de Moncey, had naauwelijks de keizerlijke lijkkist over den drempel zijner Kerk zien dragen en den degen van Austerlitz overgenomen, of hij bedekte beide met kussen en tranen en riep uit: ‘Nu kan ik in vrede heengaan!’ Men heeft hem in allen ernst (Fransche ernst!) bij Simeon vergeleken. ‘Kinderkens, bewaart u-zelven van de afgoden!’ O, zoo eens de Koning der koningen zóó in de Zijnen eene gestalte verkregen had, als de menschenvorsten onzer dagen in de verrukte harten hunner vereerders! Toch geloof ik, met Lange, dat deze verrukking over groote persoonlijkheden, in zoo verre zij onzen tijd eigen is, in spijt van hare dwaling iets goeds kan voorspellen; en ik zeg het hem van harte na: Als eenmaal de Christus op deze levendige wijze door velen erkend en beschouwd, bewonderd en aangebeden wordt in Zijne geheele verschijning, dan zal deze erkenning betere vruchten des goddelijken levens bij den mensch doen rijpen, dan de doode hairkloverijen over de verborgenheid Zijner twee naturen. Wie weet het, misschien is de tijd niet verre - en Gij, God der tijden en gelegenheden, verhaast hem! - waarop de waereld de aanbidding harer grootsche maar bezoedelde helden zal laten varen, om de knie te buigen voor dien ‘schoonste onder de menschenkinderen,’ die de waereld heeft verwonnen en het Paradijs heroverd, die de Waarheid is en het Leven!







{==19==} {>>pagina-aanduiding<<}

IIIe. Hoofdstuk.

Uitstap naar Versailles. - Geschiedenis van het paleis. - Wandeling door de zalen. - Een bedouïnenkamp. - Gekroonde ijdelheid. - Pruiken en de Olympus. - Kinderen der fortuin. - Een onmogelijk paard. - Naar Parijs terug.

Versailles, 5 Mei.

‘Wie drie dagen voor Parijs beschikbaar heeft, moet er één afnemen voor Versailles!’ Met deze woorden had men ons opgewekt tot een bezoek aan Frankrijks Tooverslot, dat trouwends, ook buitendien, reeds in menigerlei opzicht mijne belangstelling had gewonnen. Intusschen hadden we ook niets meer dan één enkelen dag, en nog wel een zeer graauwen en buiigen dag, voor dezen uitstap over. Alles te zien in dat korte tijdsbestek, wij gevoelden het, was eene onmogelijkheid, en zoo besloten wij dan een gedeelte van het Park en de Waterwerken op te offeren (welke laatsten bovendien niet spelen zouden, waarschijnlijk omdat er water genoeg uit den hemel viel), om des te vollediger van het Paleis en zijne wonderen te kunnen genieten. Toen wij dus, tusschen de droppels door, de voornaamste vijvers en boschjens en grotten en lanen, met hunne marmeren bevolking van nymfen en saters en tritons en goden, een blik hadden gewijd, lieten we Groot

{==20==} {>>pagina-aanduiding<<}
en Klein Trianon in den steek, en traden we, tusschen zestien krijgshaftige standbeelden, het voorplein op. We staan er thands droog, en ik heb dus juist een oogenblik, om, eer we verder gaan, den Lezer bij een roksknoop te vatten en hem een paar woorden ter inleiding meê te geven. Versailles, vroeger niets meer dan een onaanzienlijk gehucht, had zijne eerste opkomst te danken aan Louis XIII, die een geweldig Nimrod was, en hier eerst een jachthuis, straks een kasteel liet bouwen, welk laatste, slechts weinig van buiten veranderd, nog altijd het middenstuk uitmaakt van het tegenwoordige paleis. ‘De koning,’ zegt de Gazette de France van 1632, ‘onderhoudt er zijne gezondheid par le travail de la chasse en andere vorstelijke oefeningen;’ waarbij een kritikus de randglos maakte, dat Sire de travaux plus sérieux tot heil van den lande aan den kardinaal de Richelieu overliet. Gedurende de minderjarigheid van Louis XIV bleef Versailles onbewoond; en eerst twintig jaren nadat hij-zelf was gaan regeeren, te weten in 1682, bracht deze Koning aldaar zijne residentie over. Toch had hij toen reeds een-en-twintig jaren aan de uitbreiding van het oude kasteel doen arbeiden: een reuzenwerk, dat hij eerst in 1710 voltooid zag, ten koste van millioenen schats en honderde soldaten, die als slaven moesten spitten en er het hachjen bij inschoten. Dat het nederig dorpjen onder dat alles zich welhaast in eene koninklijke stad zag herschapen, laat zich begrijpen. Maar moeielijk kan men zich als eerlijk Hollander een denkbeeld vormen van de grenzenloze uitspattingen, waarvan het Vorstelijk Lustslot met zijne weelderige tuinen getuige is geweest. Zoo die muren konden spreken! zoo ‘dat bosschaadje klappen kon!’ Hier speelden achtereenvolgends eene De la Vallière, eene De Montespan, eene De Fontanges, eene De Maintenon, haar schitterenden maar beklagenswaardigen, 
en al te vaak verachtelijken rol. ‘Eindelijk,’ zegt Frédéric Bernard, onze trouwe wegwijzer, ‘eindelijk was de tijd der vreugde- en zegefeesten voor Versailles voorbij; roemloos en somber sleet de koning er zijne laatste, rampspoedige jaren, en meer dan eens drongen er de kreeten des volks tot hem door, dat, uitgeput van honger en ellende, tot op den drempel van zijn paleis hem zijne dwaze eerzucht en

{==21==} {>>pagina-aanduiding<<}
redeloze geldverspilling kwam verwijten. Hij stierf den 1sten September 1715, en liet Frankrijk geene andere erfenis achter, dan een vijfjarig kind tot koning, een gewetenlozen lichtmis tot regent, een schuld van vier milliarden en het uitzicht op een staatsbankroet. Zijn lijk werd in stilte te St. Denis begraven, nadat zijn hart een paar dagen vroeger in de Jesuiten Kerk was bijgezet: ‘dat hart’, schrijft Saint-Simon, ‘dat nooit ware liefde gekend en nooit ware wederliefde genoten heeft!’ - Dat alles verhinderde intusschen een Louis XV niet, om de oude ongerechtigheden in al hare afschuwelijkheid te vernieuwen; en - Versailles bleef Versailles, totdat de Omwenteling ook tegen deze muren losbarstte en den ongelukkigen Lodewijk XVI belette, om anders dan door zijn onschuldig bloed hen te reinigen van de smetten, waarmeê zijne schuldige voorvaders hen bezoedeld hadden. Napoleon gevoelde weinig sympathie voor Versailles, en de weêrgekeerde Bourbons durfden er geene nieuwe schatten aan verspillen. Eere zij Louis Philippe! Hij heeft het gemaakt tot wat het heden is: een historiesch Musëum, gewijd ‘A toutes les gloires de la France’, een heiligdom der Kunsten, eene leerschool voor het Volk, dat er viermaal 's weeks den vrijen toegang heeft. Trouwends, dat recht heeft het duur genoeg gekocht, want het heeft bijna twee eeuwen zijn zweet en zijne tranen gemengd in het cement dezer steenen!
En nu gaan we het voorportaal der Kapel in, en wandelen de eerste elf zalen door, die den naam dragen van Galerie de l'Histoire de France. Inderdaad vinden we hier de voornaamste feiten uit de Fransche geschiedenis, van Charlemagne af tot op Lodewijk XIV toe, in eene reeks van meestal voortreffelijke schilderijen veraanschouwelijkt. Verrassend is de overgang van deze ernstige krijgstafereelen tot de aangrenzende Opera-zaal, waar louter pracht van fluweel en goud en kristal u plotseling te gemoet straalt. Deze zaal werd den 15den Mei 1770 ingewijd, ter gelegenheid van het huwelijk des Daufyns (sedert Lodewijk XVI) met Marie-Antoinette, en moet toen in den glans van tienduizend waskaarsen en de schitterendste Hofstaatsie, een verblindend gezicht hebben

{==22==} {>>pagina-aanduiding<<}
opgeleverd. Eenigzins onrustiger was, negentien jaren later, de in hare gevolgen zoo noodlottige feestmaaltijd der Gardes du Corps, die mede hier plaats had, en waarvan Thiers in zijne Révolution française zulk een levendig tafereel heeft opgehangen. Door eene lange Beeldengalerij en vijf Zalen vol paneelen aan de geschiedenis der kruistochten toegewijd, (waaronder vooral de la Croix Inneming van Konstantine u aantrekt) bereikt men de beroemde Kapel, waar Louis XIV gewoon was dagelijks met zijn geheele hof de Misbediening bij te wonen. Eene tweede Beeldengalerij, mede aan Frankrijks koningen en groote mannen gewijd, voert u naar de zoogenaamde Galerij van Konstantine, vooral merkwaardig door de rijke episoden uit den Afrikaanschen oorlog, door Horace Vernet ter neder getooverd. Onder deze is er eene, die alle anderen overschaduwt: 't is de beroemde voorstelling der Verovering van de Smala van Abd-el-Kader. Deze reusachtige schilderij, die alleen den eenen muur van de vierkante zaal beslaat, is 66 voeten breed en 20 voeten hoog, en alzoo twee maal zoo groot als Paul Veroneses Bruiloft te Kana, in het Louvermusëum, en Tintorettoos Kruistafereel, in de slotkapel te Schleissheim bij Mannheim. Naar men zegt, bestaat er nog maar ééne bekende schilderij van grooter omvang, te weten Het Paradijs van Tintoretto, dat ik later te Venetië in het Paleis van den Doge hoop te zien. In plaats van eene dorre opsomming te beproeven der Portretten van bekende of onbekende geniën, waarmeê de aangrenzende Attique du Nord is behangen, blijf ik liever met mijnen Lezer een oogenblik voor de Smala staan, om hem van dat meesterstuk der nieuwere tijden, misschien het merkwaardigste van al de kunstwerken van Versailles, eenig denkbeeld te geven, 
waarbij ik gaarne van de voorlichting van een bevoegd Beoordeelaar gebruik maak. Het tooneel der gebeurtenis dan, is eene door een gloeienden hemel overwelfde vlakte, door kale zand- en rotsheuvels begrensd, aan wier voet de Emir der woestijn zijne legertenten heeft opgeslagen. De Schilder heeft het oogenblik gekozen, waarop de Fransche ruiterij van alle zijden het legerkamp binnenstormt, en de overrompelde Arabieren gedeeltelijk zich

{==23==} {>>pagina-aanduiding<<}
zich te weer stellen, gedeeltelijk op de vlucht slaan. Het onderwerp is met ongemeene levendigheid en duidelijkheid behandeld. Op den voorgrond ter linker zijde komt een eskadron rijdende jagers in zulk een wilden galop aangevlogen, als zouden ros en ruiter zóó uit de schilderij springen, om dwars door de toeschouwers zich een weg te banen. Eene gewaagde voorstelling zeker, maar die den Meester uitnemend gelukt is en zeker tot de schoonste partijen der schilderij behoort. Daar heeft de Kunst de Natuur op heeter daad betrapt. Maar wat zegt gij daar ginds van dien aanvoerder, den overste Morris, in het hachelijkste oogenblik zijns levens? Dat is niet minder geest en waarheid! In den zadel opgericht, mikt hij op een Arabier, die hem het geweer bijna op de borst gezet heeft, en op wien reeds een ander officier, maar zonder gevolg, zijn pistool heeft afgevuurd: eene hoogst dramatische en zóó aanschouwelijke groep, dat ge bij het zien van dezen nog onbeslisten tweestrijd onwillekeurig den adem inhoudt en uw hart voelt bonzen. Daar nevens vertoont zich eene groep vluchtende vrouwen, naar welke de voorste ruiters, in 't voorbijvliegen, een nieuwsgierigen blik werpen. Voor de vrouwen heen rennen, in gevleugelden loop, twee opgejaagde hinden, met roode kwastjens in de ooren, terwijl aan den anderen kant een witte hond, met ingetrokken staart, de vier poten rept, of de dood hem voortjoeg. Op het tweede plan rijdt een eskadron blaauwrokkige Afrikaansche gensdarmen nader bij; een weinig meer vooraan op eene hoogte, houdt de Hertog van Aumale met zijn gevolg stand. Eene vrouw, in rijke Oostersche kleeding, omhelst zijne voeten, en vóór zijn paard liggen andere vrouwen neêrgekhield, met de uitdrukking der ontzetting op het gelaat en met uitgestrekte armen hare kinderen opheffende om genade af te smeeken.
Van deze groep en van die ruiterkolonne op den voorgrond uit, verspreidt zich de schrik der verrassing in allerlei gedaanten. Menschen, paarden, ossen, koeien en kameelen, zijn hier in het wilde gedrang onder één gemengd. Het gewoel is geweldig, het gevaar groot, de haast nog grooter, de verwarring

{==24==} {>>pagina-aanduiding<<}
het grootste. Men hoort het jammeren der vrouwen, het knallen der geweeren, het loeien van het vee.
Midden op den voorgrond, onder eene zwartlederen tent, zit Hachems eerwaardig stamhoofd, de Marabout Sidi-El-Aradj, een tachtigjarig grijsaard, die met bevende handen rondtast naar een steun om zich op te richten. Vóór de tent ter zijde loert een Bedouïn met strakken blik en gespannen haan op de gelegenheid om zijn schot aan den rechten man te brengen; niet ver van hem af staat eene Bedouïnen-vrouw met woedende gebaarden en gebalde vuist, die een door de borst geschoten meisjen ondersteunt, waarschijnlijk hare dochter, een heerlijk beeld vol uitdrukking, met halfgebrokene oogen, maar toch nog vol kalmen heldenmoed, den dood te gemoet ziende. Achter deze groep verdedigt een naakte neger zichzelven en zijn kind met een soort van strijdkolf tegen twee jagers te paard.
Verder aanschouwt men rechts eene opgejaagde ossendrift, die in woesten schrik eene op den grond liggende Jodin met haar kind vertrapt, terwijl haar man, zonder verder naar haar om te zien, met komische vrees voortvluchtende, aan niets anders denkt dan aan het redden van zijn geldbuidel.
De tentgroep van Ben-Kharoeby, den eersten geheimschrijver van Abd-El-Kader, beslaat de rechterzijde der schilderij. Op den voorgrond, bij eenige vaten en overblijfselen eener maaltijd, zit eene krankzinnige negerin, die, zonder eenig deel te nemen aan alles wat er rondom haar geschiedt, de schil eener watermeloen, die zij op een stok gestoken heeft, op de hand heen en weêr laat draaien en daarbij allerlei dolle gebaarden maakt. Naast haar spitst eene gazel de ooren, angstig luisterend naar het gerucht in de verte. Op den middengrond bevinden zich kameelen met draagtenten op den rug, die zich hoog in de lucht verheffen en alzoo de rechte en horizontale lijnen der kompositie op bevallige wijze breken. Een kameel ligt neêrgeknield om zich zijne vracht te doen opladen; rijkgetooide vrouwen werpen zich met onstuimige haast in den palankijn, dien het dier op den rug draagt, en vormen eene schoone groep, die zich schitterend tegen den graauwen achtergrond redt.

{==25==} {>>pagina-aanduiding<<}

Ben-Kharoeby-zelf, met zijn breedgeranden stroohoed, die hem als oppersten aanvoerder kenmerkt, deelt bevelen uit; twee knapen reiken hem zijne vuurwapenen over, terwijl een derde zijn paard bij de teugels houdt. Onder eene naburige tent pakken eenige vrouwen hare kostbaarheden bijéén; anderen kiezen reeds de vlucht, met bundels op den nek. Op den achtergrond, aan den voet van een vervallen bergkasteel, schemeren de witte tenten van Abd-El-Kader en zijne familie, terwijl de overste Jussuf, aan de spits zijner spahis, de zwarte Infanterie van den Emir in het gelid stelt. In de verste verte ontwaart men zwermen van Bedouïnen, die met hun vee over de bergen wegvluchten.
Al de bijzonderheden te beschrijven, waardoor deze schilderij uitmunt, is onbegonnen. Met groote kunst zijn overal de boeiendste détails aangebracht. Het eigenlijke gevecht heeft geheel op den achtergrond plaats, waar rook- en stofwolken het tooneel van den strijd verbergen; bovendien verschijnt de voorste ruiterbende dadelijk op den voorgrond, terwijl de vijand, op welken zij instormt, buiten de schilderij gedacht is; en zóó blijft de toeschouwer gevrijwaard voor het pijnlijk gezicht van bloed en wonden. Van de doodelijke worsteling ontwaart men geene andere sporen dan een paar gesneuvelde en gewonde Arabieren.
Ziedaar dan het kolossale Meesterstuk, dat reeds den eersten dag, waarop het openlijk ten toon werd gesteld, ieders aandacht boeide, en nog elke week de groote menigte in bewondering stil doet staan. Meer dan honderd menschenfiguren, levensgroot op den voorgrond, een weinig kleiner op het tweede plan, zijn hier tot de meest afwisselende groepen bijeengebracht. Niet alleen deze, maar ook de paarden, gelijk al de andere dieren, zijn treffend-waar en natuurlijk; en de achteruit slaande en elkander bespringende ossen en koeien zijn met de diepste uitdrukking van dierlijke angst en razernij op het doek getooverd, en roepen u onwillekeurig de stoute scheppingen van een Frans Snijders voor den geest. Nu moge men wel de aanmerking maken, dat het der kompositie eigenlijk aan éénheid van voorstelling, aan een bepaalden hoofdindruk ont-
{==26==} {>>pagina-aanduiding<<}
breekt, maar men vergete daarbij niet, dat deze feil onvermijdelijk voortvloeit uit het onderwerp-zelve. Het koloriet is frisch en levendig; de kleur zuiver en krachtig; de penseels-behandeling stout; de modelleering voortreffelijk. De massaas zijn breed en toch met zeldzame uitvoerigheid behandeld. Gij weet niet wat gij eerst en meest zult bewonderen, den rijkdom van verbeelding, de helderheid van opvatting, de gemakkelijkheid van behandeling, die hier om den prijs dingen. En dat Meesterstuk is, naar men zegt, door den grooten Historieschilder in niet meer dan vier maanden tot stand gebracht! Welk een improvisatie-gave!.. Is het wonder, dat wij de tweede Galerij de l'Histoire de France, in weêrwil van De la Roches Prise du Trocadero, en de daaraangrenzende Zaal van Herkules, met hare koude allegorie, ietwat afgetrokken doorwandelden? Ook het Schoone, gelijk het Ware, eischt tijd en overdenking, om door den geest verduwd te worden. De nu volgende Salons de l'Abondance, de Venus, de Diane, 
de Mars, zijn met verdienstelijke Van der Meulens versierd en doen in rijkdom van snijwerk en verguldsel voor geene der anderen onder. De Merkurius-zaal telt vijf historiestukken, waaronder één originele Van der Meulen, en wel eene voorstelling van den ‘fameux passage du Rhin en 1672,’ ‘plus fameux,’ zooals de Franschenzelven gezegd hebben, ‘par le bruit qu'en firent les poëtes et les courtisans qu'il ne fut difficile.’ Trouwends met dien ‘passage’ scheen Louis XIV-zelf nog al den gebraden haan uit te hangen, althands hij liet dien te Parijs in de eetzaal der Invaliden in de natte kalk kladden; en waar vroeger de oude Poort St. Denis stond, stichtte hij een triomfboog, waarop hij met zijn paard dwars door den Rhijn zwemt, terwijl, een weinig verder, de Poort St. Martin ook al van de ‘vernederde Batavieren’ gewaagt, en van Z.M. een gekrulpruikten Herkules maakt. Intusschen is het genoeg bekend, dat Z.M. stillekens aan den oever is gebleven, terwijl Hoogstderzelver soldaten dood op hun gemak in schuitjens overvoeren, zonder den minsten tegenstand te ontmoeten. Ook de volgende zaal, de Throonzaal, getuigt even luid van de ijdelheid als van de prachtliefde van dezen Monarch. Op het rijke zoldergewelf wordt hij als Apollo verheer-
{==27==} {>>pagina-aanduiding<<}
lijkt; maar mij dunkt die verheven Apollo moet in zijn vuistjen geglimlacht hebben, toen hij daarbeneden het jammerlijk kluchtspel zag spelen, dat Saint-Simon en anderen ons geboekt hebben. In 1714, zoo verhalen zij, kondigde men Lodewijk aan, dat de Koning van Perzië hem in den persoon van zijn afgezant kwam huldigen. Sire, die onder de rampen der laatste jaren zoo tamelijk was ingezakt, herleefde op dat bericht en ontfing den Ambassadeur met den buitensporigsten praal. Nu moet men weten, dat 
die zoogenaamde Ambassadeur niets anders was dan een sluwe fortuinzoeker, die door den Minister Pontchartrain werd voortgeschopt. Het was Pontchartrain alleen te doen, om zich langs den weg der onbeschaamdste vleierij in 's Konings gunst te dringen, en zoo liet hij zijn ‘kreatuur’ eene rol vervullen, waarvan niemant dupe was dan Lodewijk-alleen. Dat zelfde ergerlijk tooneel werd eenige maanden later, en wel in deze zelfde zaal, herhaald, weinige dagen voor den dood des Konings, die zijne laatste krachten inspande om den doorluchtigen Perziaan bij zijn afscheidsbezoek staande te ontfangen. Dit is het laatste openlijke gehoor geweest, dat Ludovicus Magnus heeft verleend! - Wij treden den Salon de la Guerre door, de grande Galerie des Glaces in, en staan wederom in nieuwe verlegenheid, welke gewaarwording in ons de sterkste is: verbazing over de pracht, die hier haar toppunt schijnt bereikt te hebben, of verontwaardiging over den dwazen hoogmoed, waarmede in de hier aanwezige schilderijen van Lebrun aan al de Koninkrijken van Europa de handschoen wordt toegeworpen. Verbeeld u: Duitschland, Holland en Spanje worden hier kort en goed voorgesteld als gekastijde en op de vlucht gejaagde Furiën, terwijl de Rhijngod van angst bij zijn urn staat te klappertanden op het aanschouwen van den nieuwerwetschen Mars, die zelfs de elementen dwingt voor hem te strijden. Het Kabinet des Konings, dat nu volgt, is zediger, want het heeft geene enkele schilderij. Met verhoogde belangstelling begroet gij de aangrenzende zaal, Lodewijks Slaapkamer, waar eindelijk ook de laatste slaap hem verrascht heeft. Hier hadden gedurende eene reeks van jaren, tweemaal daags, bij het petit lever en

{==28==} {>>pagina-aanduiding<<}
het petit coucher, al die omslachtige ceremoniën van aan- en uitkleeden plaats, die bij een bijzonder Reglement van meer dan dertig bladzijden waren voorgeschreven, en die Frederik den Groote eenmaal deden uitroepen: ‘Als ik koning van Frankrijk was, stelde ik een ander tot koning aan, om deze dwaasheden in mijne plaats te ondergaan!’ Één staaltjen moge hier volstaan. Wij kiezen het oogenblik, waarop Zijne Majesteit ontwaakt is. Met statelijke schreden zet zich de stoet in beweging der hoogbevoorrechten, die de grandes entrées hebben, te weten: de Prinsen van den bloede, de Grootkamerheer en de eerste Kamerjonkers, de Grootmeester en de Opzieners der kleêrkas, de eerste Kamerknechts, de eerste Geneesheer en de eerste Chirurgijn. Deze allen scharen zich eerbiedig rondom het doorluchtig ledikant, en nu treedt mijnheer Quentin voor, met - een half dozijn paruiken van verschillende verdiepingen, waaruit er ééne voor heden gekozen moet worden, en waarover nu de beraadslagingen worden geopend! Volgen de ‘robe-de-chambre, les chaussons et les jarretières,’ en al de ab- en dependentiën van het uitvoerig toilet, stuk voor stuk en alle op dezelfde plechtige wijze. En aan de wanden, binnen welke aldus de eerste morgenuren van elken levensdag werden verbeuzeld, hingen een Johannes op Patmos van Raphaël, een David den Heer psalmzingende van Dominiquino, en de Vier Evangelisten van Van Dijk, hartverheffende figuren, doorademd van den heiligen geest des gebeds! Het welbekende Oeil-de-boeuf (dus genoemd naar een ovaal raam aan het einde) ligt naast de slaapkamer. Hier konden de hovelingen, die het lever des konings verbeidden, zich tot den behoorlijken eerbied stemmen door de beschouwing van 
Mignards schilderij, waarop de Koning als Jupiter, zijne gemalinne als Cybele, en al de overige leden van 's Konings huis mede als onsterfelijke goden zijn afgebeeld. Vóór dezen Olympus stond later, in een vreesselijken nacht, de kleindochter van dien Jupiter te sidderen voor het woedend gepeupel, dat haar, halfnaakt, had opgejaagd van hare sponde. Voorwaar, er is soms eene verheven ironie in de wijze waarop de misdaden der vaderen bezocht worden aan de kinderen! - Zoo

{==29==} {>>pagina-aanduiding<<}
gij nog eenige gevechten en belegeringen van Van der Meulen mocht willen bijwonen, wordt u daartoe in de Salle des gardes du corps en in de Salle des valets de pied overvloedige gelegenheid gegeven, tenzij ge in den Salon de la Paix uw vaderlandsch hart nog eens wildet ophalen aan nieuwe Lebruntjens, in den trant der vroeger genoemde, waaronder één, bij voorbeeld, de Hollandsche Maagd voorstelt, dankbaar geknield voor den Franschen leeuw, die grootmoedig genoeg is zijne nagels in te houden en haar door een Amortjen, bij wijze van vredes-bouquet, eenige olijftakjens te doen presenteeren. In deze zaal werd gespeeld, altijd grof, dikwijls valsch, soms zelfs gestolen: ten minsten als mijnheer Vatout niet gejokt heeft, en waarom zou hij? De Vertrekken der Koningin, die we nu vervolgends betreden, hebben eene dubbele merkwaardigheid: vooreerst omdat in No. 1 drie koninginnen geslapen hebben, de gemalinnen van Louis XIV, XV en XVI; en ten tweede omdat No. 3 versierd is met een meesterstuk van Paul Veronese, dat evenwel in zeer bedenkelijk gezelschap is gebracht: Sint-Markus de Evangelist tusschen de Dames De la Vallière en De Montespan, welk een cynisme! Davids Krooning van Napoleon, een zijner minst koude stukken, en De Gros Slag van Aboukir, een gepenseeld lofdicht op Murat, weêrhouden ons eenige oogenblikken in de Throonzaal. Door de vier zalen des Campagnes de la république, waar Boulanger en Lamy op het effekt geschilderd hebben, spoeden we ons naar de andere Kamer, vroeger die der Cent-Suisses, maar tegenwoordig gewijd aan de nagedachtenis der mannen van 1792. Ik zou haar den Tempel der doorluchtige Parvenu's willen 
noemen. De portretten van den Luitenant Ney, later Generaal; van den Sergent Soult en den Grenadier Maison, later Maarschalken van Frankrijk; van den Kolonel Buonaparte, later Keizer Napoleon; van den Luitenant Bernadotte, later Koning van Zweden; van den Onder-luitenant Murat, later Koning van Napels; van den Matroos Du Perré, later Admiraal van Frankrijk, en dergelijken meer, hebben zeker wel iets pikants. Ook Louis Philippe is present, evenwel als Luitenant-generaal. Waarom niet als Schoolmeester? Men was nu toch eenmaal aan de kontrasten. On-
{==30==} {>>pagina-aanduiding<<}
mogelijk kan ik u, van Tolbiac af tot Wagram toe, de drie-en-dertig veldslagen doen bijwonen, waarop de schoone Galerie des Batailles u noodigt; en nog veel minder u leiden door den doolhof van duizende portretten, die in zes à acht andere zalen u van de wanden aanstaren. Bij al die Admiralen, Konnetables, Maarschalken, Koningen, Staatsmannen, Schilders, Dichters, ja, wat niet al, wordt het u groen en geel voor de oogen. Alle zijn zonder eenig systeem door elkaâr gemengd, of het moest het systeem der surprise zijn, maar dit is vermoeiend voor den bezoeker en lastig ook voor de geportretteerden, die, op het zien hunner naaste buren, nu en dan wonderlijke gezichten snijden. Nog eene Zalenreeks mag ik niet onvermeld voorbijgaan: ik bedoel de Galeries de l'Empire, waarin ge het beroemde stuk van David aantreft: Des eersten Konsuls overtocht van den St. Bernard. Er is zeker charakter in dat stuk: hoe evenwel dat vurig strijdros zoo wild kan springen over die gladde ijswegen, en hoe het daar zonder vleugels gekomen is, moge de schilder-zelf verandwoorden. Was een geduldige muilezel te prozaïesch? Hij zou toch waarschijnlijker en, wat meer zegt, hij zou historiesch geweest zijn. Maar wij willen 
geen Kunstenaar de dichterlijke vrijheid betwisten, die hem van oudsher is toegestaan, en verwijderen ons, dankbaar voor al het Schoone, dat, ook hier, onder haar bezielenden adem ontloken is. Opgetogen verlaten wij het Paleis, dat we niet zonder reden een Tooverpaleis hebben genoemd, en half duizelend nog van zoovele en velerlei herinneringen, stoomen wij in een uur naar Parijs te rug, waar wij voor 't laatst den nacht zullen doorbrengen.







{==31==} {>>pagina-aanduiding<<}

IVe. Hoofdstuk.


Van Parijs naar Dijon.

Vrije natuur. - Het bosch van Fontainebleau. - Schimmendans. - De geboorteplaats van Buffon. - Een tranendal in dit tranendal. - Leeuwerikken. - Een tunnelsbaas. - Taalkwestie op een spoortrein.

Op reis, Dingsdag 6 Mei.

Het is eene eigenaardige gewaarwording, zich binnen weinige minuten uit den immerwoelenden meander der Waereldstad in de hemelsche kalmte der Natuur te zien overgebracht, zoo als ons die van de groene zoomen van Seine en Marne in het liefelijkst morgenkoeltjen tegenzuiselt. Met snelle vaart, veel te snel voor ons oog, dat gaarne juist hier wat langer op het aanminnig landschap had willen verpoozen, ratelt de spoortrein eerst Charenton, daarna Villeneuve voorbij, den helderkronkelenden Yerès over, Montgeron langs, waarvan men in het geheel niets, en Brunoy, waarvan men niets anders kan zeggen dan dat Talma hier eenmaal, gedurende zijn otium, den tooneelscepter voor de tuinspade placht te verwisselen, en Combs-la-ville, en Lieusaint, en het stedeken Melun; en reeds willen we juist eene kleine Jeremiade aanheffen over de eentonigheid

{==32==} {>>pagina-aanduiding<<}
dezer streek, die ons de rijke verscheidenheid van zooëven te meer doet betreuren, als we onverwachts een tunnel doorvliegen, en, ziet! een der oudste en schilderachtigste wouden van geheel Frankrijk voor oogen hebben. Het woud van Fontainebleau! o, hoe veel liever dan die wilde stoomrid, ware ons eene wandeling geweest in die statige lanen, of een oogenblik poozens aan den voet van een of anderen patriarchalen stam, waar het fluweelig mosch, nog glinsterend van den daauw, ons op zijn zachte rustbank schijnt te nooden! Meinstreel van Kastrikum! ik zucht het u na:

‘Och, of ik landschapschilder waar’! 
‘Een boschtafreel uit deze bosschen!’ 


Een brokstuk uit deze levende Idylle van heuvelen en dalen, van heesters en eiken in de diepte, van witte duinen in de hoogte, gesluierd in bruingroene heigewassen, waar de purperen hulsbezie door den gouden brembloesem heengluurt, van grijze granietrotsen rondom, uit wier kloven de jeneverboom met zijn knoestige wortels naar boven schiet, of hij zijn gespikkeld blad wilde mengen met de stekelige pluimen van den groenen den op hare toppen! En dan dat waas van zwaarmoedigheid, dat als een dunne nevel over al dien rijkdom ligt uitgespreid! Hier kan men eenzaam zijn en toch niet alleen: want al vertoont zich geen enkele wandelaar, die het landschap stoffeert, die natuur spreekt met duizend stemmen, en de schimmen van het verledene trekken er u voorbij. Ziedaar Lodewijk den Heilige, die in de vrijheid zijner ‘woestijn,’ het knellen vergeet van dien vergulden band, dien men een koningskroon noemt. Ziedaar de Monikken van Saturnijn, die de dwaalgeesten wegbannen uit het ‘Feënmoeras,’ dat zoo menigen pelgrim verlokte. Ziedaar Frans den I, die hier de grondslagen legt van het ridderlijk paleis, zijn vriendelijk chez-soy, dat hij nooit kan vergeten. Ziedaar de bloedige schim van Monaldeschi, die zijne koninklijke minnares, de wreede Christina, schreiend de handen kust en bidt hem te sparen. Hier was een Keizer van Duitschland en Koning van Spanje Frankrijks gast, en een Paus van Rome

{==33==} {>>pagina-aanduiding<<}
Frankrijks gevangene. Van dezen zelfden horizon bescheen het eerste licht een Hendrik III, en het laatste licht den stervenden blik van den grooten Condé. Onder deze zelfde boomen misschien, hebben twee monarchen achtereenvolgends de gewichtigste daad van hun leven overwogen: een Lodewijk XIV, de herroeping van het Edikt van Nantes, een Napoleon de verklaring, dat hij afstand deed van Frankrijks throon. Hier..... maar de onverbiddelijke lokomotief heeft al sissend het sein gegeven, en in een oogenblik des tijds vliegt Fontainebleau met geheel zijn bonte beeldengalerij ons reeds weêr uit het gezicht. Thomery en Moret, vol wijnheuvels en korenvelden, liggen achter ons; het station van Montereau wacht ons op met een welvoorzien buffet, waar de echte Bourgonje de vermoeide reizigers uitnoodigt, een eersten teug aan zijn vaderland te wijden, dat hier begint. Langs Villeneuve-la-Guyarde en Pont-sur-Yonne stoomen we naar Sens, de oude hoofdplaats der Senonen, een krijgshaftige volksstam, die als zoodanig door Julius Caesar zelven geroemd wordt. De Kathedraal dezer stad, aan den eersten Christen Martelaar Stefanus gewijd, moet een van Frankrijks uitstekendste Gothische gedenkteekenen zijn. Wij kunnen slechts uit de verte hare statige torenspits een blik toewerpen, en bereiken, langs een tweede Villeneuve, Saint-Julien, Joigny, Laroche, Brienon en Saint-Florentin, een nieuw rustpunt, te weten Tonnerre, waar we ons tien minuten vertreden, om straks den rid naar Dijon met nieuwe vaart voort te zetten. De weg van Tonnerre naar Dijon biedt over 't algemeen niet veel merkwaardigs aan. Tonnerre-zelf, oorspronkelijk slechts eene sterkte, aan den linkeroever van het riviertjen den Amaçon, breidde zich langzamerhand tot een klein stadtjen uit, dat, vergeten als het was, het lot van een vergeten burger deelde en een gerust leven leidde, dat door geene algemeene rampen gestoord 
werd vóór 1849, toen de ‘Vreesselijke Onbekende,’ de Plage onzer eeuw, ook hier de ontzettendste verwoestingen aanrichtte. Men zou het dat plaatsjen niet aanzeggen, zooals het daar in de aanvalligste streek ligt weggescholen, tusschen glooiend bouwland en groene heuvelen, hier met sierlijke populieren beplant, ginds met zware wijnstokken en vruchtboomen beladen. Zoo weinig deelt de altijdjonge Natuur in de voorbijgaande krankheden

{==34==} {>>pagina-aanduiding<<}
der steeds zich vernieuwende Menschheid! Weldra schieten we, in de nabijheid van het dorpjen Lezines, twee Tunnels door, de één van 500, de andere van 1000 ellen lengte; en nu beginnen allengskens de heuvelen, waarvan we tot hiertoe omringd zijn geweest, voor wezendlijke bergen plaats te maken, die zich scherp en hoekig tegen de graauwe lucht afteekenen. Aan de helling van een hunner, dien wij op eenigen afstand aan onze linkerhand lieten liggen, wees ons een medereiziger het stedeken Montbar, de geboorteplaats van Buffon, den man, die, zooals Vinet het eigenaardig uitdrukt, ‘het eerst de Natuurlijke Geschiedenis met de Welsprekendheid in aanraking bracht’, en die zeker, moge de kritiek op zijne ‘wetenschappelijkheid’ (groot Modewoord onzer dagen!) het een en ander af te dingen hebben, als uitnemend stylist zijn roem niet licht zal verliezen. Was hij niet de Tolk der Natuur, hij was haar Profeet; en dat is niet weinig gezegd!... Maar ziet, daar zijn wij op klassieken bodem, in de groote Tranenvallei (la vallée des Laumes, d.i. des Larmes), die, in weêrwil van hare vruchtbaarheid, dien naam wel verdient, want stil en melancholiesch strekt zij zich uit, als zal zij nimmermeer het rouwkleed afleggen over hare vroegere zonen, de 250,000 Galliërs, die in hare vlakte door de Romeinen verdelgd werden, en met wier gebeente, nu door een golvende korenzee overdekt, tevens geheel een onafhankelijk volksbestaan in haren schoot begraven werd. De groene heggen rondom de huizen en tuinen hebben hier overal plaats gemaakt voor doodsche steenen muren, die den treurigen dorpen nog treuriger aanzien geven.
Boven het venster eener kleine wijngaardeniers-stulp, verscholen als een hutjen in den komkommerhof, hingen gevlochten kooien met leeuwerikken. Of de arme dieren, op hunne dorre graszoô, den blaauwen hemel konden vergeten en nog lust tot zingen hadden overgehouden, weet ik niet, want de brutale ratel van den stoomtrein overstemt alle zachtere tonen; maar dit weet ik, dat de gewiekte kluizenaars mij onwillekeurig hare metalen zusters (de alaudae) herinnerden, die, zooveel gelukkiger dan zij, op de helmen van het Gallische Legioen meê de Alpen overvlogen op de maat van den vrolijken krijgs-
{==35==} {>>pagina-aanduiding<<}
deun, die in de ooren van den norschen Pompejus vrij hatelijk moet geklonken hebben. Ik zou intusschen het gezicht van zulk een Galliër wel eens willen zien, wanneer hij, na twintig eeuwen, hier van zijne lage sponde kon oprijzen, om te aanschouwen hoe zijne achterkleinzonen, in plaats van de bergen met inspanning van alle krachten over te klauteren, ze eenvoudig doorslaan, om er, in zachte kussens gedoken, op hun gemak doorheen te vliegen. Inderdaad, de Tunnel van Blaisy is een meesterstuk, dat ook ons, schoon kinderen van de eeuw des stooms, iets van die Gallische verbazing deed gevoelen. De lampen worden opgestoken, en op ééns zijn we uit het heldere daglicht overgezet in den donkersten middernacht, in het steenen ingewand der aarde, waar we, onder oorverdoovend geraas, eene reis van 4100 ellen in zeven minuten afleggen. Om dezen verwonderlijken gang te graven heeft men 22 putten in den bergrug moeten boren, waaruit men berekent dat meer dan 350,000 kubiek-ellen aarde en rotsgruis zijn opgedolven. Ik herinnerde mijnen reisgenooten Da Costaas beroemde schilderij van den ‘fellen Salamander’:

‘Hij runt, hij vliegt, hij rukt, verwaten en verwoed, 
Afgronden in 't gezicht, en bergen te gemoet, 
Die wijken, of, doorboord, een open heirbaan laten.’ 


Mijn citaat scheen de aandacht te wekken van onzen derden compagnon de voyage, een Lyonezer, met wien ik vroeger nu en dan een enkel woord in 't Fransch gewisseld had.
- ‘Vergeef mij mijne vrijpostigheid,’ begon hij: ‘maar zeg mij bid ik u, welk dialekt van het Hoogduitsch spreekt gij toch met uwe dames? Ik ben tot hoog in de Rhijnstreken geweest, maar kan uw tongval niet t' huis brengen.’
Verbeeld u mijne verontwaardiging: het Hollandsch een dialekt van 't Hoogduitsch! Toch bewaarde ik het decorum, en trachtte mijn man zoo bedaard mogelijk aan het verstand te brengen, dat hij de moeder-zelve voor de dochter aanzag, een qui pro quo (of quae pro quâ), dat nergends minder dan hier voor een compliment kon gelden. Hij lachte om den kwinkslag, en bleef mij verder zeer welwillend aanhooren,

{==36==} {>>pagina-aanduiding<<}
toen ik er tot opheldering bijvoegde, dat juist het zoogenaamde Hoogduitsch den naam van dialekt verdient, verbasterd als het is door de Slavoonsche elementen, die het in zich heeft opgenomen, terwijl het echte Teutoniesch van de twaalfde en dertiende eeuw in ónze taal onvermengd is bewaard gebleven. Ik had natuurlijk Lambert ten Kate of Willem Bilderdijk niet bij de hand, om mijne stelling met de stukken te bewijzen; maar dat was ook niet noodig, want mijn vriend scheen mij gaarne op mijn woord te gelooven. Daar nu eenmaal het ijs gebroken was, voer ik voort en improviseerde een kleine Panegyriek op onze ‘schoone moedersprake,’ van wier kracht en zoetvloeiendheid beide, ik een paar staaltjens te berde bracht. Hetzij uit louter Fransche beleefdheid, hetzij (wat ik natuurlijk liever aanneem) uit oprechte overtuiging, in elk geval de Lyonezer verklaarde, dat hij nimmer zooveel ‘verve’ en zooveel ‘muziek’ verwacht had bij eene taal, die Boileau, met zijn Epitre au Roi,

‘Des villes que tu prends les noms durs et barbares 
N'offrent de toutes parts que syllabes bizarres; 
Comment en vers heureux assiéger Doërsbourg, 
Zutphen, Wagueninghen, Harderwic, Knotzembourg?’ 


hem als een soort van Koriaksch of Kamschatdaalsch had leeren verachten. En zoo klaagde hij hartelijk met mij mede, dat het Hollandsch binnen zoo enge grenzen was beperkt, en twintig schreden buiten onze Landpalen evenmin werd verstaan als genoemde talen.
- ‘Ik bewonder uwe auteurs,’ zeide hij: ‘dat zij nog moed hebben een boek te schrijven, dat weinige uren verder niet meer wordt gelezen. Maar,’ voegde hij er bij, ‘ik begrijp het: uw Gouvernement moedigt op allerlei wijze de Nationale Letterkunde aan, die de ziel is der volksbeschaving.’
Tot mijn leedwezen maakte een geweldige hoestbui het mij onmogelijk, op de laatste vleiende phrase te andwoorden. Intusschen waren we de slotruïne van Mâlain en de vrolijke bedrijvigheid van Plombières reeds ongemerkt voorbijgestoomd, en - dampend hield de trein te Dijon stil.








{==37==} {>>pagina-aanduiding<<}

Ve. Hoofdstuk.


Van Dijon naar Lyon.

Dijonsche celebriteiten. - Een Hollandsch landschap en een Fransch poëet. - De rechter Saone-oever. - De Pierre d'Encise. - Herinnering aan Cinq-Mars en de Thou. - Wandeling door Lyon. - Allerlei martelaarschap.

Op reis, en te Lyon, 6, 7 Mei.

Mijn vriend Valery is gelukkiger geweest dan ik: hij heeft te Dijon de praalgraven gezien van de Bourgondische Hertogen Jan zonder Vrees en Philip den Stoute, en het huis bezocht, waarin Bossuet geboren is. Ik heb van de oude klassieke residentie der Romeinsche Imperatoren niet veel meer kunnen zien dan het buffet en gare, dat er romantiek genoeg uitzag, en mij gelegenheid gaf tot de opmerking, dat, wanneer het vernuft der Dijonnezen even bijtend is als hun mostaart (beide zijn even beroemd!) hun Puntdichter Lamonnoye gelijk had, toen hij zong:

‘J'y metton queique chôse qui pique, 
Vo saivé que le provarbe antique, 
Palan de nô, di Bourguignon salai.’ 
D. i. ‘Wij mengen er iets in, dat bijt, 
Naar 't spreekwoord uit den ouden tijd: 
Wat uit Bourgonje is, is gezouten.’ 



{==38==} {>>pagina-aanduiding<<}

Overstraalde de schoone naam van Bossuet niet ruimschoots den dubbelzinnigen roem van Piron, die mede in deze letterlievende stad het eerste daglicht zag, wij zouden alle reden hebben, om dat ‘salai’ in ‘soulié’ te veranderen. Nu moge het zoo blijven', ook om den wille van den geestigen Tabourot, dien men te recht den Bourgondischen Rabelais genoemd heeft. - Gevrey-Chambertin, Vougeot, Nuits, Corgoloin.... maar waartoe een vervelende lijst gegeven van al de plaatsen, die wij voorbij snelden, zonder dat zij den wensch in ons deden oprijzen, er langer te vertoeven? Alleen het koopstadtjen Châlon, en Mâcon, de hoofdplaats van het Departement, waren meer dan een vluchtigen blik waard: de eerste om hare lieflijke ligging aan den rechteroever van de Saône, die, met zijne vlakke weiden, u bijna aan een Hollandsch Landschap zou doen denken; de tweede, omdat De la Martine er geboren werd, en, ‘Fransche Washington,’ als hij door spotvogels betiteld is geworden, er voor ettelijke jaren, ‘met bijna algemeene stemmen,’ tot lid van den Gemeenteraad werd gekozen. Verheven eerepost voorzeker, voor een man, die een oogenblik het lot van geheel Frankrijk in zijne hand heeft gehad! Arme Republikein! wat heeft hij gered uit zijne schipbreuk op de troebele wateren der Politiek? Niet eens zijn ouden dichterkrans. Waar is hij heen, de schoone tijd, toen de herinneringen uit den Bijbel zijner moeder ons tegenruischten uit die snaren, ‘week van tranen;’ toen de dichterlijke waereld - zooals Da Costa het eenmaal uitdrukte - medeging op den stroom van zijn welluidend lied, toen Christenen hoopvol de belijdenis van een levend geloof, de hymne ter eere van een almachtig Verlosser, uit dien ader zoo vol leven en liefde te gemoet zagen? Helaas, de gevallen Zanger heeft maar al te zeer de satyre uitgelokt:

‘Hij is in eedler staat herboren, 
En bij de boeren te Mâcon 
Zal hij méér dan ooit boer verzon, 
In hun areopaag doen hooren: 
Zijn nieuwe levensloop begon!’... 



{==39==} {>>pagina-aanduiding<<}

Intusschen begint ónze ‘loop,’ van Trévoux af, hoe langer hoe schilderachtiger te worden, want overal valt het oog op heuvelen en bergen, met bevallige dorpen en schoone landhuizen, met ontelbare wijngaarden en hoven bezaaid. Bij uitnemendheid boeiend is de rechter rivieroever, die, met zijn zoogenaamden Mont d'or, een rijk geschakeerd Panorama aanbiedt, dat nog zachtkens weêrblinkt van den naglans der avondzon, die reeds beneden de kim is gedaald. Spoedig echter verdwijnt de betoovering, want de lucht begint te betrekken en eene menigte graauwe wolken, die zich haastig boven ons hoofd samenpakken, kondigen eene geduchte regenbui aan. De groote droppels kletteren reeds tegen de glazen; zoodat wij er ons dubbeld in verblijden, nu de hooge zwarte schoorsteenen der fabrieken, die bij Villeneuve de lachende villaas beginnen te vervangen, ons de hoop geven, dat het einddoel van onzen tocht voor heden, niet verre meer van ons af ligt. Reeds zijn we te Vaise, het laatste station, de voorstad van Lyonzelve, met hare vele stoommolens en brouwkuipen. Die scherpgepunte rots, die daar aan de overzijde zoo grillig afsteekt tegen de donkere lucht, kan wel niet anders zijn dan de Pierre-Encise, die eenmaal op zijne kruin de beruchte staatsgevangenis droeg, waaruit, in 1624, een Cinq-Mars, van zijn vriend De Thou vergezeld, op bevel van Richelieu, in eene kleine roeischuit naar het hem verbeidend schavot aan de overzijde werd gevoerd. Het was mij in de schemering, als zag ik de sombere Charonsboot nog tegen den stroom der rivier opworstelen; als volgde ik het doorluchtige slachtoffer aan wal, door de sprakeloze menigte heen, naar den plek, waar hij als staatsmartelaar zou vallen; als zag ik zijn schoon maar bleek gelaat boven de duizende toeschouwers uitsteken. Hij heeft de doodelijke stellaadje beklommen, werpt van daar het volk, dat hij lief had, een 
jongsten groet toe, en knielt ten gebede. Met bevende handen houdt de grijze abt Guillet zijn dierbaren kweekeling het beeld des gekruisten Verlossers voor. Eene akelige stilte, te hoorbaarder door het zachte gesnik, dat hier en daar opgaat, heerscht eenige oogenblikken. Daar dreunt op eens een doffe slag; een kreet van ontzetting stijgt naar omhoog:

{==40==} {>>pagina-aanduiding<<}
het hoofd van Cinq-Mars is gevallen!... Een schok voer mij door de leden: onthutst schrikte ik uit mijne mijmering op: de trein stond stil - wij waren te Lyon!
Na een eentonigen rid langs eene eindeloze, slecht verlichte kade, door den regen met blanke plasschen bedekt, bereikten wij ten slotte ons logement, l'Hôtel des Beaux Arts, dat ik intusschen niemant kan aanbevelen, daar ik er vergeefs naar een zweem van Schoonheid omzag, en er alleen de treurige Kunst om het ongezellige met het onzindelijke te vereenigen, op meesterlijke wijze ten top gevoerd vond. Vroeg in den morgen reeds sprong ik uit de veêren, wel te verstaan uit de stalen ressorts, stiet haastig de zonneblinden open, en zag tot mijne blijdschap, dat de regen had opgehouden en de lucht tamelijk helder stond: eene les te meer om niet op reisboeken af te gaan, want het mijne had mij verzekerd, dat het te Lyon altijd regent. Weinige oogenblikken later wandelde ik reeds door de straten der oude Bourgondische Hoofdstad. Men heeft haar de tweede stad van Frankrijk genoemd, en ik wil het niet tegenspreken, want zij is de zetel van een Aartsbisdom, zij bezit zestien kerken en drie hospitalen, eene Akademie, een Museüm, eene Schilderschool, een Plantentuin, een kabinet voor Natuurlijke Historie, een Gevangenis, een Tuighuis, een Renperk, uitgebreide Vestingwerken, ja wat niet al, en voert een uitgebreiden handel in hout, in ijzer, in koloniale waren, in zijde vooral. En toch heeft Lyon een somber voorkomen: hare straten zijn naauw en morsig, hare huizen zwart van den steenkolendamp: men snakt er naar lucht. Heeft men evenwel eens den voet buiten hare poorten gezet, dan wordt men terstond getroffen over hare schilderachtige ligging op de hoogten en in de vlakte tusschen Rhône en Saône, die in het zuiden samenvloeien en, onder zeventien bruggen heenstroomende, de stad omringen en doorkruisen. Vriend Kaufmann heeft gelijk: de Natuur heeft alles voor deze stad gedaan; zij ligt tusschen de heerlijkste landschappen in, hier stout en verheven, ginds 
lieflijk en vrolijk, maar overal schitterend van zulk een krachtig koloriet, dat het de verwen van het rijkste palet te schande maakt. Vooral van den top van den berg Fourvières (eene

{==41==} {>>pagina-aanduiding<<}
verbastering van Forum Vetus), waar men eene Belvedere heeft opgericht, geniet men misschien een der schoonste gezichten van Europa. Wat er in u omgaat, als gij daar voor het eerst den Mont-blanc en de glinsterende sneeuwkruinen der Alpen aan den gezichtseinder ontwaart, laat zich niet beschrijven. Jammer, driewerf jammer, dat eene stad, in wier heerlijke omstreken de Schepper-zelf van enkel vrede spreekt, door het onrustige schepsel is misvormd tot een schouwplaats van zoo velerlei lijden en strijden! Hoe veel kostelijk menschenbloed toch is hier in den loop der eeuwen door menschenhand geplengd, en hoe schijnen de purperroode sporen zelfs op de zwartbesmookte steenen onuitwischbaar achtergebleven! Wie heeft nooit gehoord van de Christen Martelaren, die zoowel te Vienne als hier te Lyon, 177 jaren na 's Heeren geboorte, onder Marcus Aurelius de wreedste vervolgingen hebben ondergaan? Welnu, begeeft u naar de St. Martin d'Ainay, eene Kerk in Byzantijnschen stijl, in de elfde eeuw op de fondamenten van een Heidenschen tempel voltrokken, en laat u de donkere, vochtige holen wijzen, waar Pothinus en Blandina gekerkerd waren, hunnen Zaligmaker verheerlijkende, die hen waardig achtte om Zijns naams wille smaadheid te lijden! Eene heilige huivering zal er u door de leden varen, en met dubbele belangstelling zult gij later den brief herlezen, door de vervolgde Gemeente aan de broederen in Klein-Azië geschreven, en ons bij Eusebius bewaard. Pothinus, zoo vernemen we daar, de grijze, negentigjarige Bisschop, werd door de Heidenen ter gerichtsplaats gevoerd. Hij was zeer zwak en aâmborstig, maar sterk in den geest en bezield door dat geloof, dat de waereld overwint. Op des Stadhouders vraag, wie de God der Christenen was, andwoordde hij: ‘Dat zult gij ondervinden, als gij er toe verwaardigd wordt!’ Nu greep men hem aan, en sleurde men hem op de onbarmhartigste wijze voort door het 
slijk der straten, onder een hagelbui van slagen en steenen, en wierp hem eindelijk ademloos in het kerkerhol, waar hij twee dagen later bezweek. Maar vooral ook op de moedige Blandina, eene arme slavin, maar eene vrijgekochte des Heeren, had de woede des volks het gemunt. Onder de vreesselijkste forteringen, die zelfs de hand der beulen ver-
{==42==} {>>pagina-aanduiding<<}
moeide, bleef zij volharden bij de goede belijdenis, en biddend voleindigde zij den langen strijd. Eerst nadat zij den marteldood van al hare geloofsgenooten, ook ten laatsten dien van den vijftienjarigen Ponticus, met eigen oog had moeten aanzien, eerst nadat zij de geesselslagen, de tanden der wilde dieren en den ijzeren stoel had doorgestaan, werd haar halfverbrijzeld lichaam in een net gebonden en voor een stier geworpen, die haar met de hoornen afmaakte. - Ging het in later tijden beter? Ook de Hervorming telde hier hare bloedgetuigen, en Lyon heeft haren Barthelsnacht gehad, niet minder vreeslijk dan de bloedbruiloft van Parijs. Op de Place des Terreaux stond ten tijde van het Schrikbewind de guillotine, en zij stond er niet te vergeefs! Het was niet genoeg dat Kellerman, na een hardnekkigen tegenstand van zestig dagen, de stad, die zich voor de roode Jakobijnenmuts niet had willen buigen, stormenderhand innam, met het bloed van dertig duizend harer burgers overstroomde en voor een groot gedeelte in een rookenden puinhoop herschiep. De geest van Mandelot, den beruchten ‘chef des égorgeurs’ uit de dagen der Ligue, scheen op een Collot d'Herbois overgegaan, die, in Lyon als tooneelspeler uitgefloten, nu aldaar een treurspel opvoerde, waarin hij bezwaarlijk overtroffen had kunnen worden, tenzij door den ‘grooten Menschenmoorder’-zelven! Het mes van Xainthes geneesheer ging hem te traag, hoe vreeslijk snel het open nedervloog, want het velde slechts één slachtoffer te gelijk. Het schrootvuur kon 
er vijftigmalen meer met een enkel schot dooden of doodelijk verminken; en zoo volgde dan het lood het ijzer op, en versloeg zijne duizenden gelijk dat zijne honderden had gedaan! - Wilt gij zulke bloedige herinneringen ontvluchten in het een of ander Huis des Gebeds, zie toe, dat gij eene voorzichtige keuze doet, en, bij voorbeeld, niet in de prachtige Kathedraal van Sint-Jan verdoolt; want door die heerlijke Gothische vensterramen heen heeft die zelfde zon, die al die oude gruwelen aanschouwde, nieuwe gruwelen ook in ónze dagen beschenen, die voor de oude niet behoeven onder te doen. Die Kerk, den Apostel der Liefde geheiligd, strekte, nu twee-en-twintig jaren geleden, ge-
{==43==} {>>pagina-aanduiding<<}
durende eene vreesselijke Aprilweek den Nationalen troepen tot eene schuilplaats tegen den doodelijken haat der opstandelingen, die uit het Choor der St. Bonaventura, waar zij hunne moordplannen beraamden, hunnen loop namen door de veege stad. Dat Stoïcijnsche devies van den Kardinaal de Bourbon, in dien zelfden Sint-Jan op zijn wapenbord te lezen: ‘N'espoir ne peur’, welk een snijdend sarkasme werd het voor die schare, die daar, tusschen hoop en vrees geslingerd, huiverend wegschool in die sierlijke Kapel! - En nu, terwijl ik daar langzaam rondwandelde door die bedompte straten, was het er beter? Woonde er waarachtige vrede en de liefde uit God, die zich-zelve niet zoekt? Het is waar, geene geloofsvervolgingen woedden er nu, want tien duizend Protestanten, door twee eigen Herders en Leeraars bestuurd, worden er geduld; geen oproervaandel woei heden van de torens der kerken: - maar daar ginds lagen de zwarte wijken van Croix-Rousse en St.-Georges, waar niet minder dan 80,000 fabriekarbeiders samenwonen, voor een goed deel in steegen en gaten, die niet zelden afschuwelijke holen 
zijn van verdierlijkte armoede; en ook op dezen dag werd daar ginds in die reusachtige fabrieken de langzame zielemoord voortgezet, gepleegd aan de klasse der zoogenaamde Canuts, (chanuts, chauves,) een slavenras, beklagenswaardiger dan de negers in onze Koloniën; want wat is rampzaliger, dan van de vroege kindschheid af aan te worden gekluisterd aan eene ijzeren machine, zelf tot een zielloos werktuig vernederd?...
Voorwaar, achter die zwarte muren gebeuren schrikkelijke dingen. Wie hier, gelijk eenmaal Rousseau in de Grotte des Etroits, poëtische nachten wil doormijmeren, moge het beproeven: maar hij verwondere zich niet, wanneer hij soms in zijn droom eene bleeke, uitgeteerde gedaante voor zich ziet staan, die hem het woord des Macedoniërs biddend toefluistert: ‘Kom over en help ons!’








{==44==} {>>pagina-aanduiding<<}

VIe. Hoofdstuk.


Van Lyon naar Marseille.

Vienne. - Serves. - Valence. - De natuur wordt zuidelijker. - Een schuldeloos moordkomplot. - Oranje. - Het Fransche Rome. - Een woestijn in een paradijs. - Wandelingen door en buiten Marseille. - Charakteristiek der Franschjens. - Naar zee!

Op reis, en te Marseille, 7, 8 Mei.

‘Hoe nu verder naar Marseille?’ luidde de vraag, waarop wij ons-zelven het andwoord niet lang schuldig bleven. Men had ons van de Rhônevaart met de smalle, vaak zeer gebrekkige booten, zulk eene afschrikkende schilderij opgehangen, dat wij spoedig besloten waren, de reis op de aangevangene wijze, d.i. met den spoortrein voort te zetten. Onder begunstiging van het liefelijkst zomerzonnetjen, dat men zich wenschen kan, vingen we des morgens ten 10 ure onzen rid aan en reeds te half zes des avonds zaten we aan de table d'hôte in het Hôtel des Princes, dat ons als een der beste Logementen van Marseille was aanbevolen. - Veel hebben we genoten op dien rid, want het Zuiden van Frankrijk is heerlijk schoon; maar wij betreurden het ook nu weder menigmalen, dat wij aan de veer-
{==45==} {>>pagina-aanduiding<<}
tig stations, die wij aandeden, meestal niet langer dan enkele minuten konden vertoeven. Hoe gaarne hadden we anders te Vienne den ouden Tempel van Augustus en het graf van Pontius Pilatus een bezoek gebracht; hoe gaarne te Serves wat langer getuurd in die groene valleien rechts, op die blaauwende Alpen ter linker zijde, die ons tot zich schenen te wenken en ons met een gevoel vervulden, dat naar het Schweizer Heimwee zweemde. Ook Valence, de bloeiende Hoofdplaats van het Departement de la Drôme, had veel aantrekkelijks: daar ook heeft, op bevel van den Negenden Karel en van Katharina, het Protestantsche bloed bij stroomen den grond doorweekt; en de heldhaftige naam van Montbrun kan er nog niet vergeten zijn. Van hier af doorsneden wij als 't ware één enkelen weelderigen Plantentuin, in het verschiet niet alleen door de Alpen, maar nu ook linksch door de Cevennes afgesloten, terwijl het donkerder groen van weiden en boomen, onder welke we hier en daar zelfs den pijn en de cypres onderscheidden, ons verrassend herinnerde, dat we steeds lager 
afdaalden naar het warme Zuiden. Als deelde de Rhône in dat gevoel, zoo versnelde hij zijne vaart, vooral bij Pont-Saint-Esprit, waar hij, wit van schuim, door de zeven-en-twintig boogen der kolossale maar smalle brug heenbruischt, die hem in de schuinte doorsnijdt. Van dat kleine stadtjen, dat men aan den overkant ziet liggen, kwam ik uit mijnen Guide een aardige anekdote te weten, die in der tijd ten hove en in 't Hôtel de Rambouillet furore moet hebben gemaakt. Hij komt hier op neêr: Scudéry en zijne zuster, twee middelmatige Roman-fabrikanten, die tegenwoordig door niemant meer gelezen worden, maar zich in dien tijd vrij wat ‘reputatie’ hadden verworven, zouden daar, tijdens een tochtjen door Provence, in een herberg vernachten. Eer zij zich ter ruste begaven, kwam het gesprek op den nieuwen Roman, dien zij samen onder handen hadden, Cyrus getiteld; en zoo gebeurde het, dat Scudéry zijne zuster den voorslag deed, om den Prins Masare, een der helden uit het verhaal, waar hij waarschijnlijk geen weg meê wist, eenvoudig van kant te doen maken. De jonkvrouw, zachter gestemd dan haar heer broeder, was

{==46==} {>>pagina-aanduiding<<}
van oordeel, dat men den armen Prins nog maar moest laten leven, ten minste voor'shands, een deel of drie bij voorbeeld! Intusschen bevonden zich in het naaste vertrek eenige kooplieden, eenvoudige zielen, die met ontzetting door den dunnen wand heen een gedeelte van dit gesprek hadden beluisterd. Ze meenen een vreesselijk moordkomplot ontdekt te hebben, en achten het van hun hoogsten plicht de Overheid in allerijl te waarschuwen. Weldra omcingelden de marechausés de herberg, en nemen de beide Scudérytjens, spijt tranen en bedreigingen, zonder omstandigheden in hechtenis. Niet dan met veel moeite gelukte het onzen armen Auteurs de dorpsrechters van hunne onschuld te overtuigen. Wat er van den Prins Masare is geworden, is mij niet gebleken: wij willen er 't beste van hopen! - Met gretigheid maakte ik mij het oponthoud te Oranje ten nutte, om een vorschenden blik in het rond te werpen: wat Nederlandsch hart zou, op het hooren van den naam dier plaats, die hem onverwachts in den vreemde verrascht, niet met belangstelling vervuld worden? Gelijk men weet, wordt de naam van Oranje (Arausio) afgeleid van de rivier de Araïs (tegenwoordig de Meyne), waaraan het gelegen is, en behoorde deze stad tot het vroegere Koninkrijk van Austrasie, tot zij later door Charlemagne veranderd werd in de Hoofdplaats van het door hem gestichte Prinsdom Oranje, dat als zoodanig tot op Lodewijk XIV heeft bestaan. Deze, den gedurigen opstand van de burgers van Oranje tegen het Huis van Nassau moede, maakte een einde aan al die schermutselingen, door het kasteel met zijne vestingwerken tot op den bodem toe te doen slechten. Den Romeinschen Triomfboog uit de eeuw van Augustus, en het moderne standbeeld van Rombout III, Prins van Oranje, door Daniël gebeeldhouwd, zou ik gaarne bezichtigd hebben, maar het was 
méér dan tijd om onze kabriolet weêr in te klimmen, waar we naauwelijks op ons gemak gezeten waren, of wij zagen de aâloude torens van Avignon reeds tegen den blaauwen hemel afsteken. Avignon, eens Frankrijks Rome! Wat al herinneringen wekte het op! Ginds verlichtte de zon de spitsen der Kathedraal, waar de marmeren stoel der ‘Heilige Vaders’ u in de XIV eeuw terugvoert

{==47==} {>>pagina-aanduiding<<}
met dat opschrift: ‘Illic fixerunt sedes,’ ‘Hier vestigden zij hunne zetels.’ Daarnaast verhief zich nog altijd dat zelfde Slot, dat meer dan tachtig jaren de woning was van Pausen en Tegenpausen, maar nu door de hand des tijds in een soldatenbarak is veranderd. Welk een reusachtig gebouw! Neen, het verwondert u niet, dat er aan dien steenkolos een half menschenleven lang gebouwd is, maar het verwondert u, dat men hem een paleis heeft genoemd, want hij gelijkt veel meer op eene gevangenis. Trouwends, hij was ook eene gevangenis, en wel eene zeer vreesselijke, niet voor Hunne Heiligheden, die zich de zoogenaamde ‘Babylonische ballingschap’ vrij dragelijk wisten te maken, maar voor de slachtoffers der Inquisitie, die er de pijnbank verbeidden. Hier maakte een eerzuchtige Clemens V het hof aan Filips den Schoone, wien hij de driekroon had te danken. Hier zon een sluwe Johannes XXII op middelen, om de priesterlijke macht tot hare oude onafhankelijkheid terug te brengen. Hier gaf een weelderige Clemens VI zijne wulpsche danspartijen, tot eensklaps, te midden van het feest, de Pest heur doodendans begon, en in drie dagen 1400 slachtoffers wegmaaide. Maar hier ook vormde een edele Rienzi het plan, om zijn vaderland, dat van zijne opperherders verlaten was, te verlossen uit de klaauwen zijner adelijke tyrannen: een schoone droom, die, bij 't verdwijnen, den laatste der Tribunen niets naliet dan de herinnering aan eene Republiek van één dag en eene levenslange gevangenschap! Hier peinsde en arbeidde een Francesco di Petrarcha, de geestverwant van Plato, de scherpzinnige reiziger, de onvermoeide geschiedvorscher, de geniale dichter van Scipio Africanus, de hartstochtelijke minnaar der schoone Laura, wier oogen hem tot Europaas eersten minnezanger maakte. En zij-zelve, de kuische moeder harer kinderen, bloeide hier en 
vond hier een graf, onsterfelijk nochtans, minder door den vaderlijken kus, waarin een machtig Keizer haar zijne hulde bracht, of door de welluidende zangen, waarin een Dichterkoning haar verheerlijkte, dan door den zachten glans harer christelijke deugden! Ik vergat weldra al de kloosters en kapittels van Avignon, om in den geest ginds door Vaucluses dal met den treurenden Zanger rond te dolen, en nog was ik bezig met dat schoone LXXV Sonnet, ‘Apoteosi e gloria di Laura in cielo,

{==48==} {>>pagina-aanduiding<<}
dat daar aan den oever der Sorgues geboren werd, toen we Tarascon reeds lang achter den rug hadden. De weg van daar naar Arles bood, buiten het altijd schoone gezicht op de Rhône, niets merkwaardigs. Arles-zelve is, zooals men weet, vooral beroemd door haar reusachtig Amphitheater, dat men wel eens ‘de jonger zuster van Romes Kolosseum’ heeft genoemd, en waar nog voor drie jaren een echt-Spaansch stierengevecht, met de behoorlijke torreros en espadas, tot groote vreugde der bevolking werd gehouden. Over een schoonen viaduc, die ruim zeven-honderd ellen lang is en op een-en-dertig steenen boogen rust, vervolgde nu onze trein zijn loop door een recht schilderachtig oord, vol fluweelachtige weiden en gantsche boomgaarden van moerbeziën en olijven, waarbij de woestijn van Entressens, met hare roode zandvlakte en onophoudelijken Noordenwind, Mistral geheeten, des te droeviger afstak. Straks veranderde evenwel het tooneel op nieuw, want de Vallei van St. Chamas, die we nu doorvlogen, behoort tot de schoonste oasen van de anders zoo dorgeroosterde Provence, door Lebrun ‘une gueuse parfumée’ genoemd. Nog eens snelden we een viaduc over, achttien boogen grooter dan de eerste, en nu groeiden ook de heuvelen weêr tot bergen aan, door wier schoot een tunnel, (de eerste na dien van Blaisy) ons den weg baande, die de grootste en kostbaarste is van geheel Frankrijk, daar hij op ruim 4600 ellen lengte wordt geschat, en eene uitgave van 10 millioenen francs heeft veroorzaakt. Bij onzen uitgang uit dezen onderaardschen nacht, die bijna acht minuten aanhield, zagen we ons van enkel rotsen omringd, zoo wild en dreigend, dat ge meenen zoudt in eene steenwoestijn verdoold te zijn, waaruit ge nooit zoudt 
wederkeeren. Maar plotseling deinsden de hooge rotswanden, en - verrassend gezicht! - daar rolde de zee, de Middellandsche Zee, hare blaauwe golven! Daar lag, tusschen twee lange bergketenen als tusschen twee reusachtige bolwerken opgesloten, Massilia aan haren voet, op een punt der kust, zoo bloeiend schoon, dat het den naam van ‘strandtuin’ ten volle verdient!
Massilia! Woelige, vrolijke, bonte Stad! Hoe in weinige woorden haar lot en voorkomen te schetsen? Reeds vijfhon-
{==49==} {>>pagina-aanduiding<<}
derd jaren vóór Christus' geboorte bezoeken hare schepen de havens van Klein-Azië, Griekenland en Italië, en is zij de stapelplaats van koren, wijn en olijven. Menigen strijd met de vloten van Tyrus, Rhodus en Karthago staat zij zegevierend door, terwijl het machtige Rome zich niet schaamt hare ondersteuning in te roepen, of, op zijne beurt, haar als bondgenoot ter zijde te staan bij het verdrijven der Barbaren, die haar meer dan ééns zoeken te verdringen. Wel moet zij de ontfangen hulp van den valschen bondgenoot naderhand duur genoeg betalen met het verlies harer onafhankelijkheid, maar zij blijft haren rang als eerste Koopstad ophouden en handhaaft den eerenaam van ‘Galliesch Athene’, haar door een Cicero geschonken. Inderdaad, het is niet zonder oorzaak, dat, tot op de invoering van het Christendom toe, ook de Delphische Apollo de lievelingsgodheid der Massiliërs blijft, want geheel een doorluchtige rij van geleerden en dichters wordt uit haren schoot geboren of aan haren boezem met de voedstermelk der Wetenschap gelaafd. Vele en velerlei zijn hare verdere lotgevallen. Uit de handen der Romeinen gaat zij in die der Wandalen, uit deze in die der Bourgondiërs, en uit die wederom in de macht der Sarraceenen over. Onder Charlemagne herademt zij van de harde verdrukking, en van 1214 af, het jubeljaar harer nieuwe vrijlating, bloeit zij nog schooner dan ooit te voren. De kruistochten begunstigen hare plannen, die vertakkingen van haren handel door geheel het Oosten bedoelen. Geen wonder, dat zij straks op nieuw de begeerlijkheid der gekroonde machten opwekt, en beurtelings de aanvallen van Karel van Anjou en Alphonsus van Aragon heeft te doorstaan. Onder den achtsten Karel wordt zij in Frankrijk ingelijfd, en sedert deelt zij, in meerdere of mindere mate, 
in de lotgevallen van haar Vaderland. Godsdienstveeten, burgertwisten, barikadengevechten, Pest en Revolutie, hebben beurt om beurt in hare straten gewoed. Zij zong achtereenvolgends de hymne ter eere van den goudlokkigen Zonnegod, het Ave Maris Stella, en de Marseillaise, die binnen hare muren allereerst door den Afgevaardigde Mircoeur werd aangeheven en in een harer Dagbladen het allereerst in 't licht verscheen.

{==50==} {>>pagina-aanduiding<<}
En in weêrwil van alle lotwisseling bloeit zij nog altijd, in handelsbetrekking met alle natiën en het oor leenend aan alle talen. Wilt gij er u van overtuigen? Volgt mij naar de Haven, de schoonste en ruimste der Middellandsche Zee, die niet minder dan 1200 schepen bergen kan! Wat al leven en beweging! Allerlei wimpels wapperen in de zon met de kleuren van bijna alle bekende Landen en Staten. Schepen en stoomvaartuigen van elke vorm en grootte, ladend en lossend zonder ophouden, liggen bij honderden en honderden door elkander te wiegelen, en stellen een mastbosch samen, waarin uw blik letterlijk verdwaalt. Wat al vreemde kleederdrachten en klanken! De grilligste maskerade zou tusschen deze elken dag wederkeerende werkelijkheid dof en ééntonig schijnen. Turken en Grieken, Armeniërs en Algerijnen, Genuëzen en Noormannen, allen woelen hier als mieren dooréén, elk in zijn eigen landsgewaad! Er ligt iets Zuidelijks over de geheele physionomie der stad verspreid. Hier, op de Canebière, die u de Boulevards des Italiens van Parijs voor den geest roept, ofschoon zij toch weêr zoo geheel iets anders is, ziet gij rechts en links winkelpaleis aan winkelpaleis, magazijn aan magazijn, koffijhuis aan koffijhuis. In 't midden - karetten en handwagens met fruit en groenten, die u doen watertanden; tafels met bloemen en bloemruikers, schilderachtig gerangschikt, en beschaduwd door groote rozekleurige zonneschermen; korven met malsche vijgen en goudgeele maïs; kleine kramen met sinaasappelen en citroenen, heuvelsgewijze opgestapeld, met een koperen vat in het midden, vol ijskoud water, zoo helder als kristal! En dan al die duizende menschen, vertegenwoordigers van alle rangen en standen der Maatschappij, die hier op- en nedergaan; die bruine aangezichten en donkere oogen; die levendige gebaarden en radde tongen - onwillekeurig zouden ze u in 
den waan brengen, dat gij den Italiaanschen bodem reeds betreden hebt. De illusie neemt toe, wanneer de voerman u zijne pausilipière komt aanpreêken en u voorstelt het Prado in te slaan, eene heerlijke wandelbaan, met rijtuigen bezaaid, omgeven van tuinen en landhuizen, en straks een verrassend uitzicht aanbiedende op een inham der majestueuse Zee! De straten der zoogenaamde

{==51==} {>>pagina-aanduiding<<}
oude stad kwamen mij naauw en smerig voor, maar die der nieuwe, waarin men de hoofdstraten vindt, zijn breed en sierlijk en van goede trottoirs voorzien. Openlijke monumenten heb ik, zelfs op markten en pleinen, vergeefs gezocht: maar prachtige handelspaleizen troffen mijne aandacht des te meer. De Rue Paradis en Beauveau zijn er bijna geheel uit samengesteld. In de eerstgenoemde straat wandelden wij door een overdekten passage, met beschilderde plafonds versierd en door honderde gazkroonen verlicht, en bestaande uit open gaanderijen, louter winkels, twee verdiepingen boven elkander. In 't midden van dit tooverpaleisjen houdt gij stand bij eene ballustrade, waar ge nieuwsgierig over heen blikt, om, in tamelijke diepte, een kunstig bewerkte grot te ontwaren, met mosch en klimop bewassen, en glinsterende in de droppels eener springende fontein, die hier de lucht steeds frisch houdt, waarin zoovele bezoekers ademen. Langs een ijzeren trap, dien ge eerst niet eens hadt opgemerkt, kunt ge u naar beneden begeven, om in den grotbewoner een restaurateur te leeren kennen, die de kunst om allerlei vruchtenijs gereed te maken, meesterlijk verstaat. Het Stadhuis, oorspronkelijk eene koopmansbeurs, is wel wat onaanzienlijk voor eene plaats als Marseille. De tegenwoordige Beurs-zelve, midden op de Place Royale, geheel van hout in zoogenaamd Moorschen stijl opgetrokken, is even wansmakelijk als de proeven van Windsor-Gothiek in onze Hofstad, en zou u veeleer een kermistent dan een tempel van Merkurius doen verwachten. Het Musëum, dat ik even doordrentelde, kwam mij voor, behalven eene krachtige Zwijnenjacht van Rubbens en een paar schoone doeken van Jordaens en Snijders, niet veel uitstekends te bevatten. De Forten en Kerken moesten wij uit tijdsgebrek onbezichtigd 
laten; te meer, daar wij gaarne den veelgeprezen rid wilden maken naar den rotsheuvel van Notre dame de la Garde, die dezen naam ontleent aan de bedevaartkapel op den top, die der Heilige Maagd is gewijd, op denzelfden plek, waar vroeger een altaar ter eere van ‘de groote Diana der Efezeren’ stond opgericht. Alleen de naam der Godes is veranderd: de Heidinne is behoorlijk gekerstend, maar de hulde, haar reeds door de oude Phocëers

{==52==} {>>pagina-aanduiding<<}
bewezen, is dezelfde gebleven. Nog altijd komen hier de zeelieden hunne geloften betalen aan de ‘Hemelkoningin,’ die hen uit stormen en schipbreuken gered heeft, getuigen de vele inschriften en prenten en wijgeschenken, reepen zeildoek en stukken touw, waarmeê de wanden behangen zijn. Het uitzicht, dat men van dezen heuvel geniet, is wijd en rijk. De stad, de haven, de villaas in den omtrek, alles vormt het levendigste Panorama, dat door de eilandtjens Ratonneau en Pomêgue, die uit den zeeham oprijzen, nog schilderachtiger wordt gemaakt. - Dat er eens een Koning van Ratonneau heeft bestaan, zal menig vurig Royalist misschien niet eens weten. Toch is het zoo. Zijne Majesteit heette Francoeur, was soldaat en laatstelijk in die hoedanigheid schildwacht van het fortjen, dat hij op zekeren dag, toen het kleine garnizoen zich om proviant naar de stad had begeven, met stoute hand vergrendelde en tot zijn eigendom verklaarde. Hij regeerde slechts twee dagen, na verloop van welken tijd de vesting hernomen en de nieuwerwetsche veroveraar, met zijn zwartrookertjen en zijn kapotjas (al wat hij van zijn koningschap had overgehouden!) achter de tralies gebracht werd, waar hij incognito stierf. Ik geloof niet, dat Sire reeds te Sint-Denis is bijgezet!-
En nu, schoon Marseille, vaarwel! Onze goederen zijn alweder gepakt, onze plaatsen op de Napelsche stoomboot, den Languedoc, besproken. Dezen avond te half negen komt de vigilante voor, die ons aan boord zal brengen; en zoo weêr en wind ons niet tegenwerken, zijn wij daar dan voor drie nachten en twee dagen ingescheept. Ik zal het Zuiden van Frankrijk niet licht vergeten: het is een heerlijk land! Vraagt men mij naar den indruk, dien het Fransche volk-zelf gedurende onzen tocht tot heden op mij maakte, ik ben bijna verlegen wàt te andwoorden. Het vereenigt de schijnbaar tegenstrijdigste elementen in zijn charakter, en zoo gebeurt het, dat de draad u telkens weêr ontglipt, die u door den doolhof den weg moest doen vinden. De Franschen zijn opvliegend als buskruit, meent ge: en - in een volgend oogenblik doet ge de ontdekking, dat ze op zijn tijd eene bedaardheid kunnen bewaren, die aan Hollandsche

{==53==} {>>pagina-aanduiding<<}
koelbloedigheid grenst. Gij ziet hen aan voor bewegelijk, kwikzilverachtig van nature en ongeschikt om een half kwartier aan dezelfde plaats te vertoeven: maar - daar bemerkt gij, dat zij zich uren achtereen met de grootste inspanning aan de eenmaal aanvaarde taak kunnen wijden. Zij zijn te oppervlakkig, oordeelt ge, om het in diepzinnige studiën tot eenige hoogte te brengen: maar daar schieten u zoovele logenstraffende namen te binnen, die aan den wetenschappelijken hemel van Europa als vaste sterren van den eersten rang zullen blijven schitteren. Gij acht hen uiterst beschaafd, en meent dat vooral hun ‘gemeene man’ op veel hooger standpunt staat dan uw ‘canaille:’ maar daar blijkt het u, dat achter zijne meer gepolijste manieren nog grooter armoê aan de meest alledaagsche kundigheden schuilt, die zich soms op de naïfste wijze openbaart; en gij verneemt staaltjens van zijne kanibalenwreedheid, die u de hairen te bergen doen rijzen. Gij waant die vriendelijke Franschjens buitengemeen hartelijk en belangeloos, want zij zijn verrukt uwe kennis gemaakt te hebben en zweeren u eene eeuwige vriendschap: maar gij ondervindt, dat zij uwen naam reeds vergeten hebben eer zij de deur achter uwen rug hebben gesloten, en dat zij het, met al hunne strijkaadjen, even ernstig op uwe beurs hebben toegelegd, als een norsche Brit of een stijve Pruis durft denken. Zijn zij royalisten? Neen, want zij jagen hunne koningen het kanaal over en roepen de Republiek uit. Dan zijn ze Republikijnen? Ik verzoek verschooning, want zij buigen den nek zonder morren onder den looden scepter van de meest absolute Monarchie - alles zoolang als het duurt! Zijn zij godsdienstig? Toch niet, want zij leven alleen voor het genot, veranderen zelfs den dag des Heeren in een dag van openlijke vermakelijkheden, en bezoeken de Mis gelijk de Opera - om de muziek. Zijn zij dan geheel ongodsdienstig? Maar die devotie, in zoo menige kerk, voor zoo menig 
altaar, getuigt zij niet, spijt alle afdwaling, van eene hoogere behoefte? De vorderingen, die het Protestantisme, vooral in het Zuiden hier en daar maakt, spreken zij niet van eene vatbaarheid voor de Waarheid die uit God is?... Wonderlijk, raadselachtig volk!

{==54==} {>>pagina-aanduiding<<}
wie zal het kennen? Wie de éénheid aanwijzen, waarin de tegenstrijdigheden zich oplossen, die alleen reeds uit enkele namen spreken, als men ze samen wil voegen: Jeanne d'Arc en - Robespierre; Rousseau en - Massillon; Monsieur de Voltairé en - Adolfe Monod! *)








{==55==} {>>pagina-aanduiding<<}

Tweede boek.


Napels en omstreken.


This region, surely, is not of the earth! 
Was it not dropt from heaven? Not a grove, 
Citron or pine or cedar, not a grot, 
Sea-worn and mantled with the gadding vine, 
But breathes enchantment. Not a cliff but flings 
On the dear wave some image of delight, 
Some cabin-roof glowing with crimson flowers, 
Some ruin'd temple or fallen monument, 
To muse on as the bark is gliding by. 
 
S. Rogers. 



[Voorwaar, dit heerlijk oord is niet van de aard: 
't Daalde uit den hemel neêr! Geen bloemengaard, 
Geen myrthenbosch, geen zeegrot, overgroeid 
Met wingertgroen, die niet van schoonheid gloeit. 
Geen eilandtjen, geen klif, of 't geeft der zee 
Een lieflijk beeld in 't spieglend golfjen meê, 
Een hutjen, dat in roode rozen schuilt, 
Een tempelbouwval, van groen loof omtuild, 
Een godenbeeld, dat stof tot mijmren geeft, 
Terwijl uw barkjen daar in 't ronde zweeft.] 



{==56==} {>>pagina-aanduiding<<}



{==57==} {>>pagina-aanduiding<<}

Ie. Hoofdstuk.


Aan boord van den Languedoc.

Zeeziekte. - Eene soeur de charité. - Blik op het reisgezelschap. - Eene kleine ode op den grooten Korsikaan. - Civita vecchia. - Aankomst te Napels.

Op reis, 8-11 Mei.

Een Latijnsch spreekwoord verzekert ons, dat, ‘wanneer twee menschen hetzelfde doen, dit toch niet hetzelfde is.’ Dit spreekwoord is een waar woord, zooals, onder anderen, ook blijken kan uit de verschillende wijze, waarop men eene zeereis zooal beoordeeld heeft. Terwijl de dichterlijke Frederike Bremer haar den ‘ingang tot een nieuw leven’ heeft genoemd, geeft zekere Doctor Johnson (een der duizenden, die in Engeland dien naam broederlijk deelen) van haar de prozaïsche bepaling, dat zij is een ‘being imprisoned with a chance of being drowned,’ d.i. een opsluitpartij met den kans van een verdrinkpartij. Ik wil noch de Dichteres noch den Doctor tegenspreken: daartoe is de eerste te lief en de andere te geleerd; maar neem alleen de vrijheid den laatste een tweeden kans indachtig te maken, die in den regel vrij wat zekerder is - dien van zeeziek te worden. Zeeziek! O gij die ooit

{==58==} {>>pagina-aanduiding<<}
de groote wateren bevaren hebt, welke melancholieke herinneringen wekt dat ééne woord niet al bij u op! Kan er iets ter waereld vergeleken worden bij dat onbeschrijfelijk wee gevoel, door geheel uw ruggemerg voortloopende tot naar het uiterste tipjen uwer hairen, die eendrachtig te bergen rijzen? Haalt er iets bij die doodelijke benaauwdheid, die u het ijskoud zweet uit alle poriën perst? Is er iets afmattenders dan die peristaltische bewegingen, die heel uwen aardschen tabernakel in opschudding brengen? En bovenal, is er iets ondragelijkers te bedenken dan die neêrdrukkende angst, die met dat lichaamslijden gepaard gaat; die ijskoude onverschilligheid voor al wat u omringt, dat angstig verlangen, om des noods in zee te worden geworpen, als het u maar uit dien éénigen, onuitstaanbaren toestand verlost! - Nu verwacht de ongeduldige lezer, na deze ‘klagelijke klacht,’ stellig niets anders dan de vertrouwelijke mededeeling, dat de schrijver dezer bladen gedurende den gantschen overtocht door de Middellandsche Zee het slachtoffer der kwaal is geweest, die hij, zeker uit revanche, aan de kaak heeft gesteld? Toch is het zoo niet. Hij mocht den dans ontspringen en sprak alleen van hooren zeggen en - zien. Inderdaad, pas had de Languedoc het anker gelicht, en begon de boot, onder begunstiging van een stijven bries, hare schommelende kapriolen te maken, of de ‘groote spellebreker’ kwam de kajuit binnen strompelen en dreef in een oogenblik al de vrouwelijke reisgenooten naar de cabines, waar zij aan de voorbeeldige zorgen eener française werden toevertrouwd, die zich op dezen bodem aan het verplegen der lijdende menschheid heeft toegewijd. Eene nederige roeping, maar niet minder heldhaftig dan die van eenige andere barmhartige zuster; want ik verzeker u, dat zij geduld eischt en - sterke zenuwen! Toen ik mijne Dames 
zoo goed mogelijk verpleegd zag, spoedde ik mij naar het dek, om eens rond te zien en kennis te maken met mijne medereizigers. In weêrwil van den wind, was het een heerlijke heldere nacht, versierd met al de pracht der sterren, die haar zilveren licht in millioenen sprankels over de rollende golven uitstrooiden. Ik stak een cigaar op, en zettê mij naast een klein manneken;

{==59==} {>>pagina-aanduiding<<}
dat op een der banken, met over elkander geslagen beentjens, een solo floot. Ik sprak hem in 't Fransch aan, en had mij niet bedrogen. 't Was een Parijzenaar pur-sang, een weldoorvoed épicier, die zijn schaapjens op 't drooge had, en nu naar Napels ging met het bepaalde doel, om de onvervalschte macaroni, waarvan hij ‘raffoleerde,’ eens in haar eigen Vaderland te keuren. Zelden zag ik in zulk een klein bestek zooveel kostelijks vereenigd, want de ringen en spelden en kettingen, waaruit het renteniertjen was samengesteld, zouden een tamelijk beklanten goudsmidswinkel hebben kunnen stoffeeren. Onmogelijk kan ik er voor instaan, dat hij al zijne kleinodiën heelshuids in de haven heeft gebracht, evenmin als ik bepalen durf hoeveel operaas hij heeft doorgefloten eer we voet aan wal zettên; maar dit kan ik verzekeren, dat zijne maag aan beafstakes en karbonaden met woeker herwon wat zijne longen aan wind verloren. Ik liet het ventjen zuchtend aan zijne driedubbele passie over, en bracht mijn tweeden reisgenoot voor mijne camera obscura. Hoe schets ik u den langen, mageren Amerikaan, plechtig van gelaat, plechtig van woorden en gebaarden, met zijn groenen mac-intosh en breedgeranden plantershoed? Hij leed veel in zijnè kwaliteit van vader, om den wille van het zestal even lange en even plechtige schoonen, zijne dierbare dochters, wie ik hem, kort na de afvaart, het ziekbed had zien helpen spreiden. Overigens was hij in zijne heldere oogenblikken zeer spraakzaam, en vertelde hij veel van Washington en de Potamac-rivier, van Generaal Taylor en de Mormonen, terwijl eene hulde aan de Amerikaansche vrijheid, gewoonlijk in een paar ontzagverwekkende phrasen samengeperst, zijne reden besloot. Hij werd zichtbaar vermeden door de twee overige passagiers, een paar 
opgeschoten roodhairige zonen Albions, Baronets, volgends het koperen plaatjen op hun koffer, met dreigende ‘vadermoorders,’ jassen met lange lijven en bloeze mouwen, in dewelke zij hun eerste fortuin als touristen beproefden. Zochten zij hunne antipathie voor den halven broeder uit de nieuwe waereld, door een hardnekkig volgehouden systeem van ‘ignorantie,’ vergeefs te bemantelen, onverholen openbaarden zij hunne sympathie voor elkander, want in al hunne bewegingen schenen zij elkaâr

{==60==} {>>pagina-aanduiding<<}
letterlijk na te bootsen. Nam de een eene wanhopige proef of de pied marin zich eindelijk bij hem begon te ontwikkelen, zijn dubbelganger wankelde naast hem. Waagde deze voor de honderdste maal een oog aan de geheimzinnige raderkast, waarvan hij geen hair meer begreep dan bij den eersten blik, zijne schaduw pinkte even verbaasd in de vlammen, tot hem de tranen over de wangen liepen. De verrekijkers werden in dezelfde tempoos uit het lederen taschjen gerukt, aangelegd en weggeborgen; de onvermijdelijke Murrays gelijktijdig geopend en weêr onder den linkerarm geschoven; terwijl alle aan- en opmerkingen zich immer oplosten in een langgerekt dubbeld: ‘Yes,’ waardoor elk gesprek ‘met een sissert’ afliep. Moet ik verzekeren, dat de reis vrij vervelend dreigde te zullen worden? Toch maakte het treffend zeegezicht alles goed, en toen wij den tweeden nacht tusschen Elba en Korsika doorstoomden en het laatste eiland zóó dicht voorbijgingen, dat ik de rotsen had kunnen uitteekenen, sprong ik opgetogen uit mijne droomen op. Het gezicht van Napoleons geboorteland werkte op al de overige reisgenooten eigenaardig terug. Het Franschmannetjen lichtte zijn hoed af, zwaaide dien met een: ‘Vive l'empereur!’ boven het hoofd en - bestelde een flesch marsala. De Amerikaan vroeg mij op geheimzinnigen toon, of ik de twaalf punten van verschil en overeenkomst wel kende, tusschen den Vrijheidsstichter der nieuwe en den Vrijheidsroover der oude waereld? De landgenooten van Hudson-Lowe trokken de reispet over de oogen en sukkelden naar beneden, om niet voor den volgenden morgen weêr te voorschijn te komen. ‘En gij, wat deedt gij?’ hoor ik mijn lezer vragen. Ik scheurde een blaadtjen uit mijn zakboek en schreef, half op 't gevoel, met een potloodstompjen de volgende regels neêr, die ik geef voor hetgeen 
ze zijn, eene vluchtige improvisatie van weinige oogenblikken:

Gegroet, fier Eiland! dat uw lenden 
In de eigen blaauwe zeegolf koelt, 
Die 't eerste schip den boeg zag wenden, 
En nu mijn ijzren kiel bespoelt! 
Een sombre roem is u beschoren: 

{==61==} {>>pagina-aanduiding<<}

De Titan is uit u geboren, 
Die 't menschdom met den voet vertrad 
En striemde tot op 't naakt gebeente; 
Die, zelf gevormd uit rotsgesteente, 
Een rots tot wieg en sterfbed had! 
 
Ik zie de zee een puinhoop schuren, 
Waar eens haar oudste vesting blonk: 
Maar wie gedenkt Sagonaas muren, 
Waar zooveel later grootheid zonk? 
Mij dunkt, ik hoor uw twintig stroomen 
Van verre ruischen langs hun zoomen 
Van d' op- tot d' ondergang der zon; 
Gij schudt uw groene oranjekroonen: 
Maar klagend smelten alle tonen 
In d' éénen naam: ‘Napoleon!’ 
 
Bedriegt mij 't spel der maanlichtstralen? 
Of zie ik langs uw klipgevaart' 
Een bleeke schim in 't ronde dwalen, 
Die mijmrende op de golven staart? 
Ik ken die saamgevouwen armen, 
Die dat onstuimig hart beschermen, 
In 't warrelnet des Roems verstrikt; 
Ik ken die stem, die de Aard deed beven, 
Die koningen de wet dorst geven, 
En thands - geen strandmeeuw wakker schrikt! 
 
Zij weeklaagt langs die steenrotsboorden, 
Of haar de nachtwind vleuglen gaf: 
‘Gelukkig Land! gezegende Oorden! 
Ik kom u groeten uit mijn graf. 

{==62==} {>>pagina-aanduiding<<}

Ik kan, met zooveel prachts in 't ronde, 
Niet slapen in mijn marmren sponde: 
Een Mausolëum drukt zoo zwaar! 
Benijdbaar de onberoemde dooden, 
Die onder 't luchtig dek der zooden 
In vrede rusten naast elkaâr! 
 
‘Een ver gedreun van oorlogswaagnen, 
Een schorre donder van 't kanon, 
Een kermend reutlen van verslaagnen, 
Verstoort me, als pas mijn droom begon. 
Ik hoor 't geklapper van de vendels: 
Mijn helden schudden aan hun grendels; 
En als ik ongeduldig klop, 
‘Dan fluistren stemmen aan mijn zijde: 
‘De volkren gorden zich ten strijde - 
Wanneer, o Keizer! staan wij op?’ 
 
‘Als zou ik ooit dien kamp herhalen, 
Die mij een handvol klatergoud 
Met eigen zielrust deed betalen, 
En menschenlevens, duizendvoud! 
Als ging de krans van klimopblaâren, 
Dien gij mijn zestien lentejaren, 
Zoet Korsika! om 't voorhoofd vlocht, 
Niet boven al die eerlauwrieren, 
Waarmeê zij de urn des Caesars sieren, 
Die voor den Roem 't Geluk verkocht 
 
‘Een tuchtroê van Gods Alvermogen, 
Heb ik tot roemen mij verstout, 
Als had de staf den arm bewogen, 
Als bleef de slaande stok geen hout! *) 

{==63==} {>>pagina-aanduiding<<}

'k Vergat mijn last: ik zocht mij-zelven: 
Mijn faam steeg tot Gods hemelwelven - 
Daar klonk mijn vonnis: ‘Niet alzoo!’ 
't Hoogmoedig werktuig was versleten: 
't Werd door d' Almachtige versmeten 
Op 't laatste dorschveld - Waterloo! 
 
‘O blijde jeugd! O groene dagen! 
Die mij een hemel op deedt gaan, 
Hier, waar mijn wieg mij heeft gedragen. 
En - waar mijn graf had moeten staan! 
Mocht ik nog eens u óver leven, 
Ik zou mijn kroon ten beste geven 
Voor één klein bloemtjen uit uw schoot! 
Wat liet mij de Aarde? Een handvol aarde! - 
Wees goed! het Goede-alleen houdt waarde. 
En Grootheid? God-alleen is groot!’ 


Van nu af aan hadden wij de Italiaansche kust gestadig in 't gezicht, en Zaturdagmorgen te 9 uur stevenden wij de haven van Civita Vecchia binnen. Hier verlieten ons de Britsche gebroeders; en daar onze passen wel voor Napels maar niet voor de oude stad van Trajanus waren afgeteekend, moesten wij tot op de voortzetting der reize, dat is tot drie ure na den middag, als gebannenen aan boord blijven, zonder ook voor een half uur den vasten wal te mogen betreden. Het was waarlijk tantaliseerend! Want schoon mijn reisboek mij verzekerde, dat de lucht hier alles behalven gezond en het water slecht is, had ik gaarne voor een halven dag mij aan het klimaat willen wagen en mij des noods met wijn beholpen, indien ik daarvoor het groote Entrepôt van Italiës koopwaren wat van nabij had kunnen opnemen, of althands de Pausselijke galeien had mogen bezoeken. Nu moest ik mij vergenoegen met het eentonige gezicht op de bolwerken, die de vestingbouwkundige bekwaamheden van Urbanus VII juist niet veel eer aandoen. Dat mijn Amerikaan verhevene gedachten omtrent de ‘ware vrijheid’ ontboezemde, die

{==64==} {>>pagina-aanduiding<<}
hij in dikke havanawolken de waereld inzond, bracht mij weinig lafenis aan. Toen ik mistroostig naar beneden ging, vond ik het Franschmannetjen voor een schotel gebakken triglie aan 't kluiven, waarbij hij alle tien zijne geringde vingertjens allerbehendigst gebruikte om zich uit de fijne vischgraatjens een alleraardigst gastromiesch monumentjen op te richten.
Den anderen morgen te half tien lagen wij stil in de haven van Napels.

{==t.o. 64==} {>>pagina-aanduiding<<}


{==t.o. 65==} {>>pagina-aanduiding<<}


{== afbeelding 
	
NAPELS met den VESUVIUS in het verschiet
==} {>>afbeelding<<}
    










{==65==} {>>pagina-aanduiding<<}

IIe Hoofdstuk.

Vroome wenschen. - Van het balkon, - Ligging en klimaat van Napels. - Vijf forten. - Wandeling door de stad. - Haar voorkomen en bevolking. - Lazzaroni. - Hoe zij in 1799 het koningschap herstelden.

Napels, 11 Mei.

‘Zoo zijn wij dan nu te Napels!’ Ik weet niet hoevele malen ik mij-zelven dat woord al heb toegeroepen, sedert wij hier, op ons hoog balkon gezeten, herademen van de bezwaren der zeereis en de kwellingen der Douanen, die de intrede in dit Paradijs om strijd schijnen te bemoeielijken. Maar dit weet ik wel, dat het onmogelijk is een juist denkbeeld te geven van de gantsch-éénige ligging dezer Stad en hare betooverende omstreken, door Sannazaro in zeer begrijpelijke geestdrift begroet als: ‘Un pezzo di cielo caduto in terra,’ [‘een stuk des hemels, op aarde gevallen.’] Bezat ik nu, ook maar voor één enkelen dag, de gave des penseels! Maar zou het mij ook dán gelukken? Potgieter vertelt ergends, dat een kunstvriend hem ‘eene heerlijke teekening’ van deze oorden ten geschenke bood. Zoo die teekening opweegt tegen de daarvoor uitgewisselde schilderachtige verzen van Tegnèr, gaf ik nog een carlino als ik haar eens te zien mocht krijgen, al ware 't maar alleen ‘pour la rareté du fait’: want ik moet ronduit beken-
{==66==} {>>pagina-aanduiding<<}
nen, dat mij nog geene afbeelding onder de oogen gekomen is, die mij ook maar eenigzins voldeed. Allerminst de aquarellen en olieverfpaneeltjens, die men hier, voor 2 tot 5 piasters het stuk, bij de vleet kan koopen; want zij zijn hard van kleur en slecht geteekend. Maar de gravuren naar Leopold Robert? Ik heb den diepsten eerbied voor de edele groepen van dezen genialen Kunstenaar: hij gloeit van dramatische kracht; maar is hij eigenlijk wel een Landschapschilder? Zoo moet ik dan, tot mijn spijt, de hoop opgeven, om den lezer, op eenigerlei wijze, geheel te verplaatsen in het Tooverland dat mij hier omringt, en hem bidden zich met de gebrekkige krabbels uit mijn schetsboek te behelpen.
Ons Logement (Hôtel de New-York) ligt aan den Molo en heeft alzoo het uitzicht op de Golf, aan wier strand zich Napels in een halven cirkel uitstrekt. Die verrukkelijk-schoone zeeboezem, zestien mijlen breed en even zoovele mijlen lang, donkerblaauw als het wolkeloos azuur daarboven en tevens doorzichtig als kristal, heeft de kapen Misenum en Massa tot grensmuren, en wordt door de eilandtjens Capri en Procida bijna gesloten, zóó, dat gij, tusschen beide dóór, den gezichteinder als een dunnen lichtstreep ziet wegsmelten in het eindeloos verschiet der Middellandsche Zee. Rechts kronkelt de Stad amphitheatersgewijze voort tegen de helling van den Posilipo, St. Elmo en Antignano, altijd groene heuvelen, vol olijven- en vijgenboomen, en wijngaarden en oranjebosschen, die vaak bloesems en vruchten dragen aan denzelfden tak. Links strekt zij zich over een effener bodem uit, zich verlengende in een onafgebroken reeks van villaas, die tot aan Portici doorloopen, waarachter de Vesuvius omhoog rijst, dien ik, met zijn donkergolvenden rookpluim, hier altijd in 't gezicht heb. De frissche zeewind waait u niet alleen de liefelijkste geuren aan, die hij van de hoogten overvoert, maar koelt ook de lucht weldadig af, zoodat gij haar met wellustig genoegen inademt. De warmte heeft hier niets van dat drukkende, dat de heete dagen in ons Noorden zoo onaangenaam kan maken, maar schijnt integendeel, zacht en verkwikkelijk als zij is, nieuwe veêrkracht en levenslust in uwe aderen te storten. Hoe zou men het hier anders

{==67==} {>>pagina-aanduiding<<}
ook kunnen harden in een immerdurenden zomer? Want die heerscht hier inderdaad, met dien verstande, dat hij de bloeikracht der lente en de vruchtbaarheid der herfst tevens in zich vereenigt. Waagt de winter het eene enkele reize, te beproeven welk een vertooning toch wel de blanke sneeuw op dat blinkend groen zou maken, dan slaan de Napolitanen de handen van verbazing in een, en het is alsof de Zuiderzon zich haast, alle sporen van den vijandigen indringer uit te wisschen, want eer de vlokken den bodem bereiken, zijn zij tot regen versmolten. Zoo blijft het hier, in dit gezegend klimaat, een

‘Ewig Neugestalten, 
Ein Blättertreiben, Blumenkelch-Entfalten,’ 


dat van geen verpoozen weet, en keert het oogstfeest niet zelden in één enkel jaar voor de derde maal te rug. Geen wonder, dat niet alleen de reiziger opgetogen staat op dit heerlijkst plekjen der aarde, waar alles tot genieten stemt: de bewoners-zelf, schoon van der jeugd af aan met die rijke natuur vertrouwd, kunnen niet nalaten haar te roemen, gelijk zij dan ook hunne terra di lavoro, de weelderige akkers ten noorden der Stad, liefst met den oud-Romeinschen naam van Campagna felix blijven aanduiden, en de bekende spreekwijze: ‘Vedi Napoli e poi muori!’ [‘Zie Napels en sterf!’] nog altijd op de lippen voeren.
Noch poorten noch muren betwisten u den ingang tot de Stad; want schoon Napels weleer van zóó hooge wallen was voorzien, dat zelfs een Hannibal het opgaf haar te belegeren, heeft zij thands geene andere bolwerken dan hare eigene vriendelijke bergen. Toch heeft men het noodig geacht, haar van een vijftal Forten te omringen, niet alleen om haar te beschermen tegen de aanvallen van den vreemde, maar ook om hare eigene bevolking in toom te houden, wie de onstuimigheid van het zuidelijk bloed maar al te vaak tot ongeregeldheden vervoert. Het eerste, Castel Nuovo, dat ik recht voor mij zie, zoo trotsch op zijn marmeren triomfboog ter eere van Koning Alfons, zijne bronzen deuren met tafereelen in bas-relief uit het leven van Ferdinand I van Aragon, zijne

{==68==} {>>pagina-aanduiding<<}
Militairenkerk en Tuighuis en Kanongieterij en straatjens en pleintjens, is een stadtjen op zich-zelf. Aan mijne rechterhand ligt het tweede, Castel dell'Ovo, (aldus naar zijne ovale gedaante geheeten,) op een eilandtjen, dat vroeger een gedeelte uitmaakte van den heuvel Pizzofalcone, en waar het de plaats vervangen heeft van het weelderig Lusthuis van den rijken Lukullus, later de wijkplaats van den laatsten Romeinschen keizer, die er door den eersten Italiaanschen koning verbannen werd. Achter mij verheft zich het derde, Castel Sant'-Elmo, of Ermo, op eene bloeiende hoogte, van waar men het onbelemmerd uitzicht heeft over de gantsche Stad en hare Golf, over den Posilipo en de Campagna, zoodat het zijn bijnaam ‘Belforte’ alle eer aandoet. Beschermend strekt het zijne schaduwen uit over de kerk St.-Martijn en het oude Karthuizerklooster aan zijnen voet, dat thands voor een Invalidenhuis is ingericht. De beide overige forten, Castello-Capuano, en Castello del Carmine, zijn van minder aanbelang. Capuano, van Willem I tot Ferdinand I de residentie der Napelsche koningen, is thands de vergaderplaats van het Gerechtshof, waar tevens het Stadsarchief wordt bewaard. Het laatste was vroeger een simpele toren met één bastion, en heeft eerst na het oproer van den beruchten Mas-Aniëllo zijn tegenwoordig krijgshaftig voorkomen verkregen.
Na dezen blik rondom ons heen, verlaten we ons balkon, om door eene eerste wandeling de physionomie der Stad-zelve een weinig op te nemen. Naauwelijks hebben we den Molo betreden, of een oorverdoovend geraas komt ons te gemoet. Duizende voetgangers krielen op de breede havenkaai dooreen: koopend en verkoopend, schreeuwend en tierend, en dat allés in een dialekt, waarvan men bijna geen woord verstaat, want het Napolitaansch is eene taal op zich-zelve, een wonderlijk jargon, vol Spaansche en zelfs Arabische inmengselen uit den tijd van Karel V en zijne opvolgers, die, gelijk men weet, tot 1707 toe dit land als koningen regeerden. Bovendien draven hier honderde rijtuigen op en neêr, carozzaas en calessinoos, meestal kakelbont geverfd en stijf van verguldsel, op twee hooge ranke wielen, door een paar wilde zwarte hitjens zóó pijlsnel voortgetrokken, als gevoelden ze niets

{==69==} {>>pagina-aanduiding<<}
van de last die zij medevoeren. Toch verzeker ik u, dat het wagentjen tot barstens toe volgeladen is. Een dikke Pater, een vrolijk boerinnetjen, een halfdozijn soldaten en een paar sbirren, dringen op de twee smalle bankjens elkander bijna op den schoot. De voerman moet zich dikwijls met een staanplaats op den boom vergenoegen, terwijl een paar facchini, behendig achterop gesprongen, ongevraagd den rol van palfrenier vervullen. Niet zelden hangt bovendien onder aan het rijtuig nog een zwaarlijvige mand te bungelen, waarin een jankende hond zijn verloren vrijheid betreurt, of citroenen en visschen om het hardst door elkander springen. Het onsterfelijk geslacht der goochelaars en kwakzalvers, schijnt hier bij voorkeur zijne wonderen te vertoonen; en alsof zij eerst hier de noodige ruimte voor hunne geweldige longen vinden, zoo trappen de straatzangers er elkaâr letterlijk op de hielen. Soms wordt de ghitarra of mandoline een dreigend wapen, dat de Muzenzonen tegen elkander opheffen, en dan fladdert het roode of blaauwe monsterlint, dat er aan bevestigd is, als een krijgsbanier in de lucht. Nog lastiger is het afschuwelijk gebroed van bedelaars, dat u hier overal vervolgt. Zij slaan de handen aan het portier der rijtuigen, die ze zoolang op zijde draven, tot zij er ademloos bij neêrvallen. Zij gaan dwars voor uwe voeten liggen, om u met de grootste onbeschaamdheid op het gezicht hunner walgelijke ellende te onthalen, onder den eentonigen kreet van: ‘Morto di fame!’ [‘ik sterf van honger!’] Wanneer we nu, om het gedrang te ontgaan, onzen koers nog een weinig rechts voortzetten, komen we welhaast aan het strand. Ook dáár is alles leven en beweging, maar gij wordt er niet meer door in de engte gebracht. Hier trekken de visschers, onder vrolijk gezang, het net naar den oever. Ginds verdeelen zij, onder luidruchtige 
woordenwisseling, de spartelende vangst, zonder ten slotte den loenschen bedelmonnik te vergeten, die al lang naar zijne portie stond te hunkeren. Elders liggen ze, half naakt, in het heete zand van den arbeid uit te rusten; terwijl intusschen hunne vrouwen voor de deur der nabijgelegen woningen de rappe tong als een ratel roeren, hetwelk haar evenwel geen oogenblik belet het snorrend spinnewiel evenzeer in bewe-
{==70==} {>>pagina-aanduiding<<}
ging te houden, of met den ivoren kam, ten aanschouwen van al de voorbijgangers, zich de lange zwarte lokken te reinigen. Trouwends, wat doet men in Napels niet in de open lucht? Men eet er, men drinkt er, men kookt er, men slaapt er, men oefent er zijn handwerk uit, men kleedt en ontkleedt er zich, met één woord, men doet er van alles. Keer met mij terug en sla linksch de Stad in: gij zult er u van overtuigen. De eerste aanblik van die Stad, als zoodanig, valt u geweldig tegen, allereerst in uwe kwaliteit van zindelijk Hollander, want het is er overal even vuil, en in weêrwil van de hooggeroemde waterleidingen en fonteinen van het kanaal van Formello, walgt ge soms van den stank der voorwerpen, die in een staat van ontbinding op de straten blijven liggen. Met uitzondering van den Toledo, die de hartader is der Stad, en de breede Chiaja, waar de beau-monde zijne equipaadjes laat bewonderen, zijn de uit lava geplaveide straten (strade) meestal naauw en bochtig. De dwarsstegen en steegjens (vichi en vicoletti) zijn soms ware riolen, ook de pleinen (larghi) en markten (piazze) komen u tamelijk klein en onregelmatig voor. De huizen, met hunne platte terrasvormige daken, hebben drie tot zes verdiepingen, die ieder haar eigen balkon bezitten, want de versche lucht behoort, even als het frissche water (acqua fresca), tot de weinige 
levensbehoeften van den Napolitaan. Ofschoon het niet ontbreekt aan enkele gebouwen, die, in Dorischen stijl voltogen, door hunne schoone evenredigheid uw aesthetiesch gevoel aangenaam streelen, hebben in den regel die gewitte paleizen, zooals Valery reeds opmerkte, meer van groote herbergen dan van vorstelijke woningen. Zij zijn log en scheef daar neêrgeworpen en verraden een tijd, waarin de Bouwkunst, onder de handen van metselaars, in treurig verval was geraakt. De voornaamste kerken (Napels telt er in 't geheel driehonderd!) hopen wij nader te bezoeken: voor ditmaal zetten wij onze wandeling voort, waarbij het ons hoe langer hoe duidelijker wordt, dat deze Stad met hare vier maal honderd duizend inwoners, na Parijs en Londen, de volkrijkste plaats van Europa is. Inderdaad, we hebben ter naauwernood een voet gezet op de Groote Markt (Piazza del Mercato), of het blijkt ons, dat het gewoel aan den Molo slechts de uit-
{==71==} {>>pagina-aanduiding<<}
watering was van den bruischenden menschenstroom, die hier in zijne volle kracht is. Eerst hier vergaat u hooren en zien. Allerlei kreeten en voorwerpen, in duizendvoudige verscheidenheid en afwisseling, trekken te gelijktijdig uwe aandacht, die ge wel in de eerste plaats voor u-zelven behoeft, om niet onder den voet of onder de wielen te geraken. Wat hier al wordt uitgevent, is in geen tien woorden te zeggen, of het moesten die van den geestigen Platen zijn:
‘Kauflich Alles, die Sache, der Mensch und die Seele selbst!’
Hier komen u de bloemenmeisjens hare bonteruikers aanbieden; ginds noodigt u de acquaruolo op zijn ijskoude limonade. Men houdt u den spartelenden visch zoo dicht voor het aangezicht, dat ge moeite hebt de kennismaking met zijn staart te ontgaan, die het bepaald op uwe neusvleugels schijnt gemunt te hebben; of men is bezig u de oranjes in de hand te stoppen, terwijl ge nog bezig zijt u van den libretto-venter af te maken, die u het boetvaardig uiteinde van den een of anderen dapperen rooverkapitein wil aansmeeren, en er zelf als een afgedankte Rinaldini uitziet. Wat schommelt die kleine, olijfkleurige Mavorszoon daar toch in dien mand, waarover ge bijna gestruikeld waart? Hij vult voor een prijsjen zijne zakken met de noodige Nicotiana, want die bruine voorwerpen daar zijn weggeworpen endtjens cigaar, door den koopman zorgvuldig uit de straten opgelezen, in de zon gedroogd en als uitmuntende havannah uitgestald in eene oude groentenkorf. Gindsche matroos, met zijn vreeslijken sombrero en paerschfluweelen buis met honderde knoopjens, is er nog beter aan toe, want hij haalt, voor een smerige kraam, zijn hart aan de heete macaroni op, wier kronkelende draden hij met de grootste behendigheid in den gapenden mond weet te slingeren. Waarom deinst gij op eens verschrikt achteruit, als ware u een der drie heksen van Macbeth verschenen? Dat rimpelig tandeloos bestjen, dat naar u toestrompelt, heeft niets kwaads in den zin, want de goede ziel is bereid u, voor een paar grani, uit de lijnen uwer hand alles te voorspellen wat gij maar wilt, veel geld, een lieve vrouw en een lang gelukkig leven. Brengt die naam van Macbeth u in een tragische stemming? Gij hebt

{==72==} {>>pagina-aanduiding<<}
geen tien schreden te doen, om een of ander volkstheater te bereiken, waar houten Pulcinelloos of levendige menschen u het akeligste Treurspel zullen opdisschen, dat gij maar denken kunt. Werp maar eens een blik op het groote beschilderde doek, dat Melpomené-zelf boven de deur harer tempel heeft opgehangen, om u al vast op de voornaamste tooneelen voor te bereiden, die daar binnen uwe zenuwen zullen schokken. Zij hangen van sluipmoord, schipbreuk en brandstichting aan elkaâr, want het kan den Napolitaan niet barok en gruwzaam genoeg toegaan, wel te verstaan op de planken! Maar wat is dat voor een wonderlijke jonker, die al buigende en grinnikende op u toeschiet en u een geheim in het oor fluistert, dat u de wenkbraauwen doet fronzen? Het is een listige sensale, die u komt vertellen, dat gij de belangstelling hebt gewekt van eene ‘bellissima signora’, die niets vuriger wenscht dan kennis te mogen maken met den ‘Signor Inglese’ (alle forestieri heeten hier Inglesi!) en u laat uitnoodigen haren camerario op staanden voet te volgen. Onwillekeurig brengt gij de hand naar den rokzak, om uwe bedreigde geldbeurs te beschermen en wrevelig keert gij u om. Maar gij valt van de Scylla in de Charybdis: want nu staat gij tegenover een afgrijsselijken bedelaar, die u twee stompjens van armen voorhoudt en zijn: ‘Ave Maria!’ met een snerpend: ‘La carità, signore!’ besluit. Gij werpt hem een koperstuk toe, maar het rolt buiten den rand van den uitgestoken hoed over den grond, waar het terstond door tien, twaalf straatjongens besprongen wordt, die elkaâr al grabbelend en plukhairend de buit betwisten, tot een hollende calissino of een troep balkende ezels, die groenten naar de markt brengen, de kampioenen 
plotseling uit elkander jaagt. Wat is dat voor een oploop daar ginds op den hoek van den Mercatello? Daar plant een reusachtige monnik zijn houten kruis tegen den muur en begint voor de vergaderde Gemeente, die eerbiedig de muts van 't hoofd ligt, een roerende boetpredikatie, waarvan de slotsom geene andere is dan deze, dat ‘de Heiligen hun waschlicht moeten hebben.’ Zijne plaats wordt vervangen door een paar bontgedoschte dansers, die in allerijl een oud tapijt op den grond spreiden, de castagnetten voor den

{==73==} {>>pagina-aanduiding<<}
dag halen, en op het geluid van den tamburino de weelderige tarentella beginnen, die, even als de Spaansche fandango of bolero, een zinnebeeldige beteekenis heeft, waarnaar ge niet behoeft te raden. Eer nog de danser, met een laatsten luchtsprong, zijne danseres de roos heeft toegeworpen, wordt de aandacht van het lichtbewegelijk volk reeds door een nieuwe verschijning afgeleid. Die kaerel met zijn heesche stem en tjingelende cither, is niets minder dan een nieuwerwetsche troubadour, die het volk op een brokstuk uit den welbekenden Orlando zal onthalen waarbij hij echter met de noodige vrijheid te werk zal gaan en de komische kantteekeningen niet worden gespaard. Hoort, daar begint hij, met rollende oogen en armen die als molenwieken zwaaien:

‘Dirò d'Orlando in un medesmo tratto 
Cosa non detta in prosa mai nè in rima; 
Che per amor venne in furore e matto. 
D'uom che sì saggio era stimato prima!’ 
[‘Nu zult ge dingen van Orlando hooren, 
Nog nooit vertoond in proze of poezij: 
Hoe hem, de wijsheid in persoon te voren, 
De liefde bracht tot volle razernij!’] 


Maar ge hebt er reeds genoeg van, en verbaast er u over, hoe het mogelijk is, dat onder zulk oorverdoovend geraas, het mes van gindschen barbiere geen mispas doet op het baardig gelaat, dat aan zijne zorgen is toevertrouwd; en dat die secretario publico, die er vlak naast in de open lucht zijn kantoortjen heeft opgeslagen, onverstoorbaar voort kan blijven krabbelen aan het smeekschrift, den minnebrief of het doodsbericht, hem door zijn kliënt in de pen gegeven. Intusschen zweeft u eene vraag op de lippen: gij hebt nog niets vernomen van de veelbesprokene ‘Lazzaroni’: wáár schuilen ze toch onder die duizenden rondom u heen? Ik moet beginnen met de herhaling van het andwoord, dat mijn Hôtelmeester mij op die zelfde vraag gegeven heeft. Het echte, onvervalschte ras der Lazzaroni, dat is der menschen, die zonder dak en in volslagen ledigheid leefden, is van den aardbodem verdwenen, want zij

{==74==} {>>pagina-aanduiding<<}
die tegenwoordig dien naam nog dragen, bezitten allen eene eigene woning, al bestaat die dan ook menigmaal uit niets anders dan een hol in het weeke gesteente van den Posilipo; en schoon er zeker knapen genoeg zijn te vinden, die geene andere garderobe rijk zijn dan een zak om de heupen, een stuk oud linnen om de schouders en eene wondermedaille ter eere der Madonna op de bloote borst, kan men toch niet meer zeggen dat ze naakt loopen. Ook de gulden dagen van het dolce far niente ['t zoete niets-doen] zijn voorbij; want, om iets te noemen, de handwerksstand van Napels is tegenwoordig voor het grootste gedeelte in handen der Lazzaroni overgegaan, die buitendien alle mogelijke bedrijven uitoefenen. Wij hebben hen op onze wandeling reeds bij honderden in functie gezien. De breedgeschouderde besteller, die uwe koffers naar het hôtel heeft gedragen; de spraakzame gids, die door den doolhof der straten u den naasten weg naar het postkantoor deed vinden; de vlugge wisselaar, die uw zilveren scudo, voor een rabat van een paar tornesi, tegen een handvol koper inruilde; die dankbare schoenpoetser, die met weinige borstelstreeken uwe bestoven laarzen in blinkende spiegels herschiep; die voddenzoeker en die oudroesthandelaar - wat zijn ze alle anders dan Lazzaroni? En als gij op dit oogenblik uw zakdoek voor den dag wilt halen, maar hem niet meer vindt ter plaatse waar ge hem veilig geborgen waandet, wees er dan van verzekerd, dat het wederom een of ander Lazzaro is geweest, die u een staaltjen van zijne handigheid heeft gegeven, want op zijden foulards zijn ze verzot, en zij rekenen het alles behalven een diefstal, wanneer zij er u ongevraagd van ontlasten. Over 't algemeen zijn deze lieden, zonder ooit Proudhon of Leroux te hebben gelezen, het tamelijk met hen eens op het stuk 
van den eigendom: het zijn geboren communisten en - bedorven kinderen. Wat ik onlangs ergends gelezen heb, wordt mij hier volkomen bewaarheid: Napels heeft het groote ongeluk, geen middenstand te bezitten; het heeft slechts adel en ‘galant'huomi’ (geleerden en kooplieden) aan de eene zijde, en het gepeupel aan de andere, en dat gepeupel is in Napels eene macht, die dikwerf vreeselijk is geworden. De rijken en beschaafden zijn genoodzaakt haar

{==75==} {>>pagina-aanduiding<<}
te vleien, ja, de Koning-zelf houdt de teugels zijner paarden in, als hem een troep Lazzaroni ontmoet, reikt hun de hand en laat het toe dat zij hem vrijpostig den arm, het gelaat en de kleederen betasten. Bovendien schijnt men dit volk in de gevaarlijke dwaling gestijfd te hebben, dat het tot zijne rechten behoort, bij geweldige staatkundige bewegingen de schoone stad Napels te mogen uitplunderen. Ziet hier wat ik daaromtrent geboekstaafd vond. In de jaren 1799, 1806 en 1815 hebben inderdaad de Lazzaroni als ware Kanibalen tegen grijsaards en kinderen, tegen vrouwen en kranken gewoed. Het gruwelijkste hebben zij huis gehouden bij den val der Partenopeesche Republiek, die na de vlucht van Ferdinand IV naar Sicilië, plotseling verrezen was. Toen de scharen van den absoluten Koning op Napels aanrukten, had Ruffo, hun aanvoerder, onder het gepeupel doen verspreiden, dat de Patriotten van plan waren om alle Lazzaroni te doen ophangen, en alleen hunne kinderen te sparen, maar met het doel om die als Heidenen te laten verwilderen. Eene menigte strikken, zoo heette het, was onder de saamgezworenen rondgedeeld, maar de Heilige Antonius had hem, Ruffo, dien helschen aanslag ontdekt, en hem aangespoord om het arme Napolitaansche volk te redden. Om den indruk van deze Jezuïtische leugen nog sterker te maken, liet Ruffo bovendien eene kopergravure vervaardigen, waarop genoemde Heilige den aanvoerder der Royalisten verschijnt, met eene menigte strikken in de hand, terwijl Ruffo hem om bijstand bidt tot de volvoering van het groote bevrijdingswerk. Het eerste slachtoffer van het op deze wijze gefanatiseerde gepeupel was een vleeschhouwer, bij wien de Lazzaroni eenige strikken hadden ontdekt, die de goede man tot uitoefening van zijn bedrijf noodig had. Nu was het sein tot het bloedbad gegeven, en de razernij des volks kende weldra geene palen, toen men daarop een aantal nieuwe 
strikken vond, die Ruffo ditmaal heimelijk in de huizen van vele Patriotten had doen verbergen. Er werd een prijs van tien dukaten op elken Patriottenkop gesteld. De edelste vrouwen werden op de afschuwelijkste wijze mishandeld, en daar men den Lazzaroni had diets gemaakt, dat elke Republikijn zich met buskruid een vrijheidsboom op den bloo-
{==76==} {>>pagina-aanduiding<<}
ten schouder geprikt had, zoo schudden zij de ongelukkigen, die hun in handen vielen, uit tot op het naakt en sleepten hen zoo door de straten. Toen de Koning eindelijk uit Sicilië terugkwam, klom de wreedheid ten hoogsten toppunt. Vóór het koninklijk paleis werden zeven ongelukkigen, die men zoo even gegrepen had, op eene houtmijt verbrand; en de Lazzaroni, om zich den woedenden Karaïben volkomen gelijk te maken, sloegen woedend den tand in het vleesch hunner slachtoffers. Zietdaar dan de wijze, waarop Ruffo en de Lazzaroni, op 't einde van het jaar onzes Heeren 1799, het Koningschap in Napels herstelden!
Zóó is dit Volk: vriendelijk zoo lang gij het vleit; bijgeloovig en hartstochtelijk, en voor een handvol gelds tot alles in staat. Uwe natuur, o Napels! is verrukkelijk schoon, maar boven hare heerlijkheden verrijst een volkaan, die elk oogenblik uw Paradijs in een lavawoestijn kan herscheppen. Voorwaar, daar is een diepe beteekenis in dien smeulenden Vesuvius! Moge de tegenwoordige Koning het niet vergeten, die, naar ik hoor, dit volk met een looden scepter zoekt te dwingen! (*)

{==77==} {>>pagina-aanduiding<<}








{==78==} {>>pagina-aanduiding<<}

IIIe Hoofdstuk.

Een pinksterpreêk in de Chiesa di s.-Spirito. - Marianisme in Italië. - De voornaamste mariakerken te Napels. - Kunst geen nabootsing der natuur. - De kathedraal en het mirakel van den H. Januarius.

Napels, 12 Mei.

‘Men vindt in Peking meer goden dan menschen!’ heeft eens een Zendeling uitgeroepen, op het zien van al de gebeeldhouwde hemelmachten en boedhas, waar Chinaas hoofdstad van wemelt. ‘Men vindt in Napels meer priesters dan leeken!’ zou ik haast op mijne beurt uitroepen, indien ik niet bang was voor overdrijving. Toch geloof ik, dat het niet te bout gesproken is, wanneer ik beweer, dat van de tien menschen die men hier tegenkomt, de tiende een ‘geestelijke’ is. Gisteren althands wemelde de stad van soutanes en munnikskappen. Het was eerste Pinksterdag. De lezing van het altijd treffende tweede Hoofdstuk van de Handelingen der Apostelen, had het verlangen in ons verlevendigd, om een opwekkend Evangeliesch woord te hooren, een voorrecht, dat wij sedert ons vertrek uit het Vaderland hadden moeten missen en dat we, nú vooral, onzen achtergebleven vrienden benijdden. Ik liet mijn hostelliere bo-
{==79==} {>>pagina-aanduiding<<}
venkomen en vroeg hem naar eene Engelsche of Hoogduitsche Kapel voor Protestanten: maar Signor Coppola, die waarschijnlijk nog nooit met zulke verdachte vragen was lastig gevallen, haalde bedenkelijk de schouders op, en wist nergends van. Toen verzocht ik hem, mij dan op te geven, in welke Kerk hier heden voor zijne geloofsgenooten gepredikt werd. Dat wist hij evenmin, en eerst nadat hij den cameriere en deze wederom een half dozijn aiutanti geraadpleegd had, kwam het hooge woord er uit, dat er juist op dit uur in de Chiesa di S.-Spirito sermoen werd gehouden, en wel door een der ‘più rinomati predicatori’ van Napels. Een der jongens bood zich aan, mij derwaards te leiden, minder uit vroomen ijver, om, zoo mogelijk, den vreemden ketter op den weg der bekeering te brengen, dan wel op hope van een fiksche buona-mano, het onvermijdelijk 
fooitjen, waarvoor men hier alles gedaan krijgt. Gedurende onze wandeling naar den Mercatello, die geen vijf minuten van den Molo verwijderd is, verhaalde mijn cicerone mij de lotgevallen der zooeven genoemde Kerk. Zij zou voor driehonderd jaren door een vroom gezelschap onder opzicht van een Dominikaan gesticht, weldra vergroot en met een Vondelinghuis vereenigd zijn geworden. De bestuurders ontfingen vergunning tot het openen eener bank, en daar zij de gelden, die men er inbracht, tegen 6 percent op pand beleenden, werden ze zoetjens aan zóó rijk, dat het kleine kerkjen tegen het laatst der vorige eeuw in een prachtigen tempel werd herschapen, naar het plan van Mario Goffredo, een der beste Bouwmeesters van zijn tijd. De Kerk kwam mij inderdaad voor in een degelijken stijl voltrokken te zijn; maar behalven het marmeren Hoogaltaar, dat met eene goede schilderij van Francesco Mura prijkt, De uitstorting van den H. Geest voorstellende, en het Praalgraf van Spinelli, dat men voor een der beste werken van Naccarino houdt, vond ik er weinig uitstekends. Ik mengde mij dan ook al spoedig onder de kleine schare, die zeer aandachtig zat te luisteren naar de predichetta. Zij werd gehouden door een Priester van athletische gestalte, die in eene hooge preêktribune heen en weder stapte. De pracht van fijne kanten, waarmede hij omhangen was (waarschijnlijk een produkt van

{==80==} {>>pagina-aanduiding<<}
het Vondelinghuis, waar men zich vooral op vrouwelijke handwerken toelegt) stak wonderlijk af bij de kolossale vormen van den Prediker, die zich, onder de heftigste gebaarden, nu herdan derwaarts wendde en soms met gebalde vuisten op den rand der tribune sloeg. De zwarte oogen rolden hem als kolen door het hoofd en met zijne koperen stem, die door de gantsche Kerk heendaverde, goot hij letterlijk woorden. Hij sprak intusschen zuiver Italiaansch, zoodat ik hem volmaakt kon verstaan. In den beginne hoorde ik hem met een mengeling van verbazing en belangstelling: wat hij van de kracht en de onmisbaarheid van den Heiligen Geest zeide, was waarlijk goed en Evangeliesch. Maar weldra maakte mijne vreugde voor teleurstelling en ergernis plaats, want op eenmaal liet hij zijn onderwerp varen en wees hij op Maria, als de ware schatkamer van alle hemelsche gaven. Daar hief hij het hoofd omhoog en barstte als in vreesselijke woede ongeveer in de volgende apostrophe los: ‘O vergine immacolata! Voi sarete la strada per cui andrò al mio adorabile Salvatore, e sarà per mezzo vostro ch'egli mi userà misericordia! Voi sarete il mio refugio nei miei bisogni, la mia consolazione nelle mie pene, la sacra scuola in cui verrò ad imparare le lezioni del mio divin Maestro! Voi sarete il fonte divino della carità, della pace e dello Spirito Santo, dell' infinita potenza di Dio. Così sia!’ [‘O onbevlekte Maagd! gij zult de weg zijn, die mij tot mijnen aanbiddelijken Verlosser leidt, en het zal door uwe bemiddeling zijn, dat Hij mij genade zal bewijzen! Gij zult mijn toevlucht zijn in mijne nooden, mijn troost in mijne smarten, de heilige school, waar ik de lessen van mijn goddelijken Meester zal leeren betrachten! Gij zult de goddelijke fontein zijn der barmhartigheid, des vredes en des Heiligen 
Geestes, der eindeloze almacht Gods. Zoo zij het!’] Zietdaar dan de ‘Dienstmaagd des Heeren’ geheel en al in de plaats des eenigen Meesters, ja, van God-zelven getreden: zij is de Weg, zij de Middelaresse, zij de Troosteresse, zij de Uitdeelster des Heiligen Geestes, zij (o onzinnigheid!) de bron zelfs van Gods alvermogen! Verontwaardigd verliet ik de Kerk. En toch - ik had mij op zoo iets voorbereid moeten houden. Als reeds de Franschman (met name de Burggraaf de Montalem-
{==81==} {>>pagina-aanduiding<<}
bert, in zijn Leven van de H. Elisabeth van Hongarije) ons durft verzekeren, dat ‘de maagdelijke melk van Maria al onze droefenissen verzoet, daar zij den toorn Gods stilt,’ wat hebben wij dan niet te wachten van den zoon van dat Italië, van dat Napels vooral, dat inderdaad het koninkrijk der Madonna genoemd mag worden? Ooggetuigen hebben het ons verzekerd, en al wat ik-zelf tot hiertoe gezien heb, bevestigt het mij aanvankelijk volkomen: Maria is de Afgod van het Zuiden. Haar naam wordt er aangeroepen; haar beeld wordt er vereerd; niet alleen in de Kerken, maar op de openbare wegen en straten, in winkels en kroegen, in pronksalet en slaapkamer, ja, gij vindt het opgehangen tot aan de houten wanden der bedstede en aan het beslijkte krat van den ossenwagen, met één woord, overal. Zij is de Schutspatronesse van armen en rijken; de vreugde en hoop van alle rangen en standen, van den kardinaal in zijn vorstelijk purper, tot op den in lompen gehulden veehoeder der Pontijnsche moerassen. Zij heeft hare altaren op de kusten van de Adriatische Zee, te Loretto, werwaards de volkeren bedevaarten doen, waar koningen hunne kroon kwamen nederleggen. Zij heeft haar outer in elke nonnencel, zoowel als in elk boudoir, zelfs in dat van de wellustigste Italiaansche courtisane; zij is het 
palladium van het Pausselijk militair gezag, zoo als zij het schild en de banier is der struikroovers van Kalabrië, die haar den moorddolk heiligen en de tiende offeren hunner bloedige buit! *) Wel mogen wij met onzen Mensinga het zegel hechten aan de klacht van Dr. Born: ‘De Madonna met het Godskind! hoe geheel wordt door die voorstelling de wezendlijke vereering losgemaakt van Hem, die thands niet meer, zoo als Hij voor meer dan achttienhonderd jaren was, een kind is; maar, geleden hebbende voor onze zonden, gezeten is ter rechterhand der Majesteit in de hoogste hemelen! Hoe verliest men daarbij het groote werk der verzoening uit het oog en bevordert men de dwaling dergenen, die zich tot zijne Moeder wenden als middelaresse, die over haren Zoon gezag voert!’ Ik mag er

{==82==} {>>pagina-aanduiding<<}
bijvoegen, hoe wordt daardoor zelfs de kennis en dienst van den Schepper des hemels en der aarde op den achtergrond geschoven! Maria is de Godin der zee, die de stormen beteugelt en tot de wateren zegt: ‘Tot hiertoe en niet verder!’, waarom dan ook honderde schepen haren naam op den spiegel voeren. Maria is de Godin der Lente, waarom dan ook vooral de geheele Meimaand aan hare bijzondere vereering is toegewijd. Op den dag van heden onder anderen is geheel Napels in feestgewaad en trekken duizende bij duizende bedevaartgangers, te voet of in wagens en calissinoos, naar de Campagna, om de Madonna del' Arco en de Madonna di Monte Virgine (de eerste twee, de andere tien mijlen buiten Napels) hunne hulde te gaan brengen. Zeven der voornaamste Kloosters en vijf-en-twintig der voornaamste Kerken alhier zijn haar toegewijd.
Onder de laatsten zijn er intusschen vooral zes, hetzij uit een artistiek, hetzij uit een geschiedkundig oogpunt, of uit beide te gelijk, der bezichtiging overwaardig. - De Sta. Maria del'Parto herinnert ons de dagen, toen ‘de Muze geene smeekelinge was aan den voet des throons’, maar de koningen der aarde het zich eene eer rekenden met eigen hand den lauwer te vlechten om het hoofd harer zonen. Deze Kerk is door den Dichter Sannazaro gesticht op denzelfden plek, waar Frederik II van Aragon, Koning van Napels, hem eene villa ten geschenke had gegeven, en ontleent haren naam aan het meesterstuk van dien Zanger (Severus noemde hij zich-zelven, den tweeden Virgilius betitelden hem zijne tijdgenooten!), dat de geboorte des Heilands verheerlijkt. Na 's Dichters dood, in 1530, stichtte de dankbare ‘Geestelijkheid’ hem binnen de wanden des Heiligdoms een sierlijk Praalgraf, dat den beitel van Santacroce en Fratro Poggibonzi onsterfelijken roem verzekert. De buste des Dichters prijkt er tusschen twee treurende Genii met cypreskransen, terwijl aan weêrskanten de standbeelden van Apollo en Minerva de wacht houden, die men later, om een einde te maken aan de vermenging van het heilige met het onheilige, kortweg tot David en Judith herdoopt heeft. Het voetstuk is met faunen, nymfen en herders in keurig bas-relief uitgehouwen, zinspelingen op de manier des Dichters, die, naar de mode zijner dagen, zijne Katholijke Poëzij

{==83==} {>>pagina-aanduiding<<}
met de Heidensche Mythologie placht op te sieren. - De Sta. Maria del Carmine, ofschoon de meest bezochte Kerk van Napels en met marmer overladen, heeft minder kunstwaarde, maar is met de nagedachtenis van Margaretha van Oostenrijk op de aandoenlijkste wijze vereenigd. De radeloze Keizerin was naar Napels geijld, om haren geliefden zoon Konradijn uit de handen van Karel van Anjou te bevrijden. Maar de edele jongeling had het hoofd reeds op het schavot verloren, waar zijn laatste zucht een klacht der kinderlijke liefde was geweest. Nu schoot der treurende moeder geene andere vertroosting over, dan het geld, dat zij tot een losprijs des levenden had bestemd, voor een grafteeken des dooden te besteeden, dat dan ook in de Kruiskapel werd opgericht. De schilderijen van Giordano en Mattëis zijn middelmatig, en het oude Mariabeeld op het Hoogaltaar is afschuwelijk. Toch houdt men het in hooge eere, want het gaat door voor een echt portret door den Evangelist Lukas geschilderd, in weêrwil van Augustinus' uitdrukkelijke verklaring, ‘dat het gelaat der Maagd Maria onbekend is’, gelijk dan ook trouwends Basnage, in zijne Histoire de l'Eglise, het zoo goed als uitgemaakt heeft, dat men de Moeder des Heeren eerst na het Concilie van Efeze, waarop de hieratische vorm, de kerkelijke Mariatype, werd vastgesteld, is beginnen te schilderen. Eene andere curiositeit in deze Kerk is een Kruisbeeld, waarvan men verhaalt, dat het, tijdens het beleg van Napels in 1439, het hoofd zou gebogen hebben om een kanonskogel te ontwijken, en dat sedert, alle jaren, den dag na Kerstmis, niet alleen door het volk, maar mede door den gantschen Magistraat, bij plechtigen optocht, wordt gehuldigd. - De Sta. Maria delle Grazie, naast het klooster Regina Coeli, munt uit door beeldhouw- en schilderwerk, zoowel in olie 
als all' fresco, getuigen het Graf der Branccacioos, het bas-relief van di Nola: De verschijning des Heeren aan Thomas, en de Antonius en Andreas van di Salerno, dien men den Napolitaanschen Raphaël heeft genoemd. - De vierde Mariakerk, die in aanmerking komt, is de Donna Regina, tegenover het Aartsbisschoppelijk Paleis, met haar uitgebreid Nonnenklooster. Hier sleet eene Koningin

{==84==} {>>pagina-aanduiding<<}
(Maria van Hongarije, gemalin van Karel II van Anjou) te midden der zusters, bij rozenkrans en spinnewiel, hare laatste dagen, en hier ook rust hare assche, in de Oude Kerk, onder het heerlijk Mausolëum van den tweeden Masuccio, die haar levensgroot, in liggende houding, met meesterhand uit het marmer beitelde: een beeld, zóó edel, dat gij er u niet dan noode van afwendt, om, in het Kleine Choor, Giordanoos Bruiloft van Kana en De Bergreden op te zoeken en - te bewonderen. De doeken van Giovanni Imparato en Santafede, in de Sa. Maria Nuova, moeten daarbij wel afvallen, al worden ze onder de besten van den tweeden rang gerekend. - De laatste Mariakerk, waarvan ik spreken wil, is de Sta. Maria della pietà de' Sangri, dus genaamd omdat deze Kapel door Don Francesco di Sangro, Prins van San-Severo in 1590 gesticht, door zijne nakomelingen vergroot en versierd is geworden, en, tot op den laatstgestorvenen prins toe, al de leden van dit geslacht in haren schoot bewaart. Elk dier praalgesteenten is versierd met een groot standbeeld, dat de hoofddeugd moet voorstellen, waardoor de daaronder begravene eenmaal heeft uitgemunt, zoodat men hier tusschen een gantsche rij van marmeren, d.i. van zeer koude en bleeke deugden heen wandelt, waaronder (het is charakteristiek!) de Christelijke Oodmoed evenwel gemist wordt. De merkwaardigste van allen zijn de twee beelden op de Graven van de moeder en van den vader van Don Raymond di Sangro. Het eerste stelt de Kuischheid voor, maar op zulk eene weinig kuische wijze, dat de eerzame Donna over hare deugd zou blozen, als zij haar zóó moest aanschouwen; want inderdaad, de gebeeldhouwde sluier, die de gantsche weelderige figuur bedekken moet, is zoo doorzichtig als neteldoek. Corradini heeft toch geene 
satyre willen beitelen? Die ironie zou al te snerpend zijn geweest! Het andere beeld is mede een meesterstuk, dat geheel éénig in zijne soort is. Zinspelende op de bekeering van genoemden Vorst, die na den dood zijner vrouw zich aan de waereld onttrok, priester werd en in een reuk van heiligheid stierf, stelt het eenen mensch voor, die in een groot net gevangen zit, waaruit een engeltjen hem verlost. Dat gantsche net, alleruitvoerigst behandeld, dat het standbeeld naauwelijks aanraakt, is nochtans met dat beeld uit één enkel mar-
{==85==} {>>pagina-aanduiding<<}
merstuk vervaardigd, zoodat de Beeldhouwer door de tamelijk kleine mazen heen de mannenfiguur heeft moeten bewerken. Waarlijk, de Ridder di Vasi heeft wel gelijk, zoo iets ‘vindt bij Grieken noch Romeinen zijne wedergade,’ want de Ouden hebben wel sluiers en touwwerk geschilderd, maar niet nagebootst. Hoe kan de Romeinsche Archaeoloog en Geleerde zoo iets roemen als een ‘trait de force’? Het is een ‘tour de force’! Hetzelfde geldt van het Christusbeeld (door Sanmartino, mede uit de school van Corradini), dat ook met een sluier is bedekt, waardoor tot zelfs de zwelling der spieren zich allernatuurlijkst afteekent, en die, als met het doodzweet doortrokken, akelig vastkleeft op het verstorven lichaam. Wij noemen dit met Valery ‘une épouvantable sculpture’, die, bij al het misbruikte talent, dat er in doorstraalt, alleen de bewondering van valets de place en oppervlakkige touristen kan wegdragen. Niet de Werkelijkheid maar het Ideaal is het voorwerp der Kunst! Vooral in de Beeldhouwkunst moet de menschelijke gestalte, de gestalte en uitdrukking des geestes zijn; en daarom, hoe getrouw de vormen ook moeten worden voorgesteld, nooit mag die getrouwheid ontaarden in eene kopy van het 
Natuurlijke als zoodanig. ‘Het is wonderlijk’ (roept vader Bilderdijk ergends uit, en mij dunkt met het volste recht) ‘dat men niet begrijpen wil, dat Navolging, al neemt men het ook in al de kracht van het woord, heel iets anders dan Afbeelding is; dat de Fraaie Kunsten geen voorwerp dan 't Schoon hebben, en niets uitdrukken kunnen of mogen dan dit; en dat hij, die het Natuurlijke wil en hoe natuurlijker hoe liever, eindigen zal met de beschilderde en gekleede poppen van het doolhof voor den Apollo van Belvedere en den Herkules van Farnese te kiezen.’ Wilt gij zien, wat ware Beeldhouwkunst is? Volg mij dan naar de Sta. Maria di Monte-Oliveto, en wijd daar - om niet van Nolaas heerlijke bas-reliefs, te spreken - in de schoone Kapel van het H. Graf uwe aandacht aan de voortreffelijke beelden van Modanino, die wel verdiend hadden van het fijnste marmer te zijn. Daar is ook Natuur: want voor Nikodemus heeft Pontano, voor Jozef van Arimathea heeft de Dichter Sannazaro, voor den treurenden Johannes heeft Koning Alfons II geposeerd. Maar welk een

{==86==} {>>pagina-aanduiding<<}
Natuur? Verhoogd, veredeld, vergeestelijkt! Uw hart wordt er door getroffen; gij vergeet al wat u omringt; gij staat bij de doodspelonk uws Heilands, en weent met de Jongeren van heilige smarte! Eerst als gij uit uwe overpeinzing ontwaakt, herinnert gij u, dat die beelden tevens portretten zijn, en wijkt, b.v., de edele Raadsheer, ‘die, zich verstoutende, tot Pilatus ging en het lichaam van Jezus begeerde,’ voor den edelen Geheimschrijver, die zijn koninklijken Weldoener, den laatsten Vorst uit het Huis van Aragon, in zijne ballingschap volgde, hem tot zijnen dood getrouw. Toch maakt (het zij in 't voorbijgaan gezegd!) op dezen zelfden plek nog schooner nagedachtenis dan die van den middelmatigen Zanger van ‘De partu Virginis’ aanspraak op uwe sympathie: die van den Dichter van ‘La Gerusalemme liberata:’ want weinige schreden van hier, in het oude Klooster, dat tegenwoordig in een Gerechtshof veranderd is, vond Tasso, in 1588, een vriendelijk toevluchtsoord, waar hij bijna twee zangen van zijn onsterfelijk Epos schreef.
En nu zouden wij de Heiligdommen kunnen vaarwel zeggen, waarvan we ongemerkt eenige der merkwaardigsten bezocht hebben, indien er niet nog één ware, dat we in geen geval mogen overslaan. Volgends het rijm van Signor Coppola, is van al de driehonderd Kerken, die men in Napels vindt:

‘San-Pietro ad aram de oudste, 
San-Francesco di Paolo de stoutste, 
Santa-Chiara de netste, 
San-Gennaro de beste.’ 


Wij kiezen de laatste: want die ‘oudste’ is alleen opmerkelijk van wege het bijgeloof, dat hier een altaar vereert, waaraan de Apostel Petrus de eerste Mis zou bediend hebben; die ‘stoutste’ verdient dien naam in zóóverre als het inderdaad eene onvergefelijke stoutheid van den Bouwheer Bianchi is geweest, eene nieuwerwetsche navolging van het Pantheon van Rome te hebben durven knutselen; en die ‘netste’ heeft hare zindelijkheid duur genoeg moeten koopen, toen een domme kerkvoogd,

{==87==} {>>pagina-aanduiding<<}
Bario Nuovo heette die Spaansche Broek- en Waterlander, de witkwast deed gaan over de heerlijke frescoos van Giotto, waarmeê de wanden eenmaal versierd waren! Alzoo - naar de ‘beste!’ Zonder te durven beslissen in welken zin of met welk recht de San-Gennaro (de H. Januarius) dien eeretitel draagt, gelooven wij gaarne, dat deze Hoofdkerk in allen geval de ‘grootste’ en in vele opzichten de ‘rijkste’ is der Stad. Op den plek die haar draagt, stond in vroegere eeuwen een Heiligdom aan Apollo en Neptunus gewijd. Het Christendom verdreef de oude Goden en stichtte op de grondslagen van den Heidenschen Tempel eene Basiliek, die onder bescherming der H. Restituta werd gesteld. De overlevering noemt Keizer Konstantijn den Groote als ontwerper van dien bouw, maar daar het nergends blijkt, dat die vorst ooit te Napels is geweest, blijft die veronderstelling tamelijk onwaarschijnlijk. Misschien wel heeft men Keizer Konstantijn verward met den Bouwmeester Konstantijn (Pegonate), die in 669 te Napels kwam, en onder andere kerken, ook deze zal hebben ontworpen en voltrokken. Zoo veel is zeker, dat de Sta-Restituta verscheidene eeuwen de Hoofdkerk van Napels was, totdat Karel I van Anjou, in 1280, een nieuwe en prachtige Kathedraal deed verrijzen, die hij nog meer vergrootte door er een gedeelte dier oude Hoofdkerk aan te trekken, en die, ruim honderd-zeventig jaren later door eene aardbeving gedeeltelijk verwoest, onder toezicht van Alfons I, Koning van Napels, vernieuwd werd naar de teekeningen van Nicolaas Pisano.
In weêrwil der twee porphyren kolommen ter weêrszijden van den hoofdingang, heeft het uiterlijke voorkomen der Kerk, die overigens nog altijd een Gothiesch charakter vertoont, niet veel aantrekkelijks; maar naauwelijks treedt men haar binnen, of men wordt verrast zoowel door den wijden omgang van het gebouw, als door de menigte van kunstsieraden, kapellen en kolommen, waarvan men zich aan alle kanten omringd ziet. De laatsten, honderd-en-tien in getale, afkomstig uit genoemden tempel van Apollo en Neptunus, zijn uit kostbaar Egyptiesch en Afrikaansch graniet vervaardigd, eene eigenschap evenwel die gij hun niet licht zoudt aanzien, want, om hare dubbelzinnige

{==88==} {>>pagina-aanduiding<<}
afkomst te bedekken, heeft de vrome kleingeestigheid haar één voor één allerbehendigst - gestukadoord! Gelukkig is zij inconsequent genoeg geweest, om de doopvont, linksch van de groote deur, met rust te laten, ofschoon deze antieke vaas van Egyptiesch bazalt op een porphyren voetstuk rust, dat met Bacchantische figuren in bas-relief is bedekt, van zeer verdachten aart. Het Hoogaltaar, uit verschillende marmersoorten saamgesteld, prijkt met twee kostbare, mede antieke kandalabers van jaspis en een marmerbeeld van Bracci, dat 's Heeren Hemelvaart voorstelt, en, even als de Gekruiste Heiland, de Maria en Johannes van den eersten Masaccio, uw volle aandacht verdient. Onder de bas-reliefs munt de Christus in het Graf, van Jan van Nola, schitterend uit; maar bijna onmogelijk is het eene keuze te doen uit de menigte van schilderijen, waarmeê Giordano, Santafede, Curia, Santoro, Vasari, Marco van Sienna, Franco, Thomas de' Stefani, de vader der Napolitaansche Schilderkunst, en vele andere meer of minder beroemde namen, als om strijd naar den palm dingen. De wanden en kapellen zijn er mede behangen, terwijl bovendien de Sakristy een volledige verzameling bevat van de Portretten van al de Bisschoppen en Aartsbisschoppen van Napels. Ook aan uitmuntende Praalgraven ontbreekt het hier niet, zelfs niet aan die van Kardinalen, Pausen en Koningen. Daar is - om er een halfdozijn te noemen - in de Kapel der Carraccioli het Monument voor den Kardinaal Innico, door Pietro Ghelti gebeeldhouwd, en, naast de kleine kerkdeur der Kathedraal, dat voor den Kardinaal Sersale van San-Martino; daar is, bij de deur der Sakristy, het Graf van Paus Innocentius IV, die in 1254 te Napels stierf, door Pietro de' Stefani; en, ter zelfde plaatse, de Cenotaaph van Paus Innocentius XII; daar is, boven in het groote 
kerkportaal, het Graf, ik had bijna gezegd de trotsche Marmerthroon, van Koning Karel van Anjou, die den laatsten Hohenstaufen deed ombrengen, en de eenvoudige Gedenksteen van koning André, echtgenoot en slachtoffer van Johanna I. Wonderlijke speling des lots! daar liggen ze, bijna naast elkander, tot stof verteerd, de Koninklijke moordenaar en de vermoorde Koning, als moesten ze ons zwijgend de oude les vernieuwen, dat geen

{==89==} {>>pagina-aanduiding<<}
purper het hart beschut, noch voor de Misdaad noch voor de Ellende!
Eer wij de aangrenzende Sta Restituta binnentreden, dalen we, langs een dubbelen trap, in de Onderkerk (Ipogeo di San-Gennaro) neêr, die in 1492 hare stichting te danken had aan den Kardinaal Olivier Caraffa, Aartsbisschop van Napels. Zij ook schittert van marmer en keurige bas-reliefs, arabeskgewijze uitgevoerd, en rust op tien zuilen. Onder het Hoogaltaar ligt de H. Januarius, Bisschop van Benevent en groot Beschermheilige van Napels, begraven; en achter dat altaar staat het standbeeld van den stichter der Kapel, in knielende houding, een beeld zoo meesterlijk uitgevoerd, dat men het aan Michel Angelo heeft toegeschreven. Bij het verlaten der Onderkerk bezoeken wij nu de oude Sta-Restituta, om daar al wederom dezelfde pracht te ontmoeten, waarvan we alleen de met mozaïek ingelegde Koepel, het prachtige Hoogaltaar, de twee Korinthische zuilen, de doopvont van Egyptiesch bazalt, de kostbare antieke sarkophaag, behoeven te herinneren. In de kapel Sta-Maria del Principio vindt men, behalven eene Maria-Hemelvaart van Perugino, Raphaëls leermeester, een Portret van St-Januarius, dat voor echt doorgaat, en een kurieuse afbeelding der H. Maagd, mozaïekwerk uit de VIIte eeuw, het eerste Mariabeeld, dat in Napels zou zijn vereerd geworden, zoo als dan ook de naam der Kapel te kennen geeft.
Tegenover de Sta-Restituta bevindt zich het eigenlijke Heilige der Heiligen van dezen Tempel, ja van gantsch Napels, de beroemde Kapel van St. Januarius, te recht de Schatkapel (Capella di Tesoro) geheeten; want zij heeft meer dan een millioen dukaten gekost en bevat schatten van allerlei aart, aldaar langzamerhand opgehoopt, sedert zij in 1608 door het Napolitaansche volk werd gesticht ter voldoening aan eene plechtige gelofte, twee-en-tachtig jaren vroeger, tijdens het woeden der Pest, door een vorig geslacht gedaan. Hare buiten-facade is van wit en zwart marmer, hare deur van geel koper, en zij-zelve versierd met twee-en-veertig Korinthische zuilen, waartusschen men op feestdagen vijf-en-dertig zilveren borstbeelden van Heiligen plaatst, die dan den glans van twaalf bronzen luch-
{==90==} {>>pagina-aanduiding<<}
ters vlammend weêrspiegelen. Hier bewondert ge niet alleen een schoon Altaarstuk van Perugino, maar ook verschillende paneelen van groote meesters, als Espagnoletto, Massio, en Dominichini vooral, van wiens hand ook al de frescoos zijn aan het gewelf en in de hoeken der Groote Kapel, en die ook de Koepel zou beschilderd hebben, had de dood hem het penseel niet uit de hand gerukt, dat nu door Lanfranco werd opgenomen. Deze Kunstenaar wilde echter geen streek doen, vóór men al den aangevangen arbeid van zijn voorganger had uitgewischt, en hij er van verzekerd was, dat Guido Reni, wien men eerst in Dominichinis plaats had aangesteld, door Espagnolet en Corenzio van de baan was geveegd, al had dan de dosis vergift, die zij hem toegediend hadden, hare werking gemist. Jammerlijke jaloezy tusschen Kunstbroeders, die het Heilige, dat zij afbeeldden, zoo weinig gevoelden! Voorwaar, Jean Paul heeft gelijk: het volkjen van genie valt gaarne zijns gelijken aan, even als de jachthonden, die het liefste den vos jagen, ofschoon hij hunne naaste bloedverwant 
is, en van den fijnsten reuk!
Maar gij wijst mij nieuwsgierig op de zilveren deur van gindschen kleinen Tabernakel, dien ik te vergeten schijn. Ik heb hem niet vergeten, maar pour la bonne bouche tot het laatste bewaard. Hij bevat de welbekende twee fleschjens met het gestolde bloed van den H. Januarius, dat driemaal 's jaars vloeibaar wordt, te weten, acht dagen in Mei, acht dagen in September, en op den 16den December, den feestdag van den Patroon. Als dit ‘wonder’ geschiedt, verkeert geheel Napels als in eene ijlende koorts. Wordt het bloed terstond vloeibaar, dan kent de vreugde van het volk geen palen; vertraagt het, dan ziet men de wanhopigste tooneelen: zuchten en kreeten stijgen ten hemel, men slaat zich op de borst en rukt zich de hairen van wanhoop uit het hoofd. Kan het anders? het ophouden van dit Mirakel is immers een onfeilbaar voorteeken van een of andere groote nationale ramp! Intusschen is de devotie der Napolitanen, en vooral der vrouwen, (zoo als Vasi niet zonder malice zegt) zóó groot, dat de goede Sint met een gerust geweten, jaar in jaar uit, het geheele oktaaf door, zijn bloed in vloeibaren staat kan houden en de fleschjens door de geloovigen naar welgeval-
{==91==} {>>pagina-aanduiding<<}
len mag laten kussen. In vroeger dagen wierp men de schuld op de aanwezige ketters, als het wonder niet vlotten wilde, maar de Fransche generaal Molitor heeft in 1794 den ‘geestelijken’ die aardigheid voor goed afgeleerd, door de vriendelijke toezegging, dat hij al de bisschoppen en priesters zou doen opknoopen, als Januarius niet binnen een kwartier gehoorzaamde. De Heilige had zijne Kollegaas te lief, om ze tot martelaars te maken, en zoo vloeide dan zijn bloed oogenblikkelijk, dat het een pleizier was om te zien: ‘De stad Napels,’ zeide men mij, ‘is dikwijls in gevaar geweest om door uitbarstingen van den Vesuvius, aardbeving, oorlog en pestilentie verwoest te worden, 
maar de groote Beschermer heeft haar telkens gered!’ Het geloof aan San-Gennaro maakt alzoo het geloof aan Gods voorzienig Albestuur overtollig. Arm blind volk, dat zóó van de frissche fontein des Levens naar de gebrokene bakken wordt afgeleid, die geen water houden!








{==92==} {>>pagina-aanduiding<<}

IVe Hoofdstuk.

De Koninklijke Akademie der Studj. - Oud muurschilderwerk. - Mozaïek. - Egyptische oudheden. - Marmerbeelden en bas-reliefs. - De groep van farnesi. - Bronzen. - Middeleeuwsche oudheden. - Oud glas- en aardewerk. - Gemmen en edelsteenen. - Kleine bronzen. - vazen. - Moderne schilderijen. - De papyruszaal. - De koninklijke bibliotheek.

Napels, 13 Mei.

Heden begeven wij ons terstond na den ontbijt, naar de Koninklijke Akademie der Studj. Dit prachtig gebouw, waartoe de Hertog van Ossuna in 1587 den eersten grond legde, en dat zes-en-twintig jaren later door Don Ruys de Castro, Graaf van Lemos, tot den zetel der toenmalige Universiteit werd verheven, diende in later dagen beurtelings tot een Gerechtshof en een Kazerne, maar werd in 1780, onder de regeering van Ferdinand I, tot zijne oude eervolle bestemming teruggebracht, aanmerkelijk vergroot, en ingericht tot eene Bewaarplaats van al die schatten van Schoone Kunsten en Wetenschappen, die het thands tot een der rijkste en belangrijkste Museën van Europa maken. Wilde ik alles beschrijven wat hier, in vijftien afdeelingen gesplitst, in een onoverzienbare reeks van zalen ten toon wordt gespreid, mijn nederig dag-
{==93==} {>>pagina-aanduiding<<}
boekjen zou tot een foliant moeten uitdijgen, zoo als men licht kan begrijpen, wanneer men bedenkt, dat de zeer inkompleete katalogus van den tegenwoordigen Direkteur, den Ridder Stanislas d'Aloë, alleen reeds eene volle drie honderd bladzijden beslaat. Behoef ik te zeggen, dat wij ons voor ditmaal slechts tot een algemeen overzicht en de aanwijzing van het allerbelangrijkste kunnen bepalen?
Terstond reeds bij het inkomen door de breede slagdeuren, wordt onze aandacht getrokken door vier reusachtige standbeelden, dat van Alexander Severus, van Melpomene, eene der negen Muzen, die weleer het theater van Pompejus te Rome versierden, van de Grieksche Flora, en den Genius van Rome. Nu treden we de eerste Zaal aan onze rechterhand binnen, waar ons eene zeldzame verzameling wacht van Schilderstukken, die, vooral sedert 1750, met groote zorg uit de muren en wanden der door den Vesuvius overdolven Steden zijn losgemaakt. Behalven enkele Italo-Grieksche voorwerpen, uit de graven van Ruvo en Paestum afkomstig, wien misschien van vier-en-twintig eeuwen heugt, zijn al de anderen, ten getale van 1600, in Pompeji, Herkulanum en Stabies gevonden en waarschijnlijk niet ouder dan het begin onzer jaartelling. De groote overeenkomst van soort en stijl, die tusschen bijna al deze stukken onderling gevonden wordt, maakt de gissing waarschijnlijk, dat zij het werk zijn van een klein getal Schilders, die gelijktijdig leefden. Deskundigen hebben het opgemerkt, en wij gelooven het met hen, dat men intusschen de Oude Schilderkunst grootelijks onrecht zou doen, wanneer men haar naar de hier aanwezige gewrochten alleen wilde beoordeelen; want deze hebben ontegenzeggelijk vele en groote gebreken, die niet álle kunnen worden toegeschreven aan den invloed van de asch en sulfer, waaronder ze bijna twee duizend jaren begraven lagen; of aan de bijzondere verfsoorten der Ouden, die, zoo als men weet, alleen gekleurde aarde en verkalkte metalen gebruikten; of aan de eigenaardige bezwaren, waaronder de Enkaustiek (het ingebrand waschschilderwerk) natuurlijk gebukt moest gaan. Reeds de omstandigheid, dat al deze stukken op vaste muren waren gepenseeld, pleit er voor, dat zij van min-
{==94==} {>>pagina-aanduiding<<}
dere gehalte moeten zijn, want de beste schilderijen uit dien tijd, ofschoon ook 
op pleister aangebracht, waren los en vervoerbaar. Hier komt bij, dat Herkulanum, Pompeji en Stabies altijd plaatsen bleven van den tweeden rang, wier Kunstenaars onmogelijk met die van Rome en dergelijke Hoofdsteden konden wedijveren. Wij hebben hier dus allerwaarschijnlijkst proeven vóór ons van ondergeschikte Talenten, wier mindere bedrevenheid schuldig staat, zoo al niet aan de valschheid der lokale kleur en het onbehaaglijk steenrood van het vleesch, dan althands aan de onnaauwkeurigheden in de teekening en de fouten in de verkortingen, het gemaniëreerde en konventioneele in de drapeering, het gebrek aan perspektief, aan licht en bruin, aan schakeeringen en tusschentinten, en wat dies meer zij. Wat evenwel deze stukken, bij al hunne onvolkomenheid, hoogst belangrijk maakt, is dat zij ons de Schriften der Ouden beter helpen verstaan dan de geleerdste kommentariën, dat zij ons, niet minder dan gindsche verzameling van meubelen en werktuigen en voorwerpen van nut en weelde, de zeden en gewoonten, het maatschappelijk en huisselijk leven der Romeinen, op de aanschouwelijkste wijze leeren kennen. En blijft de bedoeling van menige voorstelling raadselachtig, opmerkelijk is het, (wat Richard in zijne Itinéraire heeft opgeteekend,) dat de mimiek, die gebaardentaal, waarin de tegenwoordige Napolitaan zich nog altijd zoo eigenaardig uitdrukt, reeds meermalen den sleutel heeft geleverd tot den zin en de beteekenis van schilderijen, waarop men die zelfde bewegingen afgebeeld vond.
Toch is het er verre van daan, dat wij met al het gezegde aan deze oude voortbrengselen alle Kunstwaarde willen ontzeggen. Spijt al hunne gebreken munten ze dikwerf uit door fijnen smaak, losheid, bevalligheid en groote naïviteit. Niet alleen de voorwerpen, die uit het huis delle Sonatrici te Pompeji zijn opgedolven, doen ons, door hunne ordonnantie, door hun schoon koloriet, door den ‘Duft der Belebung’ (om een woord van Hegel te gebruiken), dien zij ademen, het bestaan van grooter Meesters uit die school erkennen: maar ook een gantsche reeks van kleiner stukjens, elders gevonden, voorstel-
{==95==} {>>pagina-aanduiding<<}
lingen van dansers en danseressen, centauren, kinderen en Amors, vruchten, of dieren, of fantastische figuren (grylli) boeit ons onweêrstaanbaar door frischheid en eenvoud en spelend vernuft. Eenige stukken, die ons het meeste genot verschaffen, teekenen wij met een potloodschrapjen in den katalogus aan. De dood van Patroklus: ietwat gemaniëreerd maar fijn van toets, en waarschijnlijk een van de oudste stukken, die men hier vindt. De Krekel die een wagen ment, waarvoor een Papegaai gespannen is: een aardige satyre op de zang- en rijd-manie van Nero en de slaafsche vleierij van Seneka, die, met al zijne philosophie, de wreedheden van den tyran als een echt hoveling zocht te vergoêlijken. De Koopvrouw in Minnegoodtjens: vol natuur en uitdrukking. Iphigeniaas offerande: een schoone kompositie, uitnemend van koloriet, en waarin de verschillende graden van droefheid treffend zijn uitgedrukt op het gelaat der omstanders, onder welke alléén Agamemnon (als gevoelde de Kunstenaar tegenover de Vadersmart zijne onmacht!) het zijne met den mantel bedekt houdt. De laatste samenkomst van Achillis en Briseïs: fijn gevoeld en goed behandeld, 
vooral het engelachtig kopjen van Briseïs: ‘Venus beeld in aangezicht en stand,’ zoo als het in de Ilias heet. Het huisselijk Middagmaal: harmoniesch van toon en bovendien merkwaardig, omdat het ons als 't ware als dischgenoot doet aanzitten in het met bloemen bestrooide triclinium der Ouden. De Centaur en de Bacchante, waarin vooral de laatste even naauwkeurig als fijn geteekend is, juist zoo als Schiller haar voorstelt:
‘Flüchtig tummelt sie hier den raschen Centauren, auf einem


Knie nur schwebend, und treibt frisch mit den Thyrsus ihn an.’
Theseus die den Minotaur doodt: fiksch van lijnen en breed begrepen; de gespierde Held houdt de knots nog omhoog geheven, terwijl het wangedrocht, met zijn stierenkop en menschenlichaam, reeds aan zijne voeten stuiptrekt; drie jonge Grieken omringen den Monsterveller, omhelzen zijne kniën, kussen hem de hand en grijpen hem bij den arm, met de uitdrukking der levendigste dankbaarheid. Juno en Jupiter; Medea en hare

{==96==} {>>pagina-aanduiding<<}
kinderen..... Maar wij mogen ons voor ditmaal hier niet langer ophouden, en beschouwen, in de naaste Zalen, de Opschriften, de Bouwkundige Sieraden en vooral de Mozaïken, waaronder er zijn, die ons de hoogte doen bewonderen, waartoe de Grieken de Kunst der Lithostrota hadden opgevoerd. Daartoe behooren in de eerste plaats de Komische Tooneelen, die den geest van Terentius ademen en den naam van Dioscorides van Samos dragen, de Bacchus, rijdende op een panther, de Poes met den Kwartel, en (last not least!) de beroemde Groep der Amors, die nog zoo frisch en ongerept is, als kwam zij zoo even uit de handen des Kunstenaars. - Hebt gij iets aan de liefhebberij der Egyptische Antiquiteiten gedaan? Het kon zijn: want zij raakt tegenwoordig in de mode. Welnu, mijn waarde dilettant! in een paar volgende Zalen kunt gij het hart ophalen aan gebeeldhouwde schalbijters en katten, gebalsemde krokodillen en zes, zegge zes kisten met heerlijke ‘wèl gekonserveerde’ mummies. Hier kunt gij leeren hoe een sister en een Nilometer er uitzagen, hoe Isis en Serapis werden voorgesteld, hoe de Priesters gekleed gingen, en dergelijke belangrijke zaken meer. Maar wat zie ik? gij zijt mij reeds vooruitgesneld naar de Marmerbeelden en Bas-reliefs, die niet minder dan drie Korridors, eene Binnenplaats en acht Zalen vullen! Zietdaar een Museum in het Museum, waar, door meer dan vijftien-honderd Kunststukken, bijna alle genres en alle tijdperken der Beeldhouwkunst worden vertegenwoordigd. Welke stijl is u het liefste? De alleroudste? Spoed u dan naar den schoonen Juno-kop in de Zaal van Tiberius. De grandiose en 
strenge? Bewonder dan in den eersten Korridor (wegends de gemengde sujetten de Portico de' diversi genaamd) de verschillende Athleten, van welke De Overwinnende, bij eene volmaakte zuiverheid van lijnen, een geheel ideale gelaatsvorm vertoont, die u verrukt. Trekt de hartstochtelijke of de teedere stijl u meer aan? Verdiep u dan, in denzelfden Korridor, in de beschouwing van den Doodelijk gewonden Krijgsman en den Stervenden Gladiator, waarin de laatste oogenblikken van den bangen doodstrijd met verwonderlijke kracht en waarheid zijn vereeuwigd; of verlustig u, in den tweeden Korridor, die der Goden genaamd, in den

{==97==} {>>pagina-aanduiding<<}
bevalligen Apollo die de lier bespeelt, een beeld zoo lieflijk, dat Winckelmann en Canova het als om strijd boven alle andere Apolloos den palm hebben toegewezen; en vooral geniet het fragment der Psyché, die, wat zij ook van wandaalsche beeldstormers geleden hebbe, toch, met dat hemelsch voorhoofd, dien zielvollen glimlach, die zachtstralende oogen, nog altijd Psyché gebleven is! Wenscht gij te zien hoe de Grieksche Kunst, in Italië overgebracht, onder Hadrianus bloeide in al de frischheid harer jeugd, plaats u dan, in de Zaal van Flora, voor het kolossale en toch zoo luchtige en bevallige beeld, dat dien naam draagt, maar door Visconti voor het beeld der Hoop, door anderen wederom voor de Godin der Liefde is gehouden, en in elk geval het bloeiende en blijde van deze drie in zich vereenigt. Of beschouw de Venus van Capua, die men voor het werk van Alkamenes, ja van Praxiteles-zelven heeft gehouden; om niet eens van de Ruiterbeelden der Balbussen, van den Adonis, den Ganimedes, en zoo vele anderen, te gewagen! En wilt gij zien, hoe, onder de latere Keizers, de Kunst, te midden van haar verval, waarin zij meer portretten en busten dan beelden voortbracht, toch nog soms flikkerde met een naglans van hare oude heerlijkheid, bestudeer dan de meesterlijke busten van Antoninus Pius, van Caracalla, van Coelius Caldus vooral, welke laatste bovendien u treffen zal door de onmiskenbare overeenkomst tusschen zijne physionomie en die van Napoleon Buonaparte. En nu heb ik nog niet eens gesproken van de standbeelden der Familie Balbus, van Homerus en Sokrates en Aristides; van de schoon gedachte groep van Herkules en 
Omphale; van de farnesische Agrippina, waaromtrent men het oneens is, of die pijnlijke trekken van haar gelaat den weduwlijken rouw over Germanicus of de smarten des gewelddadigen doods vertolken; van de Venus Victrix en Amor, waarin de eerste vol edelen trots, de tweede vol neske dartelheid hunne verwinning op Paris en Helena vieren; van het gevoelvol bas-relief Orpheus en Eurydice, op het noodlottig oogenblik als de gelukkige gade, het gebod van Pluto vergetende, zich omkeert om zijne geliefde te aanschouwen en - voor altijd op nieuw te verliezen. Nu

{==98==} {>>pagina-aanduiding<<}
heb ik nog met geen woord gerept van de Zaal der Gekleurde Marmers, met haar Zittenden Apollo van porphyr, van de groote gebeeldhouwde vaas van Salpio in de Zaal der Muzen, van de rijke Offervazen, van de twee beroemde Sarkophagen, de eene met de Muzen, de andere met Prometheus versierd! ‘En zijt gij het kabinet der Venus Kallipyges voorbijgegaan?’ Voorzeker niet, maar... ik dacht eene verhevene Godin te zullen ontmoeten, en vond - eene weelderig-schoone Vrouw, die maar al te zeer weet dat zij schoon is. Intusschen, vergeleken bij de andere Venussen, die men in eene bijzondere Zaal bijéénvindt, en waaronder alleen de Anadyomene uitsteekt, handhaaft zij toch nog het meeste hare hemelsche afkomst. Over eene ruime Binnenplaats, vol van fragmenten van marmeren vijverkommen, amphoren, vazen en zuilen, treden we de groote Zaal der Opschriften binnen, die we alle vijftienhonderd gaarne aan het onderzoek der Archaeologen overlaten, om ons naar hartelust te verkwikken aan twee waereldberoemde gedenkstukken, die u terstond in het oog vallen en te meer in opgetogenheid brengen, naarmate gij ze langer bestudeert. Wie heeft nooit van den Stier van Farnese, wie nooit van den farnesischen Herkules gehoord? De Stier van Farnese, dat meesterstuk van Grieksche Beeldhouwkunst, twee eeuwen vóór Christus, door Apollonius en Tauriscus oorspronkelijk uit één enkel marmerblok gehouwen, behoort, naar het oordeel van alle deskundigen, tot wat de Oudheid volmaaktst en verhevenst heeft voortgebracht. Dat het tusschen de puinhoopen der Baden van Caracalla gevonden werd, is algemeen aangenomen; maar dat het den oogenblik voorstelt, waarop Dirce, met de hairen aan de hoornen van den stier gebonden, zijner woede ter prooi wordt 
gegeven, is door sommigen betwijfeld. Zij zien er liever het oogenblik in, waarop hare moeder Antiope te goeder ure het ongelukkig slachtoffer op den berg Citheron ontmoet en hare zonen aanspoort de zuster te redden. Hoe dit zij, in weêrwil van de groote herstellingen, die de zwaarbeschadigde groep in later tijd heeft ondergaan, heeft zij nog genoeg van hare oorspronkelijke schoonheid overgehouden, om een onuitputtelijk studieboek te blijven voor al wie ooit den

{==99==} {>>pagina-aanduiding<<}
beitel voert of voeren zal. Nog voortreffelijker is de Herkules, want op de teenen der voeten na, die modern zijn, is hij geheel echt en ongeschonden. Men weet, dat dit reusachtig standbeeld, dat den naam van zijn maker, den Athener Glykon, onsterfelijk heeft gemaakt, het wonder is van het Grieksche Ideaal, waarin de Kunst, in haar hoogsten bloeitijd, zich-zelve overtroffen heeft. Onbegrijpelijk is het, hoe sommigen het ooit voor eene kopy hebben kunnen aanzien: immers (gelijk een uitstekend Italiaansch Kunstkenner te recht heeft opgemerkt) aan de kolossale grootheid van het geheele werk, aan den stouten stijl, aan de anatomische waarheid, aan de regelmatigheid der omtrekken, aan de vastheid der vormen, herkent men klaarlijk een oorspronkelijk Kunstgewrocht uit de school van Praxiteles. De Halfgod, van zijn leeuwenhuid omhangen, heeft geen ander wapen dan zijn knots, en ook deze dient hem hier minder tot wapen dan tot steunsel, want, getuigen de drie Hesperische appelen in zijne rechterhand, hij heeft den grens van zijn arbeid op aarde bereikt, en is gereed om ten Olympus op te varen, en dáár uit de hand van den Koning der Goden de kroon der onverderflijkheid te ontfangen. Hij is niet alleen het zinnebeeld van ‘kracht in rust,’ maar verzinnelijkt ook, bedrieg ik mij niet, de diepe waarheid: ‘kracht is rust’. Wie voor dit beeld koel kan blijven, geve de hoop op, dat hij ooit iets van en voor de Grieksche Kunst gevoelen zal, en - leere tuinbeelden bikken!
Hoe kostbaar de verzameling van Marmerbeelden zijn moge, nog kostbaarder is die der Bronzen, de rijkste die men kent, want zij bevat honderdvijftien stuks voorwerpen, bijna alle van waarde: een cijfer, dat zeker aanzienlijk mag heeten, wanneer men bedenkt, dat er van de vele bronzen standbeelden, wier bestaan door Plinius en andere schrijvers vermeld wordt, zoowel te Rome als elders slechts een zeer klein aantal gevonden is. Men zegt, dat Keizer Konstans de Eeuwige Stad van bijna al hare bronzen sieraden beroofde, die hij naar Syrakuse voerde, waar zij sedert den Sarraceenen in handen vielen, die hen meestal tot spiessen en zwaarden hersmeedden. Ook in Konstantinopel verdwenen, vooral gedurende het beleg door Bou-
{==100==} {>>pagina-aanduiding<<}
dewijn, de metalen meesterstukken in den smeltkroes. Zoo is, onder velen, een Juno van Samos, het meesterstuk van Lysippus, een kolossale Herkules, eene overschoone Helena, tot munt geslagen! Wat men hier vindt, is voor het grootste gedeelte te Herkulanum en Pompeji opgedolven. Tot het belangrijkste behooren de Tooneelspelers of Danseressen, die, in weêrwil van hare ingezette glazen oogen, er tamelijk klassiek uitzien; de met zooveel zorg behandelde buste van Sappho, misschien het beste portret dat er van de ongelukkige Dichteres bestaat; de keurige Antinoüs in het charakter van Baccchus, met den gewonen klimopkrans en hertehuid (nebris); de heerlijke Plato, een diepdenkende kop vol ‘pit en merg’, zachtheid en zielenadel, gelijst in golvende lokken, de schoonste misschien die ooit uit metaal zijn te voorschijn geroepen: en, boven alles, de Rustende Merkurius, zoo vol jeugd en naïviteit, zoo vol leven en waarheid, dat men hem beurtelings aan de beroemdste Meesters, Polykletes, Lysippus en Pysikrates heeft 
toegeschreven. En dan de drie Faunen! Hoe kalm en gerust ligt die eene daar te slapen: ge zoudt op de teenen wegsluipen om hem niet wakker te maken! De tweede danst, en wel met zooveel takt en gratie, dat gij onwillekeurig met den voet de maat wilt aangeven, waarop die ranke gestalte zich zoo sierlijk-lenig buigt en slingert! De derde heeft wat al te overvloedig uit zijn lederen wijnzak geput, en ligt nu lankuit op den rug in het gras, met lodderige oogen, terwijl hij nog zijn best doet om met de rechterhand het geklikkak der kastanjetten na te bootsen: een gebaarde, waarmeê de Zuidelijke Italianen nog steeds de uitgelatenste vrolijkheid te kennen geven. Ook de kolossale Paardenkop en het kleine Alexandertjen te paard zijn uit den besten Griekschen tijd afkomstig. De eerste heeft natuurlijk vroeger aan een paard behoord, welk paard wederom tot den Napolitaanschen Neptunus-tempel behoorde en een zinnebeeld was der Republiek. Als men de overlevering mag vertrouwen, zou het volk aan dat metalen reuzenros het vermogen hebben toegeschreven om alle paardenziekten te genezen: een bijgeloof, dat de Aartsbisschop van Napels, in 1322, niet beter wist uit te roeien dan door de onthoofding van het paard, welks romp nu, tot klokken

{==101==} {>>pagina-aanduiding<<}
voor de Kathedraal gegoten, eene verhevener bestemming ontfing. Eere
    intusschen zij Carafa, die althands den kop voor dat doorluchtig uiteinde heeft bewaard! - Uit de Middeleeuwsche Gedenkstukken kiezen wij vooral het belangrijke Triptikon (1) uit de Oud-Duitsche school, Het lijden des Heeren, met albasten figuren, vroeger het eigendom van Koning Ladislaus, die het uit Hongarije medebracht, om er een van Napels' hoofdaltaren meê te versieren; de groote achthoekige bronzen 
Tabernakel, mede een voorstelling der Passie, door den beroemden Ciciliano gegoten; en de schoone Buste van Dante. - In vijf groote kasten worden, in eene volgende Zaal, meer dan drie duizend voorwerpen van Oud Glaswerk bewaard, meestal uit Pompeji afkomstig en van groot gewicht voor den Antiquaar, die hier van alles vindt: wijn-, water- en medicijnflesschen, drinkglazen, zoutvaten, vensterruiten, reukflakons, wierookdoozen, fruitschalen, tranenfleschjens, graf-urnen, met één woord, alle gewone benoodigdheden, in gezonde en zieke dagen, voor levenden en dooden. - Nog uitvoeriger is de kollektie Oud Aardewerk, die twee gantsche zalen vult, en tot meer dan vijfduizend nummers is opgevoerd!-
Begeven wij ons nu naar boven en treden wij de eerste

{==102==} {>>pagina-aanduiding<<}
Zaal aan onze rechterhand binnen! Daar wacht ons wederom een nieuw, even rijk als belangrijk Musëum van meer dan 1900 gouden en zilveren sieraden en kameën en gesneden steenen, grootendeels uit het Farnesische Huis afkomstig, waaraan men eene zeldzame verzameling sieraden, mondbehoeften en koopwaren van allerlei aard, heeft toegevoegd, die uit Pompeji en Herkulanum zijn opgedolven. De bodem dezer Zaal is met verscheidene mozaïekstukken geplaveid, waaronder dat uit het Huis van den Treurspeldichter te Pompeji, den wachthond aan zijn ketting afbeeldende, met de woorden: ‘Cave Canem’ [‘Pas op den hond!’] Die prachtige toiletzaken, als daar zijn: oorhangers, spelden, ringen, hals- en armbanden, van allerlei maaksel en vorm, zouden nog menige Schoone doen watertanden, hoewel het te bezien zou staan of een paar gouden slangvormige bracelets van 2 ponden Napelsch gewicht, en een kolossale ring met den kop van Alexander den Veroveraar in kornalijnsteen, die naar rato niet minder weegt, op den duur niet wat al te drukkend zouden blijken voor het tegenwoordige geslacht. Van eene geheel eigenaardige belangrijkheid zijn de eet- en koopmanswaren, uit de overdolvene steden afkomstig, die hier in drie groote kasten bewaard worden. Inderdaad, met een onbeschrijfelijke gewaarwording van nieuwsgierigheid en verbazing aanschouwt gij daar niet alleen een heirleger van schelpen en vazen met allerlei bereide kleuren en verfstoffen, die er nog zoo frisch uitzien of zij eerst gisteren gewreven zijn, maar ook allerlei kistjens en potten met vijgen en noten en kersen en rozijnen en andere vruchten en groenten, en kaas en koren en meel; olie- en wijn- en honigflesschen, waarvan de inhoud in eene sponsachtige stoffe veranderd is; sausen, 
die, naar men zegt, nog hun smaak behouden hebben; eieren, die zoo even uit het hoenderhok schijnen gehaald; brood, waarin het bakkersmerk: eris. q. grani.. ri. ser. nog te lezen staat, ja, tot zelf een taartbeslag toe; voorts, bronzen inktkokers, waarin het gedroogde schrijfvocht nog aanwezig is; fragmenten van beurzen met muntspeciën, die den stempel van Keizer Claudius dragen en die men in de hand van geraamten gevonden heeft; chirurgijns-kassetten met pleisters en

{==103==} {>>pagina-aanduiding<<}
pillen en vreemdsoortige instrumenten; rollen linnen, stukken laken, vischnetten, half verkoolde kleederen, ja wat niet al? en dat alles bijna achttien eeuwen oud, door den vernielenden lava gespaard en bewaard tot op heden toe! Voorwaar, dit treft de verbeelding en zou u tot mijmeringen verleiden, waarbij ge tijd en plaats geheel zoudt vergeten! En toch is er nog zoovéél te zien. Onder de meesterstukken van Lithoglyphie bekleedt de beroemde Tazza farnese, uit een kostbaren onyx vervaardigd, de eerste plaats, zoowel wegends de grootte van den steen als de zeldzame keurigheid van den arbeid. De zeer uitvoerige kompositie in grandiosen stijl, stelt waarschijnlijk de apotheose van een der Ptolomeën voor, te midden van ontelbare figuren, waaronder vooral de Sphynx, het zinnebeeld van Egypte; de grijzaard, die den Nijl voorstelt; en het tweetal nymfen, onbegrijpelijk schoon gesneden zijn. Het getal edelsteenen, zoowel intaglii (ingesnedene) als camei (opgewerkte) bedraagt meer dan anderhalf duizend. En nu moge men te recht beweerd hebben, dat deze gravuren slechts een klein gedeelte van het volksbestaan omvademen en daarom voor den Historikus slechts een ondergeschikt belang bezitten, toch leeren zij (om niet van hunne aesthetische waarde te spreken) ons niet alleen de gelaatstrekken van groote Mannen der Oudheid, in naauwkeurige beeldtenis, kennen, maar werpen zij ook vaak een nieuw en verrassend licht over eigenaardige volksgebruiken, over den toestand der Volksbeschaving en Weelde; en juist daarom verdienen zij, als gedenkteekenen geene mindere achting dan overblijfselen van gebouwen, beelden en schilderstukken (1); en dan - de verzameling der zoogenaamde Kleine Bronzen, grootendeels te Herkulanum en Pompeji gevonden, die we, ten getale van 13,000 in zeven volgende Zalen voor oogen hebben! Hier vindt ge alles wat tot het huisselijk, openbaar en godsdienstig leven der Romeinen in betrekking staat: keukengereedschap van allerlei aart, maten en gewichten, kan-
{==104==} {>>pagina-aanduiding<<}
dalabers en lampen, benoodigdheden tot den landbouw en de voornaamste handwerken, badkuipen met toebehooren, wapenen en harnassen, tempelsieraden en huisraad, schrijftafels, muziekinstrumenten, toiletzaken, en wat dies meer zij, als door eene onuitputtelijke verbeeldingskracht in de rijkste en veelvuldigste vormen gebracht. Nog wijder sfeer van ‘fantazy en onderzoek’ gaat ons open in een ander zestal Zalen, waar over de drieduizend vazen zijn opééngestapeld, meestal uit leem en aarde gebakken, en die men den naam van Italo-Grieksche Vazen gegeven heeft, omdat men ze gevonden heeft in de graven der Grieken, die van over de zee hunne volkplantingen kwamen stichten in dat gedeelte van Italië, dat men sedert Magna Graecia heeft genoemd. De geleerde Inspektor der Napelsche Monumenten heeft over deze kollektie een belangrijk Vertoog geschreven, waarin enkele bijzonderheden der mededeeling overwaardig zijn. Hij merkt op, dat de vorm dezer vaten, haar schilderwerk en versierselen, het charakter dragen van de verschillende tijdperken der beschaving. De oudsten, waarin de Egyptische stijl onmiskenbaar doorstraalt, zijn eenvoudig van vorm en meestal slechts met wanstaltige afbeeldingen van vogels en dieren en sphynxen bemaald. In de vazen van het tweede tijdperk, ten onrechte dikwijls Hetrurische vazen genoemd, verliest die stijl iets van zijn stijfheid, ofschoon hij nog tamelijk droog en hoekig is. Iets jonger zijn de vazen, die met geheel zwarte of 
veelkleurige (nu ook menschelijke) figuren op een geelen of witten achtergrond zijn bewerkt. De jongste, meestal uit den bloeitijd der Grieksche Kunst afkomstig, zijn terstond herkenbaar aan hare ranke vormen, zuivere en bevallige lijnen, hare verbazende lichtheid en fijnheid, hare schoone roode figuren en haar blinkend vernis. In de graven van Cuma vond men meestal slechts één enkele vaas, met verbrande beenderen en enkele voorwerpen, waaraan de overledene bij zijn leven eene bijzondere waarde had gehecht. Rijker was de vondst in de oude begraafplaatsen van Nola en vooral van Ruvo, waaruit men een schat van zeldzame voorwerpen van goud en zilver en brons heeft opgedolven, bewaard in groote, uitvoerig bewerkte vazen, waarop niet

{==105==} {>>pagina-aanduiding<<}
maar, gelijk op vele anderen, een Bacchanten-groep, een gymnast met zijn leerlingen, of een drom soldaten staat afgebeeld, maar die u geheele Dramaas, soms van vijftig, zestig figuren, te aanschouwen geven, en die u in de gantsche Heldeneeuw der Grieken, met geheel hare mythologie en theogonie, spoediger en dieper inwijden dan enkel boeken vermogen. De oorzaak, waarom zoovele kostbare voorwerpen met die vazen in de graven der Grieken werden bijgezet, is niet verre te zoeken: zij ligt geheel in den Griekschen volksgeest. De Krijgsman wilde de wapens bij zich hebben, waaraan zijn vaderland de vrijheid en hij-zelf zijne lauweren te danken had; de Gade wilde de geschenken bewaren, waarmeê haar echtgenoot, hare magen en vrienden haar eenmaal hadden vereerd. De schim des dooden, die van tijd tot tijd, onder geleide van Merkurius, den Styx weêr overtrok, vond er (naar Lucianus) een somber genoegen in, de tranenfleschjens en andere zinnebeelden van de treurende liefde te aanschouwen, die het voortbestaan zijner nagedachtenis verkondigden en zóó een vertroostenden lichtstraal wierpen ook in den nacht van zijn graf. De bloedverwanten des overledenen gaven hem zelfs eetwaren mede in zijne enge woning; ja, men heeft geraamten gevonden, die nog het muntstuk tusschen de tanden klemden, dat bestemd was om Charon den overtocht door de Doodsrivier te betalen.-
Ofschoon we zeker voor dezen dag genoeg en meer dan genoeg hebben gezien, willen we toch ook de Verzameling van Moderne Schilderijen niet onbezocht laten, zij het dan ook maar tot eene voorloopige kennismaking. Zij wordt in drie groote Afdeelingen gesplitst: de eerste bevat de Napolitaansche en vreemde Scholen (Scuole Napolitane ed estere); de tweede de Italiaansche Scholen en de Meesterstukken (Scuole Italiane e capi d'opera); de derde de kollektie van den Prins van Salerne. De eerste Afdeeling, hoe talrijk ook, bevat betrekkelijk weinig stukken van uitstekende waarde. De 93 voortbrengselen uit de Napolitaansche School, die de drie eerste Zalen vullen, munten over 't algemeen meer uit door technische kunstvaardigheid dan door grootheid van kompositie of rijkdom van gedachten. Onder de besten rangschikken wij een Silvestro Buono: Het sterfbed

{==106==} {>>pagina-aanduiding<<}
van Maria, omringd van weenende Apostelen, waarin de samenstelling eentonig, het perspektief gebrekkig, maar de verscheidenheid der koppen hoogverdienstelijk is; een Giovanni Angelo Criscuolo: De marteldood van Stefanus, zoowel wat konceptie als penseelsbehandeling betreft, het Meesterstuk van dezen Schilder; een Salvator Rosa: De twaalfjarige Jezus in den tempel, een schoone groep, vol kracht en met een verwonderlijk stout lichteffekt; eene Colantonio del Fiore: Sint-Hieronymus, die den leeuw een doorn uit de klaauw trekt; een stuk zóó zeer in den Oud-Vlaamschen trant, dat D'Aloë het toeschrijft aan Jan van Brugge; en een d'Arpino: Een glorie van dansende Engeltjens, recht frisch en bevallig. De 52 kleine stukken op vergulden grond, uit de Middeleeuwsch-Grieksche school, zijn zeer bruikbare bijdragen tot de studie van de Geschiedenis der Kunst. In een aangrenzend Kabinet bevinden zich een paar stoutgeteekende kartons, Mozes op Sinaï en eene Heilige Familie, die door sommigen aan Raphaël-zelven worden toegeschreven. De vierde Zaal is, behalven met een paar Geneefsche en Fransche stukken, met 46 schilderijen uit de Florentijnsche School versierd, onder welke we wederom vooral hulde doen aan een Bernardino Gatti: De Kruisiging, een grandiose kompositie, waarin de ‘Mater dolorosa’, die bewusteloos in de armen der heilige vrouwen nederzijgt, recht diep is gevoeld; aan een Agostino Ciampelli: Christus' nederdaling ter helle, een rijk tafereel, vol fijne nuances in het treffend kleurenspel; aan een Matteo Giovanni da Siena: De Bethlehemitische kindermoord, onder aanvoering van Herodes-zelf, historiesch-onwaar, aesthetiesch-waar, en dubbel opmerkelijk, omdat de werken van dezen Meester zeer zeldzaam zijn; eindelijk aan een 
Marco di Pino da Siena: Jezus' besnijdenis, een kapitaal stuk, dat men voor het beste houdt van dezen Kunstenaar, die hier ook zijn eigen portret en dat zijner vrouw heeft aangebracht. De vijfde en zesde Zaal bevatten, behalven een paar Oud-Duitsche paneelen van weinig beteekenis, meer dan tachtig stukken uit de Vlaamsche en Hollandsche School, die hier op waardige wijze worden vertegenwoordigd. De twee landschappen van Jan Both, Een rijzende en een ondergaande zon; de Groene weide

{==107==} {>>pagina-aanduiding<<}
van Adriaan van der Velde, met haar ‘gladde melkkoeien, even lustig, even blij’, voeren mij als met een tooverslag in het lieve Vaderland terug. Ik zet mij op het Gezadelde Paardtjen van Philip Wouwerman, en draaf den Rivieroever op en neêr, waar dezelfde Meester mij het vrolijk Soldatenbivak doet zien, dat hij zoo menigmaal op het doek heeft opgeslagen. Die lustige Vioolkrassers en Kaartspelers van Teniers, zouden zich op gindsche Noord-Hollandsche Kermis van Jan Breughel eerst recht in hun element gevoelen, want alles is er leven en beweging: de kannen rinkelen in de taverne, en daar buiten wordt alleen op het oogenblik gewacht, dat de fidelman zijn ton zal beklimmen. Wij verlaten het feestgewoel, om in Breughels beide Landschappen, in de lieflijke stilte der natuur en het zedig gezelschap der herders met hunne schapen, te herademen. Nu komen we allengskens in deftiger gezelschap: statige Magistraatspersonen, door van Mierenveld en van Dijck met fluweelig penseel naar 't leven gekonterfeit, zien met een beschermend glimlachjen op ons neêr, ja zelf eene Amsterdamsche Burgemeestervrouw, van Albert Kuyp, verwaardigt zich, ons allergenadigst toe te knikken. Eerbiedig bewondert ge de edele trekken der Princesse van Egmond, door van Dijck aan de vergetelheid onttrokken; en onwillekeurig wijdt ge een groet van bewondering aan den genialen Kop van Rembrandt van Rhijn, door den grooten Meester van 't Licht en Bruin met eigen hand op het doek gebracht. Rubbens en zijn waardige leerling Jordaens, leveren ook hier het bewijs, de een door zijn rijk gekoloreerden Geestelijke van de Orde van St. Paskal, de tweede door zijn voortreffelijke voorstelling van 's Heeren gang naar Golgotha, dat onze oude Kunst de 
vleugelen ook in hooger sfeer dan die des dagelijkschen levens wist uit te slaan.
Naauwelijks zijn wij tot de Tweede Afdeeling van het Schildermusëum genaderd, of alles herinnert ons op nieuw, dat wij nog altijd in Italië zijn. Negen Zalen met voortbrengselen van de Bologneesche, Lombardijsche, Venetiaansche en Romaansche Schilderscholen, liggen voor ons. Paul Veroneses Krooning van een Venetiaanschen Doge doet u thands reeds naar de kennismaking met die drijvende Paleizenstad verlangen. Annibal Carac-
{==108==} {>>pagina-aanduiding<<}
cis gepenseelde Satyre, waarin hij zijn mededinger Carravaggio ten toon stelt als een hairig dier, dat met apen en papegaaien omgaat, doet ons het vernuft des Kunstenaars bewonderen, maar het misbruik dat hij er van maakt betreuren. Barthelemy Schidone verheft ons hart door zijne schoone tafereelen uit Jezus' leven, vooral door de Aanbidding der wijzen en het ‘Ziet, de mensch’. Piombo verrast ons met een Portret van de ongelukkige Anne van Bolein; en Titiaan niet minder met dat van een Erasmus op meer gevorderden leeftijd. Voorwaar, dit is de Erasmus zooals ik hem eenmaal afgebeeld wenschte te zien: de onvermoeide Bestrijder van domheid en bijgeloof, wien luim en naïveteit en heilige ironie beurtelings uit de oogen straalde, de schrijver van den Ciceronianus, den Lof der zotheid, de Adagia: de zelfstandige geest, die ook zelfs tegenover een Paulus III zijn devies getrouw bleef en voor geen aangeboden kardinaalshoed, hoe schitterend ook, zijne vrijheid verkocht! - Zonderling vreemd is gindsche voorstelling van Tintoretto: de Heer is van zijne Apostelen omringd en wordt door eene groote schare gevolgd; op den voorgrond ziet men eene naakte gedaante, die den Heiland iets in het oor schijnt te fluisteren. Zou die geheimzinnige figuur, die tot zoovelerlei gissingen heeft aanleiding gegeven, ook soms de uit den dooden opgewekte Lazarus kunnen voorstellen? In dat geval komt de palm 
toe aan Jacopo Bassano, die ‘den vriend des Heeren’ op het oogenblik zijner verrijzing uit het graf, met groote klaarheid en levendigheid heeft veraanschouwelijkt. De Madonna met het Christuskind en Sint-Jan, waarschijnlijk van Andre del Sarto, is eene lieflijke navolging van Raphaël, terwijl eene voorstelling van hetzelfde onderwerp, met de Oostersche Wijzen in 't verschiet, door Perugino, ons herinnert aan de eerste manier van den ‘beau Peintre au doux nom d'Ange’, toen hij zijn meester nog navolgde, om straks zijn eigen heerlijken weg te scheppen. Eerst nu komen we in de eigenlijk gezegde Galerij der Meesterstukken, 47 in getale! Onder de vijf schoone doeken van Titiaan, Het portret, ten voeten uit, van Philips de II, Koning van Spanje, waarin de wreedaardige trots van den somberen Spanjaart treffend is afgespiegeld; dat van den ouden baardi-
{==109==} {>>pagina-aanduiding<<}
gen Paus Paul III en zijne beide neven, dat niet meer dan een aanleg is; de weelderige Danaë en de boetende Magdalena - spreekt de laatste, zoo heerlijk schoon ook te midden van hare tranen en gebeden, u het meeste aan: zij dringt dan ook de Magdalena van Guercino, hoe rijk van koloriet en hoe edel van uitdrukking, bijna op den achtergrond. Raphaëls drie Portretten, in zijn breedsten stijl, en zijne beide Madonnaas, uit zijn laatsten tijd, zijn ten vollen zijner waardig. Schidones Landschap met een rustenden Kupido, wordt nog overtroffen door zijne Barmhartigheid, waar de schoone, rijk gekleede Dame, vol teeder medelijden, een treffende tegenstelling maakt met den treurigen blindenman en zijne twee vermagerde kinderen, wien zij het brood toereikt. De beide Caraccis wedijveren met elkanderen om den prijs: Hannibal met 
zijn Herkules op den tweesprong, tusschen de Deugd en de Misdaad; Agostino met zijn Reinout en Armide, een zielvolle reproduktie van de 20e Stanza uit den 16e zang van ‘Het Verlost Jeruzalem,’ waarbij ge de geuren van den wonderschoonen toovertuin meent in te ademen. De beide doeken van Joseph Ribera, gezegd Spagnoletto, leeren ons de lenigheid van 's Meesters talent kennen, dat zoowel op het gebied van het geestig-vrolijke als dat van het stoutverheven zijn meesterschap handhaaft. Welk een afstand, inderdaad, van dien Dronken Sileen, wien de dartelende Saters nog steeds den vollen beker toereiken, tot dien Heiligen Hieronymus, die de bazuin van het jongste gericht meent te hooren, en vol vreezen en beven de smeekende armen ten hemel heft! Kracht en waarheid van voorstelling, koloriet en teekening, alles staat hier tot elkander in de schoonste evenredigheid. Bellinis Transfiguratie, zoo naïf en oorspronkelijk, wekt gelukkig geene de minste herinnering aan Raphaëls beroemde kompositie bij u op, zoodat gij haar ongestoord kunt bewonderen: ofschoon anders eene vergelijking van de wijze, waarop verschillende groote Meesters hetzelfde onderwerp hebben behandeld, een eigenaardig en leerzaam genot verschaft. Wilt gij het beproeven? Plaats u dan eens achtereenvolgends voor de Heilige Familiën van Sebastiaan del Piombo, van Parmigianino,

{==110==} {>>pagina-aanduiding<<}
van Giuglio Romano! Ik verwed honderd tegen één, dat gij aan die van den laatste de voorkeur geeft, die ge bij den eersten aanblik voor een Raphaël zoudt aanzien, kwam u dat speelziek katjen, dat daar zoo grillig en toch zoo geestig is neêrgeworpen, niet een weinig apokryf voor! Ook de Madonnaas van Solario en Coreggio zouden met vrucht tegenover elkander gesteld kunnen worden. Minder is dit het geval met de Portretten van del Piombo, del Sarto, Bellini en Parmigianino: want Paus Paus Alexander Farnese, de Hertog van Urbino, een nameloze Monnik, de waereldontdekker Columbus en het Meisjen van den schilder, loopen wat ál te ver uit elkander. Na nog een blik op het verrukkelijke Landschap van Claude Lorrain, dat ons bij Rome verplaatst in de nabijheid der bron Egeria; een tweeden op de schoone Kruisafneming van Benvenuto da Garofalo, die aan de droefheid der drie weenende Mariaas al zijn genie ten koste heeft gelegd; een laatsten op den hartverheffenden Beschermengel van Domenichino! Voorwaar dit diepzinnig zinnebeeld besluit waardiglijk de reeks dezer Meesterstukken. Hoe angstig en toch hoe vertrouwend tevens schuilt die ziel, die de verzoekingen der waereld ontvlucht, onder de blanke vleugelen van dien Bode des Vredes, een dergenen, ‘die uitgezonden worden om den wille van hen die de zaligheid zullen beërven’! Met hoeveel blijdschap en kracht neemt Gods Engel de zwakheid in zijne hoede; hoe ernstig en met wat onbeschrijfelijke zaligheid in het oog, wijst hij naar boven, waar Christus is, de Overste Leidsman ter zege! Het bevallige landschap, de trotsche gebouwen in 't verschiet, alles vormt met de bezielde figuren een uitnemend gelukkig Geheel.
De Schilderijen van den Prins van Salerno, die in eene afzonderlijke Zaal zijn opgehangen, zijn grootendeels van hooge waarde, zooals de H. Maagd van Guido Reni, de vier Landschappen van Salvator Rosa, de Portretten van Miereveldt en van Dijck; maar worden toch door de laatstbeschouwde capi d'opera in de schaduw gesteld. Wie, na zooveel schoons gezien te hebben, nog frisch genoeg is om zich in antiquarische navorschingen te verdiepen, kan zich, in vier volgende Zalen,

{==111==} {>>pagina-aanduiding<<}
verlustigen in het onderzoek van een drieduizendtal oude Papyrus-rollen. Toen men ze te Herkulanum vond, hield men ze eerst voor brokken verkoold hout. Intusschen waren ze door 't vuur veeleer bewaard dan vernield, ofschoon de verzengde toestand, waarin ze verkeerden, de ontcijfering hoogst moeielijk maakte. Toch overwon Pater Antonio Piaggi, door zijne onvermoeibare vlijt, alle bezwaren, en zoo weten wij dan nu, dat onder de 500 rollen die hij losgewikkeld en ontcijferd heeft, wij hier niet-onbelangrijke handschriften van Philodemus, meestal wijsgeerige vertoogen over Zedekunde en Rhetorika en een uitbreid Latijnsch Gedicht, de Oorlog tusschen Caesar en Markus-Antonius, waarschijnlijk door zekeren Rabirius vervaardigd, voor oogen hebben. - Ook de Bibliotheek, die 200,000 deelen telt, waaronder 4000 zoogenaamde inkunabelen en 3000 handschriften, verdient zijne plaats in dit uitgebreide Paleis van Kunsten en Wetenschappen. Drie codices van de Divina Commedia, met charakteristieke miniaturen opgeluisterd, zijn wel in staat om mij, nederigen nazanger van dat oorspronkelijkste en diepzinnigste aller gedichten, de handen gretig te doen uitstrekken. Maar daar komt de Custos ons ten tweeden male beleefdelijk herinneren, dat de tijd verstreken is. Blijmoedig betalen we ons tantum, en weinige oogenblikken later vinden we, in het prachtige Caffé di Europa, gelegenheid om aan een ‘wel voorzienen disch’ onzen uitwendigen mensch te versterken, die, bij al het genot dat de inwendige smaakte, toch geen afstand heeft gedaan van zijne rechten.







{==112==} {>>pagina-aanduiding<<}

Ve Hoofdstuk.

Een ongeluk en een verzuim. - Motiven. - Naar den Vesuvius. - Berg-opwaards. - Wandeling door den krater. - Campania à Vol d'Oiseau. - Berg-afwaards. - De kluizenaar. - Terug naar Napels.

Napels, 14 Mei.

Twee dingen vergeeft men een reiziger nooit: vooreerst, dat hij te Rome was zonder den Paus te zien; ten tweede, dat hij Napels bezocht zonder den Vesuvius te beklimmen. Het eerste kan een ongeluk zijn, dat hem tegen wil en dank is overkomen, b.v. omdat ‘de Heilige Vader’ juist eenige weken zijne kamer hield, of wel (zoo als in 49) voor een maand of acht in Gaëta logeerde. Het tweede daarentegen, is eene nalatigheid, waarvoor hij zich had kunnen wachten: want zoo het waar is, dat hij daartoe gezonde ledematen en goed weêr behoefde, het is niet minder waar, dat hij zonder de eenen hier niet had moeten komen en zonder het andere niet had moeten gaan. Ons ontbrak het, door 's Heeren goedheid, aan geen van beide, en zoo bestond er dan ook voor ons hoegenaamd geen reden, om bij de terugkomst in het Vaderland ons bloot te stellen aan de formeele beschuldiging van een onverschoonlijk verzuim. Toch is het er verre van daan, dat ik

{==113==} {>>pagina-aanduiding<<}
Campaniaas schoonen Vulkaan alleen uit schaamte [δἴ αἰσχύνην] wilde bezoeken: immers had het Museo Bourbonico de levendigste begeerte in mij opgewekt om Pompeji te zien? En hoe zou ik de Doodenstad, die mummie onder de steden, kunnen begrijpen, zonder voorafgegane kennismaking met dien verwonderlijken Vuurberg, die, inderdaad behoudend waar hij enkel vernielend scheen, haar nu reeds achttien eeuwen, tot verbazing der nakomelingschap, met zijne asch heeft gebalsemd? Bovendien, ook afgezien van zijne betrekking tot Pompeji en die andere overdolven steden, is immers die Vesuvius der bezichtiging overwaardig? Vraag het den Napolitaan, en gij zult bevinden, dat ‘La Montagna,’ zooals hij zich uitdrukt, ‘meer bemind dan gevreesd, zijn lust en zijn glorie is,’ want: ‘wanneer zij hare stem verheft, dan schudt de aarde en de geheele waereld gewaagt er van, en is zij rustig, dan is zij milddadig en vrijgevig.’ Zij is méér dan ‘de rijkste dekoratie van zijn schoon amphitheater’ *): zij is het gezegend broodhuis van honderde zijner kinderen. Als eene onuitputtelijke steenbakkerij, die de tooverstaf der Natuur uit de zee heeft doen opduiken, levert zij hem uit haren schoot het plaveisel voor zijne straten; uit hare lava schieten niet slechts de schitterendste bloemen omhoog, maar ook de weelderigste vruchtboomen, de edele wijnstok vooral, uit wiens druif hij de beroemde lacrymae Christi perst; uit hare scoriën of slakken, vaak van het levendigste azuur of oranje, vervaardigt hij kostbare sieraden en snuisterijen; ja, tot zelfs uit hare asch toe, hoe verderfelijk ook als zij 
gloeiend nederstuift, weet hij naderhand overvloedig voordeel te trekken, want hij bemest er zijne akkers mede. En moge de Vesuvius ook al niet meer dan een heuvel zijn in vergelijking van den Etna en de Piek van Teneriffe, ja, een molshoop in vergelijking van den Cotopaxi, toch is er misschien geen vulkaan, die zoo beroemd en bezocht is als deze, geen die merkwaardiger is voor den Historiekenner door de geschiedkundige herinneringen, die aan zijnen naam zijn verbonden, of die in hooger mate de aandacht der Natuurvorschers tot zich heeft getrokken; geen die meer licht

{==114==} {>>pagina-aanduiding<<}
verspreid heeft over de formatie der plutonische gronden, en de Mineralogie met meer kristalsoorten en -vormen verrijkt heeft. Om niet te zeggen (wat nochtans bij een alledaagsch reiziger als ik, geenszins het laatste in aanmerking behoeft te komen) dat de top van den Vesuvius het uitzicht geeft op een der verrukkelijkste Panoramaas van geheel Europa!
Wij zouden dus den Vesuvius, en nog heden, beklimmen. In vroeger jaren was het mode, des avonds te tien ure uit Napels te vertrekken, den vulkaan met fakkellicht te bestijgen en er de zon te zien opgaan. Tegenwoordig is dit gebruik bijna geheel in verval geraakt, waarschijnlijk om de eenvoudige reden, dat de Apennijnen, die ten Oosten den gezichtseinder begrenzen, het gewenschte natuurgenot bederven, daar de ‘blonde God der dagen’ niet zichtbaar wordt eer hij op hunne toppen staat, dat is, prozaïesch gesproken, eer het klaarlichte dag is geworden. Wij besloten ons eene vermoeiende teleurstelling te besparen en verlieten Napels te acht ure in den morgen en wel op de meest gewone wijze, in een rijtuig met vier paarden, dat ons in anderhalf uur, over Portici, naar Resina bracht. Nadat wij hier een vijfden klepper voor den wagen hadden doen spannen en uit een twaalftal kandidaten, dat met vrij wat rumoerigheid zijne goede diensten aanbood, een paar betrouwbare gidsen hadden uitgekozen, ging het nu door de regione piedimonte langzaam berg-opwaards. De weg was niet zeer steil en liep aanvankelijk door vruchtbare streken, overal beplant met vijgen en wijnstokken, die, naar landsgebruik langs olmboomen opgeleid, de slingerende ranken als zoovele bladerfestoenen van den eenen stam naar den anderen uitstrekken, en aldus de vreemdsoortigste maar tevens schilderachtigste boschaadjen vormen, die een Noordsche Pelgrim zich denken kan. Allengskens evenwel begon het oord van gedaante te veranderen, en bewogen wij ons tusschen akkervelden, die slechts gedeeltelijk meer bebouwd, gedeeltelijk door de lava bedekt waren, die dààr de natuur in het hart heeft gegrepen en, bij treffende tegenstelling, het beeld der verwoesting overbracht en achterliet te midden van haren heerlijksten bloei. Na omstreeks twee uren geklommen te hebben, bereikten wij den uitersten grens

{==115==} {>>pagina-aanduiding<<}
der bebouwde streek, den zoogenaamden Piano delle ginestre, vroeger een boomrijke vlakte, thands niets dan een barre wildernis. Dicht in hare nabijheid evenwel verrijzen twee vriendelijke gebouwen, die ge met te meer welgevallen begroet, naarmate gij ze, op dit punt vooral, te minder had verwacht. Het eene is een Kluizenaarswoning, die bij de spelonk van St. Antonius vergeleken, een paleis mag heeten: want behalven een paar ruime vertrekken voor den Hermiet, waarvan het eene tevens tot gelagkamer der reizigers dient, bevat zij een Kapel en een stalling, in welke laatste onze dampende paarden terstond de noodige verpleging vonden. Na voorloopige kennismaking met den beleefden Pater, klommen wij te voet den bergrug een weinig hooger op tot aan het tweede gebouw, een kolossale Sterrenwacht, die hier voor twaalf jaren gesticht werd, den naam draagt van Osservatorio meteorologico Vesuviano, maar tevens tot een lustverblijf der Koninklijke Familie is ingericht. Hier liet ik mijne reisgezellinnen achter, die zich, boven op het steenen balkon, in de schaduw nedervlijden, waar een korf met geurige oranjes en een uitnemende teleskoop al het mogelijke zouden doen om haar voor mijne afwezigheid schadeloos te stellen. Ik beklom den koolzwarten hit, die mij beneden geduldig stond te wachten, en binnen weinige oogenblikken zette' ik, van mijne beide gidsen vergezeld, door de regione scoperta den tocht over den vuurberg voort. Eerst hier, in het eigenlijk gebied van den Vesuvius, begon ik eenig denkbeeld te krijgen van de eigenaardige bezwaren, die aan deze pelgrimaadje verbonden zijn. Het is waar, toen ik mij herinnerde wat men mij van eene bestijging van den Montblanc zooal verteld had, scheen mijne onderneming mij niet meer dan kinderspel, want in plaats van de felle koude, die dáár den reiziger de longen pijnigt en het gelaat ontvelt, ademde ik hier een frissche berglucht in, die den zonnegloed 
weldadig temperde; geen knagende koortshette maar een verhoogd gevoel van levenslust en levenskracht doortintelde mijn gebeente; geen gletschers of crévasses of waggelende ijsklompen of aanrollende sneeuwlawinen belemmerden mijn voortgang; en schoon het pad, tusschen allerlei kloven en diepten, soms

{==116==} {>>pagina-aanduiding<<}
vrij wonderlijk op en neêr hotste over de puntige rotsen, klauterde mijn trouwe hit met de vlugheid van een kat en toch tevens zoo vrolijk en rustig voort, dat de halve mijl afstands van de Sterrenwacht tot den Atrio del' Cavallo mij niet langer dan een paar minuten scheen geduurd te hebben. Intusschen zou het moeielijkste gedeelte van den tocht nog pas beginnen, want bijna loodrecht stond thands de aschkegel vóór mij, die een derde van den gantschen Berg uitmaakt; en langs die ongebaande steilte moest het nu door gruis en sintels naar boven! Ik sprong uit den zadel, want paard noch muildier is van hier af meer bruikbaar, en hield een oogenblik pauze om het terrein te verkennen, waar ik mij bevond. Ontzettende aanblik! Ééne groote, graauwe, gedaanteloze lavawoestijn omringde mij van alle kanten, zoo ver ik zien kon: één wilde chaos, maar verstijfd, versteend in de bedriegelijke rust, die op zoo menige worsteling volgde. Vuurstroomen die niet meer vloeien, vuurkolen die niet meer branden, heuvels zonder vastigheid, als met reuzenhand door en op elkander geworpen, velden en valleien, naakt en sprakeloos alom: geen vriendelijk dak, geen bloem, geen vogel, geen grasjen, geen mug zelfs! Voorwaar, hier is de eenzaamheid verlatenheid, en het rijk der natuur een gebied des doods! Onwillekeurig herinnerde ik mij De Kanters verzen uit The mourning Bride van Congreve:

‘Reik mij uw hand, en spreek, dat ik uw stem 
Verneem' - uw stem - o spoedig! want de weêrgalm 
Der mijne zelfs jaagt mij hier siddring aan!’ 


Mijn wensch werd onverwachts vervuld: een luid en vrolijk gerucht van stemmen in de verte deed mij het hoofd verrast omwenden. Een zestal breedgeschouderde Napolitanen, die mij met mijne twee gidsen den berg hadden zien opgaan, waren ons gevolgd en hadden ons weldra ingehaald. Met welk doel bleek terstond, toen zij met sterke kleuren de onmogelijkheid afschetsten om de bestijging te voet voort te zetten en eindigden met den voorslag, om mij in een draagstoel naar boven te voeren. Dit scheen mij al zoo gemakkelijk als zelf, zij het

{==117==} {>>pagina-aanduiding<<}
dan ook met behulp van twee stevige stokken, waarvan ik mij te Resina voorzien had, of de vuist geklemd in den gordel van een gids, hijgend opwaards te worstelen door de asch en vulkanische steenen, waarin de ongeoefende voeten bij elken stap weêr naar beneden glijden. De staven werden door de ringen geschoven, ik beklom mijn matten zetel, en - waggelend ging het naar boven. Elke vijf minuten moesten mijne dragers,
‘Spijt breede borst en stalen spieren’,
een oogenblik verpoozen. Eenmaal wierp ik een blik naar beneden, maar de ontzettende diepte deed mij duizelen, en ik begreep, dat ‘niet omzien’ ook hier des pelgrims leuze moet zijn, wil hij het voorgestelde doel niet missen. Een sterke, steeds toenemende zwavellucht verkondigde ons eerlang, dat wij dat doel meer en meer naderden, en na twee volle uren zwoegens hadden wij inderdaad den top van den Berg bereikt. Hier verlieten mij de dragers, en ik volgde mijne gidsen naar den krater. Deze neemt, zoo als men weet, meestal den top des vulkaans in en vormt een zoogenaamd keteldal, eene ware Hinnomsvallei, die hier op den Vesuvius een omtrek heeft van niet minder dan 5624 voeten *). Nog op de helft der voorgaande eeuw had deze reusachtige trechter een diepte van twee honderd voeten, waarin men niet zonder moeite afdaalde; sedert werd hij allengskens met lava gevuld, die nu tot aan den rand is opgehoopt. Intusschen is de akelige stilte en onbewegelijkheid der steenwoestijnen daar beneden, hier in de hoogte verdwenen, waar de verwoesting althands teekenen van leven en werkzaamheid vertoont en eene stem bezit. De bodem van het keteldal is, in weêrwil van de hem bedekkende massa, hier nog altijd, gelijk bij elken vulkaan, aan onophoudelijke gedaante-verandering onderhevig; want niet alleen is hij doorgroefd en doorboord door ontelbare dampende kloven en kleine kokende vuurkolken, die zich beurtelings openen en sluiten; maar hij daalt en rijst ook in

{==118==} {>>pagina-aanduiding<<}
gestadige afwisseling, nu hol dan bolvormig; nu eens, in krakenden barensnood, slakkenheuvels en uitwerpingskegels uit de diepte te voorschijn persend, die hoog boven den kraterrand uitsteken en voor een tijd den oppersten bergvorm bepalen, dan wederom, bij eene nieuwe losbarsting, die miniatuur-vuurbergen verschuivende, herscheppende of plotseling weêr verslindende, gelijk Saturnus zijne kinderen. Met eene gewaarwording, die zich niet beschrijven laat, wandelde ik door dien wonderbaarlijken doolhof, waar ik geen drie minuten op denzelfden plek kon blijven staan, want de grond was zóó heet, dat hij mijne schoenzolen schroeide en in een oogenblik de eieren gaar roosterde, die wij mede hadden genomen. Welk eene gedachte! de bodem die mij droeg, was niet meer dan een brooze korst, gevormd uit lava, scoriën, zand, asch en andere vulkanische stoffen, en hing als een gespleten gewelf over de rookende vuurkolk. Toch was er geen zweem van angst in mijn binnenste: integendeel, het was of een onweêrstaanbaar verlangen mij voorttrok naar den zoom van die geheimzinnige diepte. De gids omgordde mij met zijn leêren riem, en daaraan door hem vastgehouden, boog ik mij voorover en wierp een blik naar beneden. Dien blik vergeet ik nooit. Loodrecht naar binnen vallende wanden, met de gloeiendste kleuren, rood en geel beschilderd; een bodemloze afgrond, waaruit een verstikkende zwaveldamp in dwarrelende wolken naar boven sloeg, en diep, diep, daaronder, door dien graauwen rooksluier heen, een ‘darkness visible’ *), een flikkering van vuur, snel als dat des bliksems,

{==119==} {>>pagina-aanduiding<<}
in ééne sekonde verschenen en verdwenen en door nog dichter zwaveldamp gevolgd; en onder dat alles het gedreun als van een verren onderaardschen donder, van een gekletter als van hagelsteenen vergezeld - voorwaar, dát mocht ‘schrikkelijkverheven’ heeten; dát maakte de dwaling der Heidenen begrijpelijk, die in de vuurkolk der vulkanen het voorportaal der Helle plaatsten; dát, boven alles, verkondigde, tegenover de nietigheid van het schepsel, de grootheid des Scheppers met zieldoorschuddende kracht! ‘N'est pas athéiste qui veut,’ zegt een diepzinnige spreuk. Zij moet allereerst gedacht zijn op een plek als deze: want zoo ergends, dan is het te midden van zúlke wonderen, dat de behoefte aan geloof in een Almachtige Oorzaak aller dingen tot zijn volle recht komt!
Een der eerste vragen, die na den blik in de ontzachlijke vuurkolk gewoonlijk bij den reiziger opkomen, is wel die: ‘Wat er toch in het hart der aarde zoo hevig mag branden?’ En voorzeker zou hij u met ongeloovige verbazing aanstaren, zoo gij hem daarop kortweg ten andwoord gaaft: ‘Niets!’ Toch is het zoo. De stelling der latere Geologen: ‘In de vulkanen wordt niet verteerd maar voortgebracht,’ hoe paradox zij den oningewijden ook klinke, bevat de zuivere waarheid. De beroemde Alexander von Humboldt *) heeft, na veeljarig onderzoek en studie, overtuigend aangetoond, hoe grootelijks men mistast, wanneer men veronderstelt, dat er noodwendig in de vulkanen zekere stoffen aanwezig moeten zijn, waardoor het vuur gevoed wordt, hetzij dan aardpek of ijzerkies of steenkolen of eenige ontvlambare zelfstandigheid hoe-
{==120==} {>>pagina-aanduiding<<}
genaamd. Volgends hem moet de oorzaak eener zoo algemeene, zoo diepe en zoo uitgebreide werkzaamheid als die der vulkanen, gezocht worden in de op alle breedtegraden met de diepte toenemende gloeihitte, waardoor het indringende water veranderd wordt in veêrkrachtige dampen, die de in gesmolten toestand verkeerende aardlagen opheffen en voortschuiven door spleten en gangen, tot zij, op eene of andere plaats, zich met geweld een uitweg banen en ontsnappen. Alzoo ontstaan slechts dáár vulkanen, waar gemeenschap bestaat tusschen het in- en het uitwendige onzer Planeet; en zijn die vulkanen, wèl beschouwd, niets anders dan bronnen van aardachtige zelfstandigheden, vloeibare mengsels van verzuurde metalen, loogen en aarden, die, 
eenmaal op gemelde wijze uitgeperst uit den splijtenden berg, tot lavastroomen verstijven.
Schoon er een gure wind opstak en de zwaveldamp mij bij dicht opeenvolgende vlagen in het aangezicht woei, was het uiterlijke van den vulkaan steeds kalm en rustig. Evenwel, de rust van een vuurberg is onbetrouwbaarder dan die van een slapenden leeuw. Jaren achter elkander, ja eeuwen soms, kan de werking van het binnenste der aarde tegen de oppervlakte schijnbaar zijn afgebroken, maar waar de diepe haard in voortdurende korrespondentie met den dampkring is gebleven, daar openbaart zich die werking soms plotseling op nieuw met ongetemde kracht. Plinius en Strabo spreken van de uitbarstingen van den Vesuvius als van oude, halfvergeten overleveringen. Ten tijde van Augustus was zijn top met wijnstokken en vruchtboomen gekroond en veel lager dan tegenwoordig. Hij bevatte' toen een spelonk, zóó groot, dat zeventig gladiatoren, met Spartacus aan 't hoofd, er zich konden verschuilen: Claudius Pulcher hield er hen belegerd, maar de dappere bende bedroog zijne waakzaamheid, ontsnapte aan de tegenovergestelde zijde van de bergkloof, viel den vijand in de lenden en dreef hem op de vlucht. Zelfs in Neroos dagen hield men den Vesuvius voor een uitgedoofden vulkaan, en tot op de losbarsting die Pompeji overdolf, had hij al het aanzien van een solfaterra verloren. Over het algemeen schij-
{==121==} {>>pagina-aanduiding<<}
nen er geene bepaalde kenmerken eener aanstaande ontploffing te bestaan. Eene gelijkmatige uitdamping, die van verre den bergtop als met een neêrgolvende rookpluim versiert, wordt als een teeken van voortdurende veiligheid beschouwd: maar heft die veder zich rechtstandig naar boven, van roode vlammen doorflikkerd, om daarop plotseling te verdwijnen, dan is het gevaar niet verre. De berg begint te kraken; luid en luider rolt de onderaardsche donder; uren in den omtrek beeft de grond; tot plotseling de uitbarsting plaats grijpt. Dat moet een schouwspel opleveren, vreesselijker en prachtiger tevens dan zich laat uitspreken. Men verbeelde zich, 
zoo men het vermag, die kokende lava, aan alle kanten losbarstende uit de gespleten zijden van den vulkaan, en nu, in donkergloeiende stroomen van trachyt, pyroxen en glasachtige obsidaan, bandvormig naar beneden kronkelende. Langzaam maar zeker vervolgt zij haren loop tot aan den voet van het gebergte, ja soms tot aan de zee, wier golven met ontzetting het strand verlaten, waar de lava zich ongehinderd tot kleine voorgebergten ophoopt. Schoon de geringste hinderpaal in staat is hare gaandewegs taaier wordende massa gedurende eenige oogenblikken te weêrhouden, te verdeelen en van richting te doen veranderen, toch spot zij met elken tegenstand en komt zij weldra alle beletselen te boven. Zijn het steenhoopen die haar in hare vaart willen stuiten, zij wrikt ze los en rukt ze mede, of perst hen zoo lang tot zij van één scheuren en haar den doortocht laten. Zijn het hoven of bosschen, zij kruipt als een monsterslang tegen de stammen op, en ziet! het loof verdort, de takken vatten vuur en het brandende geboomte stort krakend neêr. Zijn het huizen of kerken, zij omcingelt ze van alle kanten, klimt hunne muren over en begraaft ze onder hare altijd aangroeiende golven. Hier en daar ontmoeten die vurige beeken elkander in de valleien: dan vereenigen zij zich en breiden zich uit tot rivieren en vullen groote bekkens, waarin zij langzamerhand, soms eerst na vele maanden, tot op elkaâr geschoven lagen verstijven, die eindelijk zoo hard als marmer worden. Maar boven op den top van den berg is middelerwijl een tooneel te aanschouwen, niet minder grootsch

{==122==} {>>pagina-aanduiding<<}
en ontzettend. Daar spelen roode gloedwolken en lichtblaauwe vlammen, hetzij dan werkelijke vlammen van brandend waterstofgas, hetzij dan slechts schijnvlammen, weêrkaatsingen van het licht uit de diepte in die waterdampen, die daar al dwarrelend uit de kolk verrijzen, de ontzachelijke rook- en vuurkolom volgende, wier vlucht soms (gelijk ten jare 1779) eene hoogte bereikt van meer dan zes duizend voeten boven de oppervlakte van den krater. Met akelig gefluit ploffen de opgeslingerde steenen en gruizelen uit de hoogte neder. De zoogenaamde slakken en rapilli (de eersten, afgekoelde lava, die in klompen van allerlei grootte en gewicht uit elkander is gespat; de anderen, kleine, verbrokkelde stukjens van dezelfde stof) bezaaien de omliggende landstreek heinde en verre, in zoo grooten getale, dat zij, indien ze op elkander gestapeld konden worden, een berg zouden vormen, ten minste viermalen zoo groot als de Vesuvius-zelf. Menigmaal heeft er bovendien bij de uitbarsting nog eene zonderlinge metereologische werking plaats, door Humboldt een Vulkaniesch Onweêr genoemd. De tot wolken afgekoelde waterdampen pakken zich samen rondom de asch- en vuurzuil en verhoogen de elektrische spanning dermate, dat zij zich eindelijk ontlaadt. Nu schieten er hoekige bliksemstralen uit den rook naar beneden, die in staat zijn eene gantsche ossendrift te dooden; en twee verschillende donders, de één in het ingewand van den krakenden berg, de andere hoog boven zijn krater in den schoot van het vulkaniesch onweder, zijn duidelijk te onderscheiden. Eindelijk heeft de uitbarsting haar einde bereikt, zoo als door het laatste verschijnsel, de vernielende asch, wordt aangeduid. Die asch, tuf-asch, drooge, tot stof overgegane lava, lichtgrijs of wit van kleur, vloeit niet alleen (zoo als in 1822) hier en daar gelijk eene dampende heetwaterbron uit 
de zijspleten van den berg naar beneden, maar stuift ook lijnrecht uit den krater naar boven en verdonkert, bij wijze van stortregen, somtijds (zoo als in 1839) de zon drie dagen achteréén. De jongere Plinius, in zijn bekend schrijven aan Cornelius Tacitus, vergelijkt dit verschijnsel bij de gedaante van een hoogen pijnboom, die als 't ware de verderflijke

{==123==} {>>pagina-aanduiding<<}
aschwolken uit zijne takken schudde' (1). Naderhand moge die asch den bodem vruchtbaar maken, aanvankelijk is zij allerschadelijkst voor de druiven en olijven in den omtrek, ja allergevaarlijkst voor de Campanische steden en dorpen, zoo als Pompeji kan getuigen, dat er onder begraven werd. De wind draagt haar soms tot op verbazenden afstand voort, zoodat zij bij de uitbarsting van 't jaar 79, als men de oude schrijvers gelooven mag, tot in Egypte en Syrië, in 472 tot Konstantinopel, in 1631 tot Sardinië overwoei.
Intusschen was er ditmaal van al die verwoestende werkingen der vulkanische krachten niets te bespeuren; zoo dat ik, door de gelijkmatige zwaveluitwaassemingen heen, rustig voortwandelde naar den kraterzoom, gewoonlijk het minst veranderlijk gedeelte van den vulkaan. Daar stond ik nu op den noordelijken, dat is: hoogsten rand, la Rocca del Palo, eene opeenstapeling van vaste trachyt-achtige lavalagen, ruim 3900 voeten boven de oppervlakte van den oceaan, uit wiens schoot de Vesuvius eenmaal, wie weet voor hoe vele eeuwen? even als de Parthenopeesche heuvelen, plotseling werd opgeheven. Hartverheffend schoon was het onmetelijk vergezicht, dat ik van hier genoot. Aan de westelijke berghelling - ééne enkele bloeiende gaarde, vol wijnstokken en oranjebosschen en amandelboomen. Onder mij - op geringen afstand van elkander, Resina, Portici en Napels; eene onafzienbare vlakte van land en water, waarvan de spiegelgladde Golf, gelijst in haren krans van stedekens en dorpen, nu slechts een klein gedeelte uitmaakte. Rechts - de eilanden Procida en Ischia, ja, tot Ponza toe, als een verre lusthof dobberende op de Tyrrhenische zee. Linksch - de Italiaansche kusten, versmeltende in den horizont. Achter mij - de blaauwe toppen der Apennijnen en, gantsch in mijne nabijheid, de kale rotsmuur

{==124==} {>>pagina-aanduiding<<}
di Somma, die vroeger één enkelen berg met den Vesuvius vormde, maar tegenwoordig door diepe dalen van hem gescheiden is. Eindelijk boven mij, wáár ik zag, een hemel, zóó rein, zóó wolkeloos, zóó doortinteld van licht, zóó donker blaauw en tegelijk zoo diep en doorzichtig,

‘That God alone was to be seen in heaven.’ 
[Dat heel de hemel enkel Godheid scheen]. 


Neen, zulke natuurverschijnselen kunnen niet beschreven noch geschilderd worden! Het potlood glipt u uit de hand en uwe lippen verstommen. Gij erkent het met allen die het getuigden (en wie getuigden het niet?) dat dit gezicht-alleen de reis naar Italië waard is, en met een stillen traan van verrukking dankt gij den God uws levens, die u dezen aanblik heeft vergund vóór uw sterven!
Eindelijk, schoon nog altijd onverzadigd van de aanschouwing, eindelijk werd het tijd om weêr af te klimmen, want bijna twee uren waren hier als zoo vele oogenblikken omgevlogen. Ik zag rond naar mijne Napolitaansche dragers, maar de gidsen beduidden mij, dat zij terstond waren teruggekeerd, en dat ik nu te voet, met hulp van mijn dubbelen staf, naar beneden moest. Zoo gezegd, zoo gedaan: in snelle vaart, waarvan ik nu en dan hijgend verpoosde, doornat van het zweet, dikwerf tot ver over de enkelen wadend door gruis en lavabrokken, daalde ik den steilen aschkegel af, tot aan het punt, waar ik vroeger den draagstoel bestegen had. Daar ook mijn hit verdwenen was, schoot mij niets over dan mijne leidslieden verder voorzichtig te volgen over de hobbelige wegen, tot wij den vormelozen doolhof van lavarotsen achter den rug hadden en het gebaande pad hervonden, dat tot de Sterrenwacht leidt. Hier vond ik mijne reisgezellinnen terug, die mij het beloofde bezoek aan den Hermiet herinnerden. Hij was een aardig man, die zijne gastvrijheid niet al te duur liet betalen, en alzoo gunstig afstak tegen zijn voorganger, wien Valery voor een verkapten herbergier en nog wat ergers hield. Wij bezichtigden zijne bidkapel, proefden van zijne lacrymae Christi

{==125==} {>>pagina-aanduiding<<}
en kochten hem een paar doosjens mineralen af. Vóór ons vertrek schreven wij onze namen in zijn vreemdelingboek, een ware staalkaart van gerijmde en ongerijmde dwaasheden in allerlei talen, meest lofredenen op het ‘Hemelsch Zuiden’, maar soms ook variaties op het thema van den vaderlandslievenden onbekende, die in het Album op den Simplon neêrschreef: ‘Daar is toch maar één Amsterdam!’







{==126==} {>>pagina-aanduiding<<}

VIe Hoofdstuk.

Eerste indruk van Pompeji. - Haar ondergang en hare opdelving. - Hoe zag een Romeinsch huis er uit? - Woningen voor levenden en dooden. - Het forum met de voornaamste gebouwen en tempels. - Herkulanum. - Oranjes van de boomen.

Napels, 15 Mei.

Heden heb ik Pompeji gezien! Vele uren achtereen heb ik hare straten en markten doorwandeld, hare huizen en tempels en theaters doorzocht, en het was mij al dien tijd, alsof ik wakend droomde; ja, nog, terwijl ik deze bladzijde schrijf, verkeer ik onder den indruk van het onvergetelijk Visioen: want hoe anders zal ik het noemen? 't Is waar, wij allen hebben wel eens zitten mijmeren tusschen de vormeloze ruïnen van een of ander oud Ridderkasteel, bij een gebroken tempelzuil of een bemoschte architraaf: maar hoe verschillen de gewaarwordingen, die men dáár ondervindt van wat er bij het zien dezer Doodenstad in ons omgaat! Eigenlijk moest ik dien naam van Doodenstad hier niet gebruiken; want hij geeft de stemming niet weêr, waarin Pompeji ons brengt. Immers, dit juist is het eigenaardige dier stemming, dat zij niets heeft van het somber gevoel van vergankelijkheid, waaronder wij gebukt

{==127==} {>>pagina-aanduiding<<}
gaan bij elken puinhoop, door den tijd gevormd; dat zij, integendeel, kracht en blijmoedigheid schept uit een verhoogd besef van de onverderfelijke kracht van den menschelijken geest, die zijn stempel achterlaat op al zijn werken. Gij doorwandelt eene Romeinsche Stad, die zich nog in den zelfden toestand bevindt als op den dag toen zij levend begraven werd, en u dus een sprekend beeld van de zeden en gewoonten, van het Huisselijk, Godsdienstig en Openbare leven der Oude Romeinen voor oogen houdt. Gelijk ‘de schoone slaapster in het bosch,’ is Pompeji - de éénige onveranderd geblevene van al hare tijdgenooten! - als op de aanraking eener tooverroede uit eene sluimering van achttien eeuwen ontwaakt en langzaam uit haar donker bed verrezen; hier en daar, het zij zoo! de likteekenen dragende van een plotselinge verwoesting, maar geene merken des vervals, maar geen enkelen rimpel des ouderdoms! Inderdaad, het komt u voor, als ware deze Stad eerst sedert weinige dagen door hare bevolking verlaten; en in uwe tegenwoordige stemming zou het u niet de minste verwondering baren, wanneer gij de weggevluchte Pompejanen door al de vijf poorten tegelijk op eenmaal tot die woningen zaagt wederkeeren, die nog, na zooveel honderde jaren, van oogenblik tot oogenblik hunne oude meesters schijnen te wachten. Of staan de namen der eigenaars niet nog altijd naast de deurposten in zwarte of roode letters te lezen? Dragen de winkels niet nog hunne opschriften en zinnebeelden? Hebben de kleuren der frescoos aan de binnenwanden der kamers iets in het minste van hare frischheid verloren? Blinkt uit den bontgeplaveiden vloer het oude: salve! den binnentredende niet nog even gastvrij tegen? Moet de Offerdienst niet voltooid, waartoe de aanstalten juist gemaakt waren? moet het Amphitheater het zwaardgevecht en de dierenjacht niet aanschouwen, die nog tegen den volgenden dag aan de Herkulanische poort staan 
aangekondigd? en verbeidt de Venus-Tempel niet nog immer de hand, die juist de ontbrekende pilaren in het heiligdom zou gaan oprichten en het verzakte altaar weêr waterpas zetten? Alles wat gij ziet, verhoogt de illusie, die eeuwen tot uren doet inkrimpen: tot de sporen der wagenwielen toe, die in de straten zijn uitgesleten, en de

{==128==} {>>pagina-aanduiding<<}
halfvoltooide figuren, die een of andere dartele knaap op gindschen muur of kolom heeft neêrgekrabbeld! En vindt gij de woningen ongedekt en ledig, uwe verbeelding bouwt wonder snel de daken weêr op en voert op vlugge vleugelen heel den geroofden schat van meubelen en huisraad en sieraden terug, die niet in het Museum der Studj, maar hier behooren. Zóó staat dan de lang verloren gewaande vóór u, zoo als de voorgeslachten haar hebben gekend, wel zonder de trotsche gedenkstukken van eene waereldstad als Rome, maar in al de lieflijke schoonheid eener bloeiende Provinciestad. Want dát was Pompeji inderdaad. Naar het oude volksgeloof, even als Herkulanum, door Herkules gesticht, achtereenvolgends door Hetruriërs, Pelasgers, Oskers, Samnieten en Romeinen bewoond, onder Nero en Augustus tot den rang eener aanzienlijke koopstad opgeklommen, was zij, met hare ruime haven en bedrijvige riviervaart, het handelsmagazijn van Nola, Acerra en Nocera, de roem van Campania, het lustverblijf van een Cicero, een Phedrus, een Seneka, en wie er verder roemrijkst onder de Romeinen leefden, tot op het jaar 79 onzer Christelijke Tijdrekening. In die dagen scheen het vuur van den Vesuvius uitgedoofd, de volkeren verkeerden in de grootste gerustheid en spraken van de aâloude uitbarstingen als van onzekere overleveringen uit den voortijd, toen plotseling op den 23sten Augustus de Vulkaan zich opende, de omstreken straks met asch, schrik en verwoesting overdekte, Herkulanum, Pompeji, Stabies (eigenlijk Stabiae, het tegenwoordige Castellamare) en de omliggende dorpen bedolf, de zeekust van ligging en gedaante veranderde, de rivier de Sarnus haar vroegeren loop deed verliezen, met één woord, het gelaat van geheel Campania herschiep. Plinius, de beroemde Natuurkundige, die toen juist over de Romeinsche vloot bevel voerde, spoedde zich van Misenum naar 
Stabies, om het ongewone natuurverschijnsel van nabij te beschouwen en werd er door de vliegende asch verstikt. Zijn neef, Plinius de jongere, die in zijne reeds vroeger vermelde brieven aan Tacitus (Lib. VI, Cap. 16 en 20) den dood van zijn heldhaftigen naamgenoot verhaalt, geeft daarbij tevens een uitvoerig verslag van deze ontzettende gebeurtenis, waardoor

{==129==} {>>pagina-aanduiding<<}
wij het volgende te weten komen. Op den middag van bovengenoemden dag rees er uit den krater van den Vesuvius een ontzachlijke wolk, die de gedaante vertoonde van een hoogen en breedgetakten pijnboom, en den gantschen hemel verdonkerde. Een vernielende regen van asch en gloeiende steenen en slakken, verspreidde zich heinde en verre; roode vuur-vlammen sloegen op verscheidene plaatsen uit den vulkaan omhoog, in de tastbare duisternis des te akeliger schitterend. De aarde beefde, uren in den omtrek; de bronnen verdroogden; de zee verliet het strand, dat weldra met ongenaakbare rotsklompen overdekt was. De morgen brak aan, maar het bleef nacht, drie volle dagen achteréén vreesselijke, troosteloze nacht. De omliggende steden en dorpen liepen ledig. In schromelijke verwarring vluchtte al wat vluchten kon, het hoofd met doeken omwonden, elkander verdringende en door den dwarrelenden rook op de hielen gevolgd. Het jammeren der vrouwen, het krijten der kinderen, het wanhopend geschreeuw van mannen en vaders, klonk akelig ondereen. De een riep om zijne moeder, een ander om zijn zoon, een derde om zijne gade. Alleen aan de stem herkende men elkander, want men kon geen hand voor oogen zien. Hier werd gebeden, ginds gelasterd: en ik (zegt Plinius) bereidde mij tot sterven, bij de ontroerende gedachte: ‘De waereld vergaat.’ Toen de zon weêr zichtbaar werd, waren niet alleen Herkulanum en Stabiae en Teglana en Oplonta, maar was ook Pompeji spoorloos verdwenen: de asch- en steenregen had haar overdolven! Had de kokende lava haar bereikt, zij ware levend verbrand geworden: nu werd zij levend begraven. Wilde men Dio Cassius gelooven (Lib. LXVI), dan zou die overstelping juist hebben plaats gegrepen op een oogenblik, dat de zorgeloze bewoners voor een groot gedeelte in den Schouwburg zaten: eene veronderstelling, die daarom te onaannemelijker is, omdat de Vesuvius zijne losbarsting lang genoeg vooruit verkondigt, om 
gelegenheid te geven tot ontkomen; terwijl men bovendien tot hiertoe in de geheele Stad, voor zoo ver zij weder aan 't licht is gebracht, naauwelijks 400 geraamten, en daarvan slechts één enkel in het Theater, gevonden heeft. Men mag het er

{==130==} {>>pagina-aanduiding<<}
dus voor houden, dat de bevolking, die op 40,000 zielen geschat werd, haar behoud in de vlucht heeft gevonden, met uitzondering van die betrekkelijk weinigen, die zich de pas zagen afgesneden, of van hunne schatten niet scheiden wilden, of zich-zelven diets maakten, dat de aschregen weldra zou ophouden en bleven waar de dood hen verraschte. Intusschen was Campania de kroon van het hoofd gevallen; woest en zwijgend strekte het strand zich uit, waar de blanke zuilen der lusthuizen door graauwe lavablokken waren vervangen. ‘Pompeji en die andere steden (zegt Bulwer) (*), de welbeminde dochteren der Zee, waren aan hare omhelzingen ontrukt, en gedurende den loop veler eeuwen strekte zij vergeefs de azuren armen uit, weeklagende bij het graf van hare verlorene kinderen.’ Intusschen waren dezen niet bestemd om voor altijd verloren te blijven: zoowel de aschlaag, die Pompeji slechts weinige voeten overdekte, als de steenharde, 20 ellen hooge mortel, uit de bekoelde mengeling van asch en kokend water ontstaan, die Herkulanum hield ingesloten, zouden eenmaal wijken, en wel - wat dubbeld bevreemdend is! - de laatste het eerste. In 1684 wilde een bakker te Portici een put graven en bereikte, tot zijne verbazing, de bovenste steenen van een onderaardsch gebouw: die put, die men u nog zal aanwijzen, kwam juist midden in den Schouwburg van Herkulanum neder. Reeds waren er allengskens drie standbeelden en een ronde tempel met 48 kolommen te voorschijn gekomen, toen de Napolitaansche Regeering alle verdere opgravingen verbood, die eerst omstreeks 1736, op bevel van Koning Karel III hervat, maar niet dan zeer langzaam voortgezet werden, daar die arbeid ongeloofelijke inspanning en kosten vereischte. Doch ziet, wat gebeurt er? In 1748 is een boer, niet ver van het tegenwoordige stroomtjen den Arnus, bezig met ploegen, als plotseling het kouter op een hard voorwerp 
stoot, dat weldra niets minder dan een bronzen standbeeld blijkt te zijn. Bij die gelegenheid komen de Drievoet en de metalen Priaap weêr te berde, die men reeds voor zestig jaren ter zelfder plaatse heeft opgedolven; de Regeering

{==131==} {>>pagina-aanduiding<<}
bemoeit zich met de zaak, koopt het terrein aan, en geeft bevel tot opzettelijke opgravingen. Van dat oogenblik af was Pompeji zoo goed als hervonden! De geringe zwaarte van de aschlaag, waaronder die Stad niet meer dan tien of twaalf voeten verborgen lag, maakte hare opdelving veel gemakkelijker dan die van Herkulanum, waarbij men soms honderd voeten diep en door veel harder stoffen had heen te breken. Geen wonder dan ook, dat men Herkulanum nu bijna geheel liet varen, om zich bij uitsluiting met Pompeji bezig te houden. Intusschen is het te bejammeren, dat men niet van den beginne af aan naar een vast en geregeld bestek is te werk gegaan; en alzoo, in plaats van eerst hier en daar, op den tast, een huis te ontblooten, te plunderen en op nieuw te begraven, liever terstond de muren en verder stelselmatig de gebouwen aan het licht heeft gebracht. Hiermede maakte men eerst in 1806 een aanvang, met dat gevolg, dat men na acht jaren arbeids Ponpejis wallen geheel ontbolsterd zag, waardoor dan nu de uitgestrektheid en het plan der Stad zich gemakkelijk lieten berekenen. Die muren, uit zware, eeuwenheugende steenblokken, ter hoogte van twintig tot vijf-en-twintig voeten opgetrokken, hebben een omvang van vijf mijlen en tellen niet minder dan vijf poorten en elf torens of borstweeringen. Hier en daar, b.v. ten oosten, waar zij de minste schade hebben geleden, zijn zij zóó breed, dat gij er op uw gemak een kleine wandeling zoudt kunnen doen tot aan de Poort van Nola, die, even als de Poort van Herkulanum, zich tamelijk goed heeft gehouden. In de nabijheid der laatste verheft zich een welbewaarde toren, drie verdiepingen hoog en voorzien van geheime deuren (poternae), die de bestemming schijnen gehad te hebben, om in tijden van beleg den burgers ongemerkt een uitgang te verschaffen. Voor den reiziger, die uit die hoogte op Pompeji nederziet, doet zich zeker een verwonderlijk schouwtooneel op, dat nog belangrijker worden zal, 
wanneer eenmaal de geheele Stad zich aan zijne voeten zal ontrollen: een verrassing evenwel, die den twee, drie aanstaanden geslachten nog wel niet bereid zal zijn, want nog vier vijfde gedeelten der Stad liggen bedekt, wier ontgraving op eene uitgave van bijna 700,000

{==132==} {>>pagina-aanduiding<<}
dukaten (ongeveer anderhalf millioen Hollandsche guldens) geschat wordt, terwijl slechts 6000 dukaten 's jaars voor deze post op het Budget worden uitgetrokken. Bovendien is de vurige geest, waardoor Murat vroeger duizend man te gelijk aan het werk zette', in den tegenwoordigen Koning van Napels niet gevaren, die zoowat een kwart-eeuw noodig zal hebben voor hetgeen de Fransche Overheerscher in één enkel jaar liet uitrichten. Die traagheid intusschen heeft, zoo als Ernest Breton tot onze vertroosting opmerkt (*), zoo wel haar vóór als haar tegen. Zij moge aan de eene zijde onze nieuwsgierigheid op een harde proef stellen, aan den anderen kant levert zij den besten waarborg op voor de instandhouding zoowel der monumenten-zelven als der kostbaarheden, die daarin nog verscholen liggen. Zij zal door de nakomelingschap gezegend worden, omdat zij ook haar het eigenaardig genot heeft bewaard, wonderen aan het licht te brengen, die anders, tenzij eene nieuwe uitbarsting van den Vesuvius hen ten tweeden male balsemde tegen de vergankelijkheid, het gewone lot der ondermaansche dingen reeds lang gedeeld zou hebben. Bovendien is het niet onaangenaam, bij zooveel dat men ziet, nog eenige speelruimte voor zijne verbeelding over te houden, om het ontbrekende aan te vullen en het onbekende uit het bekende te raden. Daartoe behoeft zij zich geenerlei geweld aan te doen, want uit het onthulde fragment, laat zich de algemeene physionomie van het geheel met genoegzame zekerheid opmaken. De opgedolven straten, ten getale van ongeveer vier-en-twintig, in het westerdeel der Stad eng en onregelmatig, in de nabijheid van het Forum en de Schouwburgen daarentegen breed en lijnrecht, zijn alle, even als tegenwoordig de straten van Napels, met lavabrokken 
geplaveid en van goede trottoirs (margines) voorzien, waaronder de waterleidingen zijn aangebracht. Bijna elke straat is met muurschilderijen en altaren van onderscheidene beschermgoden versierd en heeft hare eigene fontein, meestal ter plaatse waar zij van een andere straat doorsneden wordt en dus een kruis-
{==133==} {>>pagina-aanduiding<<}
sprong vormt. Met uitzondering van de Tempels en Theaters, zijn de Gebouwen in 't algemeen, zoo als bij een Landstadtjen te wachten was, meer lieflijk dan prachtig, in den regel van tuf-steen, die met een harde gipskalk overpleisterd, met levendige kleuren beschilderd en eene enkele reize met marmer verrijkt is. De Dorische Stijl is de heerschende: misschien (gelijk Schnaase meent (*)), omdat hij in Zuid-Italië, in de nabijheid der Grieksche Koloniën, gebruikelijker was dan te Rome; misschien ook omdat men hem eenvoudiger en minder kostbaar vond. De huizen zijn bijna alle op dezelfde wijze, naar de regelen van Vitruvius, verdeeld en ingericht, behoudends de honderd kleine afwijkingen, die ieder zich naar gelang van zijn smaak of zijn vermogen veroorloofde. De façade wordt meestal door een of twee tamelijk smalle en lage deuren en een paar winkelkamers zonder buitenramen gevormd, die een op zich-zelf staand geheel uitmaakten, wanneer zij door den ekonomischen eigenaar aan anderen verhuurd werden; maar een toegang tot de achtervertrekken leende, ingeval de huisheer-zelf de koopmanschap dreef of voor zijne rekening liet drijven. De kapiteelen der voorgevels zijn met bevallig snij- of schilderwerk versierd, dikwerf de voorstelling van een zwevende danseres of een vrolijken Faun, een vogel of een bloem, of een afbeelding van Pompejis breedgeschouderden Stichter, die, leunende op zijn knots, de architraaf 
onderschraagt. Tot dusverre over het uitwendig voorkomen der huizen. Wilt gij ze ook van binnen leeren kennen? Laat mij dan de rol van cicerone beproeven, en, jonstige lezer! heb de goedheid mij te volgen. Recht zoo! We hebben voorpoort en dorpelsteen achter den rug, en staan in het prothyrium, een soort van Voorportaal of Gaanderij, die met schilderwerk en mozaïek en een enkele maal zelfs met pilaren versierd is. Hier richten wij onze schreden terstond naar het kamertjen van den portier, waar wij een oogenblik moeten vertoeven, tot wij bij den heer des huizes zijn aangediend. Wij veronderstellen, dat

{==134==} {>>pagina-aanduiding<<}
hij ons afwacht, en stappen nu een tweeden dorpel over, die ons met groote ingelegde letters het welkom toeroept. Reeds houdt de atriensis, een der voornaamste slaven, die hier de dienst heeft, de deur voor ons geopend, en - wij bevinden ons in het atrium of cavoedium, een rechthoekigen hof door kolommen omgeven, van boven meestal open, somtijds evenwel door luchtige glasramen voor regen en wind beschut. Zijn wij kliënten of luiden van minderen rang, dan zullen wij hier den meester moeten verbeiden. Wij wandelen intusschen op en neêr over den gladden vloer, die den tegenwoordigen Napolitaanschen lastricò nabij komt, maar, als we een rijken partikulier bezoeken, met marmer of mozaïek is geparketteerd. Of wel, wij verdrijven ons onder de gaanderijen den tijd met het beschouwen der geestige arabesken, waarmede de muren bedekt zijn, terwijl we een steelschen blik werpen in de smalle toegangen der cellen van het slavenverblijf, die alle hier uitkomen. Daar de huisheer nog altijd vertoeft, drentelen wij naar het midden van het atrium (anders een verboden plek), om het veelsoortig marmer van den regenbak (impluvium) te bewonderen, dat een nuttig huisraad tevens tot een kostbaar pronkstuk verheven heeft. Bevonden we ons zoowel in Rome als te Pompeji, we zouden te dezer zelfder plaatse, of ginds in een nis, bij het heilige lamplicht de Laren en Penaten kunnen begroeten, vriendelijke Beschermgoden van den huisselijken haard, die intusschen ons gezellig hoekjen mist, want, bij volslagen afwezigheid van al wat naar een schoorsteen zweemt, bestaat hij eenvoudig uit een draagbare vuurpot. Reeds hier maken wij voor het eerst de opmerking, die wij gedurig zullen herhalen, dat een Romeinsche woning, in weêrwil van de sieraden, waarmeê zij overladen is, alle gezelligheid en comfort mist; 
en zoo wij daaruit het besluit trekken, dat de Romein zich dan ook zeker vooral in het openbare leven moet bewogen hebben, bedriegen wij ons niet, want met uitzondering van de uren aan slapen en eten gewijd, bracht hij bijna al zijn tijd op het Forum of onder de Portiken door: wat zeg ik? zelfs dit atrium is eigenlijk niets anders dan een soort van binnen-forum, waar hij zich voortdurend in de open

{==135==} {>>pagina-aanduiding<<}
lucht beweegt, terwijl hij zijnen minderen te woord staat, die, gelijk wij, hier tamelijk lang hebben staan antichambreeren. Maar neen, wij kwamen niet als kliënten; wij zijn deftige burgers en ambtenaren zoowel als hij, en daarom stappen we zonder dralen het atrium ten einde, om in het tablinum (de eigenlijke fashionable Gehoorzaal) toegelaten te worden. Hier is de ingang met sierlijker kolommen, de vloer met rijker mozaïek, de wand met prachtiger schilderwerk opgeluisterd dan ginder: ofschoon het laatste, even als het beeldhouwwerk der meubelen, u soms vrij wat wulpscher voorkomt dan onze Germaansche kieschheid voor het oog van vrouwen en kinderen zou gedoogen. In deze Zaal, die eigenlijk het atrium van de binnenvertrekken afscheidt, vindt ge, behalven de gewone meubelen en de onmisbare amuletten, die den Huisheer voor alle beheksing (fascinum) en den invloed van het onheilspellend oog (malus oculus) behoeden moeten, ook nog verscheidene kasten, waarin niet alleen de ambtspapieren, maar ook het familiearchief en de wasschen portretten der voorvaderen (imagines majorum), met hunne wijdluftige opschriften, zorgvuldig bewaard worden. Achter de gaanderijen of vleugels (aloe), waar de zetels geschaard staan, loopen kleine gangen (fauces), door welke de huisgenooten, zonder het tablinum door te moeten, de binnenvertrekken konden bezoeken. Nu hebben wij het openbare gedeelte des huizes gezien; maar daarmede niet tevreden, wagen wij het, ook tot het bijzondere gedeelte door te dringen. Zoo komen wij dan eerst in een Hof wederom, maar rijker en grooter dan het atrium en omringd van een Kollonade of Zuilengang (peristylum), van 16 tot 20 kolommen, soms met even zoovele standbeelden geflankeerd. 
Aangenaam verrast ons die kleine gaarde in 't midden (xyste of viridarium), waar de fijnste bloemen en kruiden, in weelderige perken bijééngebracht, de lucht met welriekendheid vervullen. Bedriegt gij u, of kirt de tortel nog in het rozenboschjen? Smakken de goudvisschen nog in den vijverkom? Werpt de springfontein haar kristallen straal nog in de hoogte? Of hebben stilte en verlatenheid inderdaad dit alles vervangen? Stap den toovercirkel nog niet uit, lieve pelgrim! maar zie verder. Bemerkt

{==136==} {>>pagina-aanduiding<<}
gij wel, dat deze hof van een ijzeren balustrade of een laag muurtjen omgeven is, waar linksch en rechts allerlei deuren in uitkomen? Zij voeren tot de verschillende kamers, die tot de huishouding betrekking hebben, zoo als de slaapzaaltjens (cubicula), het studeerkabinet, en de vrouwenvertrekken (aecus gynaeceus), die, even als die der Hindostansche dames, door tamelijk groote vensters op het tuintjen uitzien. Zóóvele kamers hadt ge hier oppervlakkig niet gewacht, en thands eerst wordt het u duidelijk, waarom ze meestal zoo klein zijn uitgevallen: want de omvang moest wel inkrimpen naarmate het aantal wies. Reeds mompelt ge iets van ‘kloosters’ en ‘bijenkorven,’ maar tot uwe beschaming voer ik u naar de exedra, de groote Gezelschapszaal, ons tegenwoordig salon, waar de Glaucussen en Pansaas en Diomedessen op breeden voet hunne vrienden ontfingen. En schoon we - al waren we ook zelfs geen ongenoode gasten - op dit oogenblik weinig kans hebben om door een of anderen welgedanen archimagirus (opperkok) op Phrygische hazelhoenders, Melische kraanvogels, Romeinsche saucijzen, Britsche oesters of nachtegaalstongetjens onthaald te worden, willen we toch het triclinium (de Eetkamer) niet voorbijgaan, wie zoo menig libatie aan Bacchus heugt. Hier stonden de stoelen der vrouwen met hunne schildpadden versiersels en geborduurde vederkussens; hier strekten zich, aan drie zijden van den disch, (de vierde bleef open voor de tafelbediening) de aanlegbanken voor de mannen uit; en zoo u deze ruimte voor een feestmaal nog tamelijk beperkt voorkomt, gij herinnert u te goeder ure den gulden Romeinschen regel, naar welken het cijfer der gasten niet minder dan het getal der Gratiën en niet méér dan dat der Muzen mocht bedragen. Werd die wet overtreden (en welke wet werd 
het nooit?), dan zette' men zich in het ruime peristylum neder, dat door een zijden gordijn in een feesttent (pergula) werd herschapen, die, met den lastigen zonnegloed, alle zorgen buitensloot. Nu zou het mij niet verwonderen, als we, na dit alles, in gindsch klozetjen nog eene Bibliotheek aantroffen, die meer kan bevatten dan gij zoudt vermoeden, want de Papyrus-rollen waren bescheidener dan onze boeken; ja, wellicht ontdekken wij er nog eene

{==137==} {>>pagina-aanduiding<<}
afzonderlijke Schildergalerij (pinacotheek), ofschoon die anders meestal in het atrium uitkomt. Afgezonderd liggen de badkamers en badstoven, en geheel aan het einde van het peristylum de keuken en kelders. Over de bovenvertrekken kunnen wij slechts gissen, niet oordeelen: want zij zijn niet meer in wezen. Misschien verliezen wij er niet veel aan, want waarschijnlijk zullen zij tot het Gynaeceum hebben behoord. Op de daken was niet zelden een terras aangelegd, van waar men dan uit het lommerig priëel een verkwikkend uitzicht op de zee genoot, die met kabbelende golfjens de Stad voorbijtrok.
Is mijne poging niet geheel mislukt, dan kan mijn waarde lezer zich thands eenigermate een denkbeeld maken van eene Pompejaansche woning, zoo als ik er honderden doorwandeld heb, waarvan men hier - is de geruststelling noodig? - bestek noch inventaris te wachten heeft. Toch zijn enkele huizen eene opzettelijke vermelding wel waardig: bij voorbeeld het Huis der Vestalinnen, met zijne schitterende mozaïken en eigenaardigen vorm, die u bijna aan een tempel zou doen denken; dat der Gratiën, met zijn drie kleine maar reine Bevalligheden, die zelfs eener Urania het steile pad der Wetenschap met bloemen bestrooien, en zijn stervenden Adonis, die zelfs den wreeden Amor tot schreien noopt; dat van den Treurspeldichter, met zijne Homerische frescoos, zijne wonderlijke landschappen en zeegezichten; dat van den Oedilis Pansa, met zijn zeven winkels en zijn benijdenswaardig opschrift: ‘Hic habitat felicitas’ [‘hier woont het Geluk’]; dat van Akteon, met zijn volkomen onbeschadigd gebleven atrium en zijne schoone fontein; dat van Mars en Venus, met zijn 115 voet diepe put, waarin het water nog niet geheel verdroogd is; dat der Danseressen; der Bacchanten; der Dioskuren; van Apollo; en van den Faunus. Maar belangrijk boven alle is de villa suburbana, een der schoonste Lusthuizen van Pompeji, dat in 1774 is opgedolven, en gewoonlijk het Huis van Diomedes wordt genoemd, naar het graf van M. Arrius Diomedes (Ciceroos vriend!) dat er juist tegenover ligt. Deze villa had drie verdiepingen (een zeldzaamheid in die dagen!), waarvan de bovenste echter geheel verwoest is, maar waarvan de beide

{==138==} {>>pagina-aanduiding<<}
anderen nog heden de weelde en den rijkdom des meesters verkondigen. Behalven de gewone vertrekken, die hier in overvloed worden aangetroffen, en een ruim peristylum, met de bevalligste frescoos versierd, in welks lararium men bovendien een keurig Minerva-beeldtjen heeft gevonden; behalven een schat van mozaïek en muurschilderwerk, waaronder vooral een Apollo, een Diana, een Urania en een Melpomené uitmunten, ontmoet men hier ook een voortreffelijke badinrichting, zoo uitvoerig als men bij mogelijkheid wenschen kan. Niet alleen bestaat zij uit de noodige fornuizen en kuipen, maar ook uit een reeks van kamers, waaronder eene voor koude, eene voor warme en eene voor stoombaden bestemd; eene cella frigidaria of koelvertrek, waar men een oogenblik uitrustte alvorens zich, vóór of na het bad, aan de lucht bloot te stellen; een tepidarium, waar de slaaf het vel zijns meesters met de kortgetande striegel zachtkens krabde en vervolgends met reukwateren en balsems zalfde; een spoliatorium of kleedkamer, en dergelijken: alle door kleine vensters belicht, die ongetwijfeld van glasruiten voorzien zijn geweest. In eene der kamers van de tweede verdieping vond men twee skeletten, met bronzen, zilveren en gouden muntstukken, een paar oorringen en een sierlijk gesneden kamée van kornalijnsteen. Aandoenlijker was de vondst, die men in de derde verdieping, onder den beganen grond, deed; waar zich eene gaanderij uitstrekte, die den weelderigen Pompejaan het genot eener koele wandeling moest verschaffen, wanneer de felle zomerzon hem die daar buiten ontzegde. Naar dezen gang schijnen achttien vrouwen met twee kinderen, terstond na de uitbarsting, de wijk te hebben genomen. De voorraad 
mondbehoeften, die men nog bij haar vond, zou voldoende zijn geweest om ze eenige dagen in 't leven te houden: maar de fijne, gloeiende asch stoof weldra door de luchtgaten naar binnen en een ondraaglijke hitte verspreidde zich door het gewelf. De ongelukkigen ijlden naar de poort; maar het was reeds te laat: zij werden verstikt en overdolven. Ik stond op den noodlottigen plek, waar men de geraamten heeft gevonden, het hoofd nog met het kleed bedekt, waarmeê zij zich sluierden voor den

{==139==} {>>pagina-aanduiding<<}
grijnzenden blik des verderfs. Een dier bekkeneelen, nog met de zachte blonde hairen versierd, waar de hand des minnaars eens kozend meê speelde, hebben mijne eigene oogen aanschouwd: ja, ik heb in een klomp versteende asch, die hier werd opgedolven, de afdrukselen gezien van een maagdelijken boezem, schouders en armen, waarschijnlijk die van Diomedes' dochter (*), om niet te spreken van de silhouëtten van andere slachtoffers, die onuitwischbaar in den muur van deze Spelonk der Smarte staan afgeteekend. De heer des huizes schijnt langs een anderen weg de redding van zijn leven en een gedeelte zijner schatten beproefd te hebben: althands bij de tuindeur, die op een weg naar het strand uitkwam, vond men een geraamte, dat de twee met zilver ingelegde huissleutels nog in de rechterhand geklemd hield, aan wier ontvleeschden wijsvinger de prachtige ring, in den vorm eener tweekoppige slang, nog altijd op de oude plaats gestoken zat. Naast den meester, en hem nu gelijk, lag het rif van een slaaf, beladen met zilveren vazen vol gemunt goud en andere kostbaarheden. Aan den drempel van die deur, die de deur des behouds scheen, had de onomkoopbare knekelkoning, die spotter van ouds, hem verrast, zijn bronzen lantaarn voor altijd uitgeblazen en hem, naast zijn heer en den machtelozen Mammon, tot een slaap van achttien eeuwen met stof en cintels toegedekt! Als mijn lezer soms lust gevoelt om hier mijn boek te sluiten en een weinig na te denken, zal ik er mij niet aan ergeren. Hij kan mij straks terug vinden in de Straat der Graftomben, de Voorstad der Dooden, mijmerend voor het doodsaltaar der beide Libellaas, Vader en Zoon, hun door eene dankbare Priesteresse van Ceres opgericht; of bij het 
graf van Cajus Munetius voor dat ruw maar welsprekend bas-relief, een schip voorstellende, dat de zeilen reeft bij het inzeilen van de haven, zinnebeeld der ruste die ons wacht na de stormen des levens; of, eindelijk, voor dien steen, den eenige die van eene andere tombe is overgebleven, als ware 't

{==140==} {>>pagina-aanduiding<<}
om die drie woorden van roerende eenvoud en tederheid te sparen, die nog van tranen (misschien mijne eigene) schijnen te glinsteren:
servilia amico anim....


[‘Servilia aan den vriend harer ziele.’]
Maar daar hebt gij mij ingehaald en herinnert mij (te recht!) dat gij reeds bij de voeten der steenen Mummie staat, voor gij den plek hebt gezien waar haar het hart placht te kloppen; en zoo voer ik u dan van dit forum der dooden naar het Forum der levenden, dat we weldra, door de Herkulanische poort teruggekeerd, aan het einde van de via di Mercurio bereiken. Wij stappen de middelste en grootste der drie Triomfboogen door, en staan dan nu op dat Volksplein, waarvoor de Romein, zooals men het naar waarheid heeft uitgedrukt, zoowel een soort van huisselijke genegenheid als van openbaren hoogmoed koesterde. Geen wonder! hier bewoog hij zich het grootste gedeelte van den dag; hier hield hij zijne godsdienstige optochten; hier ging hij tempelwaarts; hier beraadslaagde hij over het heil van den Staat; hier vierde hij zijne feesten; hier dreef hij handel en koopmanschap; hier oefende zich zijne jongelingschap in wapenhandel en worstelstrijd; hier ontfing zijne jeugd het eerste onderricht: met éen woord, hier klopte de voornaamste slagader van zijn bestaan. De uitgestrektheid van dit rechthoekig, met vierkante marmersteenen bevloerde plein, dat 110 voeten breed en driemaal zooveel voeten lang is; de dubbele zuilenrij, die het aan drie zijden omgeeft; de talloze voetstukken, die eens de standbeelden der beroemdste burgers droegen; de trotsche gebouwen en tempels die het omringen, alles brengt u in eene verbazing, waarbij grootsche herinneringen de liefelijke indrukken van zoo even vervangen. Welk een heiligdom is dat daar, ten noordwesten van het Forum, dat, op zijn podium verheven, langs dertien breede trappen ons naar een voorportaal lokt, zoo eenvoudig-schoon met een rij van zes Korinthische zuilen aan den ingang versierd? Dat is een Tempel van den Koning der Goden, te oordeelen althands naar den daar gevonden reusachtigen Jupiterskop, wiens ‘ambrozijnen 
lokken,’ eens, naar des Dichters woord, den gantschen

{==141==} {>>pagina-aanduiding<<}
hemel deden daveren. De verachte ‘Nazarener’ heeft den trotschen ‘Olympiër’ ontthroond en der waereld onvergankelijker schatten aangebracht dan het rijke aerarium, dat hier eenmaal achter zware sloten in drie overwelfde kamers werd bewaard. En die geweldige steenkolos, een weinig verder? Gij gist het reeds aan de kleine deuren en ijzeren traliën en naauwe holen, waar geen lichtstraal binnenvalt: het is de Stadskerker, waar men bij de opgraving het geraamte vond van een gevangene, in de verwarring vergeten, wien de dood eerst na achttien eeuwen den verroesten grendel wegschoof! Trouwends dit lot heeft hij met zijn marmeren Goden, ook met de Beschermgodin zijner Vaderstad, de Venus Physica of Pompeiana gemeen, wier uitnemend Standbeeld uit de cella van dien anderen Tempel is opgedolven, dien gij een weinig meer westwaards ziet verrijzen. Er is iets onregelmatigs in de samenstelling van dit gebouw, eene wonderlijke mengeling van Korinthischen en Dorischen stijl, waaronder de bevalligheid van den eerste zoowel als de edelheid van den laatste groote schade heeft geleden. Even grillig in hunne soort zijn de kinderen met reuzenhoofden en de miniatuurhuisjens en landschapjens met krokodillen gestoffeerd, op de muren der vier portiken, die door 48 zuilen van tufsteen werden gevormd. Maar de glimlach verdwijnt op uwe lippen en geheel een droomwaereld gaat voor u open, als gij, langs vijftien trappen den Porticus ingetreden, het hoogaltaar nadert, en uit het fornuis de offerasch op de hand neemt, die daar nog ligt opgehoopt! Het belendend gebouw houdt men voor een Korenmagazijn, op grond van een menigte maten en gewichten, die men er opdolf. Van meer belang is de volgende Basilica, een trotsch gebouw met Ionische en Korinthische kolommen, dat evenwel door de aardbeving van het jaar 63 veel heeft 
geleden. Deze soort van gebouwen, oorspronkelijk, gelijk de naam aanduidt, voor koninklijke paleizen, later voor gerechtshoven bestemd, werden onder Konstantijn den Groote door het zegevierend Christendom bij voorkeur tot kerken ingericht, gelijk dan ook de St. Paulus, de St. Laurens, de St. Agnes buiten Rome, niets anders dan oude Basiliken zijn. Mocht maar de hulde der aardsche koningen en de handha-
{==142==} {>>pagina-aanduiding<<}
ving der menschelijke gerechtigheid er in alle opzichten vervangen zijn geworden door de onverdeelde aanbidding van der koningen Koning en de prediking dier Gerechtigheid die voor God bestaat! Een weinig verder, ten oosten, trekt het Monument van Eumachia onze aandacht: een zoogenaamd chalcidium, een langwerpig vierkant met een portiek van 48 zuilen en vele nissen, waarschijnlijk de beurs van het gilde der lakenvolders, en misschien tevens de plaats, waar, in den grooten marmerkom, in de zoogenaamde krypt of tweede vestibule, de plechtgewaden der priesteren en de tabbaarden der magistraatspersonen gewasschen werden. In de zelfde richting ligt de Tempel van Augustus, in de wandeling het Pantheon genoemd, omdat men allereerst meende, dat de twaalf voetstukken, die men er in een cirkel vond opgericht, bestemd waren om de standbeelden van de twaalf groote Goden (dii majores) te dragen. Intusschen is er onder al de gebouwen van Pompeji geen enkel, dat grooter crux interpretum is gebleven. Sommigen, afgaande op de overeenkomst tusschen dezen tempel en dien van Serapis te Puzzuolo, hebben gemeend er een heiligdom dier zelfde Godin in te herkennen; anderen hebben het gebouw beurtelings aangezien voor een senaculum, of vergaderplaats van den magistraat; voor een hospitium of receptie-zaal der vreemde gezanten; en voor een galerij voor opentlijke feesten. Thands houdt men het er over 't algemeen voor, dat 
Carlo Bunnuci, de direkteur der opgravingen, den spijker op den kop heeft geslagen, toen hij hier niets minder meende te mogen begroeten dan een tempel van Augustus, die, zoo als men weet, door Tiberius tot den Godenrang verheven was. Zooveel is zeker, dat de bouwtrant bij uitstek prachtig is, dat talloze schilderwerken de muren van het peristylum versieren, en dat men in een bijgelegen kapel nog het groote met marmer overtrokken altaar met den heiligen offerbijl en de bloedriool heeft herkend. De elf kamers waren misschien opentlijke eetzalen, waar men Augustus' verjaardag vierde. Wij werpen een blik op het oude driehoekige Forum, dat uit de tijden der Hetruriërs afkomstig is en eenmaal zijne portieken door honderd Dorische zuilen schragen deed; en bezoeken vervolgends den grooten Schouwburg, waar de Tra-
{==143==} {>>pagina-aanduiding<<}
gische Muze ‘op Sophoklesche laarzen,’ hare onsterfelijke meesterstukken ten tooneele voerde. Dit gebouw is ontegenzeggelijk het prachtigste van Pompeji, en geeft ons een duidelijk denkbeeld van den hoogen trap, waarop de Bouwkunst in die dagen stond. In onze verbeelding bevolken wij al die plaatsenreeksen, die zich in halve cirkels boven elkander uitstrekken en het cavea vormen. De agonotheten of beoordeelaars, de magistraatspersonen, de legerhoofden en priesters bekleeden de eerste rangen; de gegoede burgers, de middelste reien; het eigenlijke volk zit hoogverheven in het ‘Paradijs’; het choor van zangers en dansers vult het Orchest; de tooneelspelers treden op het proscenium; en het onmetelijke velarium, boven de hoofden uitgespannen, weert de zonnestralen, maar geeft ter vergoeding op zijn purper een goudgestikte zonnekar te aanschouwen, van de maan en de starren omringd. Aan de linkerzijde van dit groote Theater vinden wij het 
kleinere, het zoogenaamde Odéon, een overdekt gebouw, dat voor muziekuitvoeringen, repetitiën, dichterlijke voordrachten en blijspelen, misschien ook voor de wintervoorstellingen in 't algemeen, bestemd was, en in zijne vijftien boven elkander liggende rijen ruim 1500 aanschouwers kon bergen. De vloer van het orchest is met de kostbaarste marmersoorten ingelegd, en heeft, op een breede plaat van cipollino, in bronzen letteren dit opschrift:
m. olconius m.f. verus ii vir pro ludis.


(M. Olconius, Markus-zoon, duumvir voor de spelen.)
Bij den ingang raapte men, bij de opdelving, verscheidene entreé-bewijzen op, door ivoordraaiers-hand uit been vervaardigd en in Romeinsche of Grieksche letters, hetzij den naam van den Auteur van het op te voeren stuk, hetzij den titel van het laatste, hetzij het nummer van de zitplaats, of alle drie te gelijk, opgevende. Op den hoek van de Markt- en de Goêlukstraat (hoe vreemd klinken toch de klassieke namen dier straten, als wij ze moderniseeren!) aanschouwen wij nog eens een Tempel, en wel een aan de Fortuin gewijden, die, schoon juist niet tot de grootste of schoonste gebouwen van Pompeji behoorende, toch onzer aandacht wel waardig is, al ware 't

{==144==} {>>pagina-aanduiding<<}
maar om den grooten naam, die aan den zijne verbonden is. Hij werd naamlijk, zooals een opschrift ons leert, gebouwd door M. Tullius, volgends sommigen den beroemden Redenaarzelven, wiens standbeeld men hier meent herkend te hebben, ofschoon de afwezigheid van diens Toenaam Cicero deze gissing onzeker maakt; volgends anderen, juist om genoemde reden, iemant van zijn geslacht, b.v. zijn vader of grootvader. Hoe dit zij, zooveel staat vast, dat dit heiligdom, zwaar beschadigd als het wezen moge, er nog bij uitnemendheid schilderachtig uitziet. Nog merkwaardiger is ontegenzeggelijk de beroemde Tempel van Isis, achter het groote Theater gelegen, een klein maar smaakvol gebouw, waarschijnlijk tijdens de overdelving eerst kort geleden verrezen op de puinhoopen van den ouden tempel, die door de aardbeving van voor zestien jaren verwoest was geworden. De groote handel, tusschen Pompeji en Alexandrië gedreven, was waarschijnlijk oorzaak, dat de dienst der Egyptische godin in Campania, zoowel als in geheel Magna Groecia, werd overgebracht: om niet te herhalen, wat reeds vóór ons is opgemerkt, dat de latere bastaartvolken van het zuiden, deels uit laatdunkendheid, deels uit onkunde, de Godsdienstige gebruiken van alle tijden en plaatsen onderéén mengden, waardoor dan ook de mysteriën van Nijl, ofschoon door velerlei toevoegselen verbasterd, aan de boorden van Cephisus en Tibur en Arnus genaturaliseerd werden. De Tempel van Isis, dien wij hier vóór ons hebben, is door een portiek omgeven, dat van voren op zes, aan weêrszijden op acht Dorische kolommen rust. Het Sacrarium, dat een tempeltjen op zich-zelf uitmaakt, ligt iets hooger, zoodat wij het langs acht marmeren trappen bezoeken moeten. Toch hadden wij een anderen, meer 
geheimen weg kunnen inslaan, want ook een klein trapjen, aan de linkerzijde, voert hier heen, straks nederdalende in een vierkant hokjen juist onder het altaar. Hier, meent men, zal zich de Priester verborgen hebben, die door een verborgen pijp de orakelstem opzond, die zich achter het oor van het Godinnebeeld door eene onmerkbare opening een uittocht baande. Behalven verschillende altaren, standbeelden en busten, van Bacchus, Venus, Priaap en Eskulaap, zijn hier offer- en

{==145==} {>>pagina-aanduiding<<}
keukengereedschappen in menigte verzameld. In een der kamertjens, die ten gebruike der Hiërophanten of Priesters dienden, vond men het geraamte van een hunner, met een bijl in de hand, waarmeê hij bezig was zich dwars door den muur een uitweg te banen, toen de asch van den Vesuvius, vóór den spleet, hem plotseling verstikte.
Dicht bij het zoo straks genoemde driehoekige Forum, tusschen de beide Theaters, verrijst het zoogenaamde Forum Nundinarum, zoo als men dit gebouw noemde in de meening, dat het, met zijn bijbehoorend plein, diende tot het houden der markt, die bij de Romeinen gewoonlijk om de negen dagen plaats had. Intusschen is men het er tegenwoordig tamelijk over eens, dat men hier veeleer eene soldaten-kazerne voor oogen heeft: een gevoelen, dat bevestigd schijnt te worden door de vele wapenen en krijgsbenoodigdheden, die hier werden gevonden, onder welke een koperen trompet, een zestal vreemdsoortige fluiten en een helm, waarop de brand van Troje gegraveerd is, eene voorname plaats bekleeden.
Maar wij mogen ons nu niet langer ophouden: nog een kleine uitstap naar het Amphitheater, en - wij maken ons tot den terugtocht gereed. Wij kunnen dat Amphitheater op tweërlei wijze bereiken: wat kiest ge, den gewonen weg? of het slingerpad tusschen de wijnstokken, die boven het nog onopgedolven gedeelte van Pompeji bloeien? Ik wist wel, dat de aantrekkingskracht van het geheimzinnige u het laatste zou doen verkiezen, en moet zelf bekennen, dat ik na eene wandeling door Pompeji niets pikanters ken dan eene wandeling boven Pompeji, waarbij ge den bodem dan wel van doorzichtig glas zoudt wenschen, om een schouwspel te kunnen genieten, zonderlinger dan zich ooit aan de verbeelding van den meest fantastischen Dichter vertoonde. Maar wat is dat voor een steenhoop, die daar plotseling vóór ons schijnt op te rijzen uit den grond? Dat is het Amphitheater reeds, want wij hebben den zuid-oostelijken hoek der Stad bereikt. Valt misschien de omvang van dit gebouw u tegen? 't Is waar, Pompejis kampplaats is Romes Kolosseüm niet, dat 87,000 toeschouwers bergen kon. Toch zult gij moeten erkennen,

{==146==} {>>pagina-aanduiding<<}
dat de hier aanwezige ruimte reeds buiten alle evenredigheid tot die der Stad-zelve staat, voor de helft van wier bevolking zij plaats bezat. Inderdaad, deze altijd reusachtige Schouwburg, bestemd voor de worstelingen van zwaardvechters en wilde beesten, vereenigde weleer in zijne dertig boven elkander loopende reien niet minder dan 18 à 20,000 bezoekers. Uit zware lavasteenen gebouwd, vertoont hij van buiten niets dat naar pracht of sierlijkheid zweemt, zoodat het des te spoediger in het oog valt, dat hij daarentegen van binnen met meerder zorg bewerkt is dan de meeste gedenkteekenen van dien aard. Wanneer wij de arena, het eigenlijk gezegde worstelperk, binnentreden, dat lager ligt dan de grond daar buiten en van eene borstweering omgeven is, van waar de zitplaatsen in eene trapsgewijze verhooging naar achteren wijken, kunnen wij de gantsche inrichting overzien. Banken verheffen zich boven banken tot eene hoogte van bijna vijf honderd voeten. Twee schoone gaanderijen, die vroeger met standbeelden waren versierd, geleiden naar de hoofdingangen, en drie naauwere korridors loopen in de arena uit: in den eerste dezer plachten de leeuwen en tijgers, in den tweede de maar weinig menschelijker gladiatoren, achter stevige staketsels het sein tot den bloedigen kamp te verwachten; naar den laatste werden de lijken der slachtoffers heengesleept. De geheele vertoonplaats wordt door twee ambulacra of wandelgangen in drie afdeelingen gesplitst, die dezelfde bestemming hadden als die in de andere Theaters. De benedenste afdeeling (cavea infima), als de dichtst bij het tooneel gelegene, bevatte' de eerereeks, waar alleen de overheidspersonen en de priesters, door de raadsheeren en ridders gevolgd, den vrijen toegang hadden. De tweede (media cavea), die twaalf reeksen telde, opende zich voor de militairen, de leden van kollegiën 
of korporatiën, de kooplieden en deftige burgers. De bovenste afdeeling (summa cavea), uit achttien reien bestaande, was de zitplaats voor het volk. Eene afzonderlijke en overdekte rei, de allerhoogste, was voor de dames bestemd. Was het gebrek aan hoffelijkheid, dat de schoone sekse zoo slecht bedeelde? Of een gevoel van decorum, dat de deelname van vrouwen aan

{==147==} {>>pagina-aanduiding<<}
zulk een onvrouwelijk vermaak toch wel een klein beetjen ongepast vond? Kleurde de schaamte de wangen dier schoonen toch niet wel eens met een tintjen van dat karmozijn, dat, vlak boven haar hoofd, in breede streepen heenliep door het uitgespannen zeil van witte Apulische wol? En was al het welriekend water, dat uit verborgen pijpen over de aanschouwers gesprengd werd, niet wel eens onmachtig om de drukkende benaauwdheid uit haar hijgend hart te verdrijven? Er was wel reden toe, want daar beneden waren soms afschuwelijke tooneelen te zien. Eens zelfs, naar 't geen ons Tacitus in zijne Jaarboeken (Lib. XIV) verhaalt, had er een algemeen bloedbad plaats, een atrox caedes, een vreesselijke improvisatie, waarbij de toeschouwers hun passiven rol voor een activen verruilden en het gantsche Publiek, in twee deelen gesplitst, voor beest en bestiarius speelde. Het geval was dit. Op zekeren dag onthaalde Livinejus Regulus het goede volk wederom op een heerlijk gladiatorengevecht, waarbij, als naar gewoonte, een stroom van vreemdelingen uit alle streken van Campania toevloeide. Onverwachts gaf een nietsbeduidende kleinigheid aanleiding tot een hevige twist tusschen de Nuceriërs en Pompejanen, die straks tot een moorddadig gevecht oversloeg, waarbij de eersten, die de minderheid hadden, het onderspit delfden. De Romeinsche Senaat achtte de extra-vertooning toch wat àl te extra, strafte de belhamels, deed Livinejus in den ban en sloot het Amphitheater voor tien jaren. De charivaristen van dien tijd scherpten hun vernuft tot allerlei karikaturen van dat voorval, die zij op de muren teekenden; zoodat men voor weinige jaren daar in roode letters nog het opschrift onderscheiden kon:
Heic nucer..... victi fue....


[Hier werden de Nuceriërs afgeklopt.]
Thands zijn die letters geheel verdwenen, even als (wat erger is!) de fresco-schilderijen in de gangen en tegen de borstweering der arena, die den invloed der lucht niet hebben kunnen doorstaan. Gelukkig, dat ook die wreede volksfeesten verdwenen zijn, en dat de acht leeuwenriffen, die men hier vond, niet licht tot een dozijntjen zullen worden aangevuld!
In die blijde verzekerdheid verlaten wij het Amphitheater

{==148==} {>>pagina-aanduiding<<}
en - Pompeji, waarvan het beeld wel met onuitwischbare trekken in onze herinnering gegraveerd zal blijven!
Intusschen mogen wij ook Herkulanum niet ongezien voorbijgaan, wel te verstaan voor zoover het te zien is. Want deze stad, zestig jaren vóór den Trojaanschen oorlog mede door Herkules gesticht, en te gelijk met Pompeji op den 24sten Augustus van het jaar 79 bedolven, wacht nog altijd te vergeefs op een anderen Herkules, sterk genoeg om het lijkkleed van versteende asch omhoog te heffen, waaronder zij bestemd schijnt voor immer verborgen te blijven. Toch heeft men hier en daar, vooral in 1828, met geweld van bijlen en houweelen den marmerharden korst, die van 12 tot 100 voeten dikte heeft, doorgebroken, en een en ander aan het licht gebracht, dat op elke andere plaats dan in de nabijheid van Pompeji, de hoogste belangstelling zou inboezemen. Wij kunnen er ons van overtuigen, want wij zijn te Resina, dat, even als Portici, gebouwd is op den bodem, waaronder Herkulanum sluimert. De fragmenten der tempels en der huizen, die we in oogenschouw nemen, zouden ons slechts een gering denkbeeld hebben kunnen geven van hetgeen zij in hun oorspronkelijken toestand geweest zijn, als wij Pompeji niet eerst hadden bezocht, zoo onherkenbaar en onsamenhangend zijn ze meestal: nú merken wij het op, dat de inrichting der gebouwen dáár en hier dezelfde geweest is, ofschoon het ons voorkomt, dat Herkulanum, wat pracht en smaak betreft, hare onaanzienlijker zuster de loef moet hebben afgestoken. Ook hier hebben wij een Forum of Chalcidicum, een rechthoekig plein van 228 voeten lengte, door een zuilengang van 42 kolommen omgeven, met marmer bevloerd en oorspronkelijk door muurschilderwerk opgeluisterd. Grootsch is de toegang, die door vijf prachtboogen wordt gevormd, waar even zooveel ruiterstandbeelden de wacht hielden, wier twee schoonste, Balbus Senior en Balbus Junior, in het Museüm te Napels 
gestald zijn, waar wij ze reeds zagen en - bewonderden. Dit Forum voerde door eene andere kolonnade naar twee Tempels, waarvan de een 150 voeten lang moet zijn geweest, maar wiens laatste sporen op nieuw onder de aard- en steenlaag verloren schijnen ge-
{==149==} {>>pagina-aanduiding<<}
raakt. Om het Theater te bezoeken, dat zich eenmaal met zijne 10,000 toeschouwers hoog in de lucht verhief, zullen wij ons thands een reistochtjen onder den grond moeten getroosten. De gids geeft ons ieder een brandende kaars in de hand, en zwijgend volgen wij hem naar beneden langs een breeden trap van meer dan honderd schreden, dien men in de harde lava heeft uitgehouwen. De stemmen der levenden, die zich boven ons hoofd bewegen, dringen hier niet meer tot ons door, en wij hebben zelfs moeite om ons voor te stellen, dat in deze donkere, zwijgende spelonken eens licht en leven en bedrijvigheid heerschten, als de Tragische Kunst er hare hoogtijden vierde. Niets komt hier dan ook de verbeelding te hulp, want het is maar al te waar, de noodzakelijkheid, waarin men zich bij de opdelving gebracht zag, om overal sterke grondmuren van verharde asch te sparen, of pilaren van baksteen aan te brengen tot ondersteuning van de ontzettende zwaarte der zoo hoog opeengestapelde stoffen, maakte het onmogelijk dit uitgestrekte gebouw naar den eisch te ontruimen. Men kan de gangen doorloopen, de trappen beklimmen, enkele plaatsenreien onderscheiden, het eigenlijke tooneel zelfs herkennen: maar zonder eene voorafgegane studie, b.v. van de geleerde dissertatie van den Kanunnik Jorio, blijft men zich in een doolhof van brokstukken bewegen, waarbij de juiste voorstelling van het samenhangend Geheel ontbreekt. Intusschen berouwt ons deze nederdaling ad inferos geenszins, al is ons, na dien somberen, raadselachtigen nacht, de klare zon des te liever, die ons bij onze terugkomst met volle stralen begroet, en het schijnsel onzer druipende toortsen geheel doet verbleeken.
En nu, ook gij Herkulanum! ontfang met Pompeji den afscheidsgroet des Noordschen Pelgrims, en gunt gij beide hem nog menigmaal in zijn wakend droomen, ‘uwe eenzame straten andermaal te bevolken, uwe puinhoopen weêr op te bouwen, en de beenderen te bezielen, die nog voor zijne beschouwing waren gespaard gebleven.’ Hem ook zijt en blijft gij ‘het leerzaam stuk speelgoed, de verwonderlijke vertoonkast, waarin de Goden vermaak schenen gevonden te hebben, een miniatuurbeeld te doen aanschouwen van de groote Waereldheerschappij

{==150==} {>>pagina-aanduiding<<}
met al haar licht en schaduw, en die zij naderhand voor den Tijd verborgen, om haar aan de verbazing der Nakomelingschap weder te schenken, tot een zedelijk bewijs, dat er niets nieuws is onder de zon!’ (*)
Het zou onverandwoordelijk zijn door Portici heen te rijden, zonder het Koninklijk Paleis aan te doen, dat Karel III daar, in 1738, naar het plan van Antonio Cannevari, heeft doen oprijzen. Hoe vermoeid dan ook naar lichaam en geest, nog eenmaal verlaten wij ons rijtuig, om - de moeite dubbeld beloond te zien. Inderdaad, alles werkt mede om dit vorstelijk verblijf tot een waar Lusthuis te maken. De groote façade ziet op de zee uit en geeft u, als met een enkelen blik, de Golf, de Stad Napels, en hare bloeiende heuvelen te aanschouwen. In het verschiet ontwaart gij den Posilipo en het eiland Ischia; langs de kust, Castellamare, Sorrento, Massa, tot het eiland Capri toe. Aan weêrszijden van het ruime achthoekige voorplein, waar de groote weg naar Salerno langs loopt, strekken zich in twee vleugels de prachtige vertrekken uit, vol marmer en mozaïek en vergulde meubelen, onder welke laatste eenige middelmatige Fransche schilderijen van Gerard en Granet een vrij mager figuur maken. Wij toeven er niet al te lang, maar spoeden ons naar buiten in de koninklijke lusthoven. Tuinen volgen hier op tuinen, vol schitterende bloemperken en bemoschte grotten en springende fonteinen en lommerrijke boschjens, waar de vogels fluiten en de bonte vlinders fladderen in een stroom van geuren, die tot de dichtste plekjens dóórdringt. Hier leert men het lied van Mignon eerst recht verstaan: hier ‘bloeien de citroenen;’ hier lachen de goudgeele oranjes ons tusschen de donkergroenverniste bladeren aan. Wij plukken ze zonnewarm van de boomen: de gaardenier schilt ze voor ons met zijn tuinmes gelijk wij onze appelen doen, en geeft ons ten overvloede nog een milden voorraad naar Napels mede.
Aan den avond van dezen genotvollen dag op mijn balkon aan den Molo gezeten, sla ik Schillers Pompeji en Herkulanum

{==151==} {>>pagina-aanduiding<<}
nog eens op; en fluks staat mijne overzetting naast het afschrift ten papiere. Mag ik haar met een kuifspeldtjen aan dit Hoofdstuk vasthechten? Menig postscriptum hield wel eens minder steek. - Aldus dan Schiller:

Wat wonder heeft hier plaats? Wij smeekten u, o aarde, 
Wat waters, en ziedaar! wat zendt ge ons uit uw schoot? 
Woonde onder 't lavadek een nieuw geslacht? Herbaarde 
't Verleên zich-zelve? Rijst het leven uit den dood? 
Komt, Grieken! Romers, komt! Pompeji is herboren, 
De Stad van Herkules bouwt weêr heur gevels op! 
De Porticus ontsluit heur hallen als te voren: 
Snelt aan, bevolkt haar, voert het wonderwerk ten top! 
De Schouwburg opent zich: op! dat zich 't volk verstrooie 
Zijn zeven monden door, straks luistrend saamgeprest! 
Op, Spelers! dat de Held het offer weêr voltooie, 
En volge 't siddrend choor den razenden Orest! 
Voert gindsche zegeboog naar 't Forum? Wie bekleeden 
't Curulische gestoelt'? Lietoren, draagt vooraan 
De bijlen! Praetor, klim met statelijke schreden 
Ten zetel! Klager, voor! Getuigen, blijft er staan! 
Ziet, hoe de straten weêr haar rechte lijnen trekken, 
Hoe 't smalle voetpad dicht voorbij de huizen dringt, 
Hoe zich die huizen weêr met daken overdekken, 
De reeks der kameren den stillen hof omringt! 
Komt! nu de winkels met een stoute hand ontsloten! 
Der langversperde deur den toegang weêr gevraagd! 
De bouten neêrgerukt, de grendels weggestoten, 
En door een blijden dag den sombren nacht verjaagd! 
Ziet, hoe daar ook, rondom, de banken zich verbreiden! 
Wat schittrend mozaïek! Wat rijkbemaalde wand! 
Hoe frisch die kleuren nog! Waar mag de Schilder beiden? 
Hij wierp het Kunstpenseel zoo even uit de hand! 
Hoe menig lief taafreel, door saamgetreste bladen 
En rijpe vruchten in een bonte krans gevat! 

{==152==} {>>pagina-aanduiding<<}

Hier sluipt een Amor voort, met volle korf beladen, 
Ginds keldren Geniën het purpren druivenna 
Hier danst de Wijnpapin, ginds is ze in slaap gezegen, 
Straks wordt ze door den Faun in 't boschpriëel gestoord, 
Ginds heeft ze moedig den Centaurenrug bestegen, 
En, zwevende op één knie, drijft met den thyrs' hem voort. 
Waar toeft gij, knapen? Komt, de kruiken aangegeven! 
Schept in 't Hetruriesch vat den nektar, hemelsch-frisch! 
Staat op de Vleugel-Sfynx de Drievoet niet verheven? 
Stookt, slaven! stookt het vuur, en spreidt den vreugdedisch! 
Koopt! koopt! Ziet munten hier, door Titus nog geslagen! 
Ook ligt hier nog de schaal: geen enkel weeglood faalt. 
Komt! haast u 't nachtlicht op de luchters aan te dragen, 
Plengt de olie, tot de lamp met zachte flikkring straalt! 
Wat toch dit kistjen bergt? den ring des welbeminden 
Voor de uitverkoren maagd, en paarlen zonder tal. 
Voert nu de Bruid naar 't bad! Hier kunt ge balsems vinden, 
En 't reinst blanketsel blinkt in 't uitgehoold kristal! 
Waar zijn de Wijzen? In 't Museüm liggen schatten 
In rollen opgehoopt; de wasschen tafel wacht: 
Ai, wie verhindert u de schrijfstift op te vatten? 
't Komt alles ongerept te voorschijn uit den nacht. 
Zij ook zijn weêrgekeerd, de vriendlijke Penaten! 
De ontzachelijke Olymp vergadert hier zijn Goôn. 
Waarom, o Priesterschaar, den Tempel nog verlaten? 
Hoort gij den voetstap niet van Majaas vluggen zoon? 
Hij zwaait de slangstaf rond! Zie, vrolijk opgevaren. 
Zweeft daar Victoria klapwiekende uit zijn hand. 
Ook de outers nog bereid? Welaan, ontsteekt de altaren. 
Hergeeft den Goôn hunne offerand! 









{==153==} {>>pagina-aanduiding<<}

VIIe Hoofdstuk.

Kleine nalezing. - De plantentuin. - Het Campo-Santo. - Pizzofalcone. - St.-Ermo en de kerk S.-Martino. - Een éénig vergezicht. - De Posilipo en zijn grot. - Het graf van Virgilius. - Besluit.

Napels, 17 Mei.


‘Dàt kan mij zoo weemoedig maken, 
Dat ons de tijd zoo ras ontzweeft, 
Dat, eer zij 't “Heden” recht mocht smaken, 
De ziel reeds in 't “Verleden” leeft!’ 


Zoo las ik in de Klagenfurter Zeitung, en waarlijk ik zou groote lust hebben om met haar meê te klagen. Daar zat ik, door den rozigen dageraad beschenen, voor mijn opengeslagen raam, zoo rustig en vertrouwelijk, alsof ik nooit van de Napelsche Golf daar voor mij, meer zou scheiden. Toch is deze dag voor de afreize bepaald en zijn de passen reeds afgeteekend voor den Kerkelijken Staat. En er is nog zooveel hier en in den omtrek, dat ik niet heb gezien! nog zooveel dat ik zag, maar waarvan ik nog met geen woord in mijn dagboek melding maakte! De laatste schade is trouwends gemakkelijker te herstellen dan de eerste. En schoon het er ook verre

{==154==} {>>pagina-aanduiding<<}
van verwijderd is, dat ik bij mijn reisverhaal op volledigheid aanspraak zou durven maken, mag ik toch eene kleine nalezing niet verzuimen, eer de nieuwe uitdrukken, die aanstaande zijn, misschien voor eene wijle de vorigen op den achtergrond dringen. Ik leef hier zóóveel in weinig tijds, en dát juist geeft het voorbijgegane eene verdubbelde vlucht. Maar menige wandeling zal, dunkt mij, immer even klaar als heden in mijne herinnering blijven leven. Zoo sleten wij, naast de Reale Albergo - waar tweeduizend weezen en arme kinderen verpleegd en onderwezen worden - een liefelijk morgenuur in den Orto botanico, een schoonen Plantentuin, die meer dan 15,000 verschillende soorten telt en wiens lommerige lanen u naar een groene rustbank lokken, waar ge ongestoord naar de tooververtelling kunt luisteren, die het zomerwindtjen u toezingt uit de ruischende oleanders. Maar wij haastten ons verder eer de middagzon ons verraste, en zochten het Campo-Santo op, dien vriendelijken vredeshof der dooden, waar een eeuwigbloeiende zomer boven het dorre gebeente de opstanding predikt en de onverderflijkheid; waar zwijgende straten van grafkapellen en lijkbussen uitloopen op cypres- en plataanboschjens, in wier takken de duif heur nestjen bouwt; waar alles wat ge ziet, u treft en verheft: hier, die groeve, geheel en al met rozenblaâren bedekt, een graf op zijne beurt begraven onder schoonheid en welriekendheid; ginds, die geknotte zuil, met dat woord der onderwerping, dat slechts de vrucht veler tranen en gebeden is: ‘Fiat tua voluntas!’ [‘Uw wil geschiede’]; elders, die eenvoudige marmersteen, zonder opschrift, zonder naam, zonder jaartal, niets vertoonende dan eene lelie op een gebroken stengel! O, hier te rusten van den langen strijd! Maar onder vreemden? Alsof de levenden ons niet vaak vreemder waren dan de dooden!
Een ander tijd beklommen wij den heuvel Pizzofalcone, vroeger Lucullana genaamd, omdat hij ten deele werd ingenomen door de lusthoven van den Romeinschen Consul Lucullus, wiens paleis de voorganger was van het tegenwoordige Castello d'Ovo, op een plek, die later door eene aardbeving van den heuvel werd afgescheurd. Boven op deze hoogte, waar ten

{==155==} {>>pagina-aanduiding<<}
tijde der Koningen van Aragon een eenzaam woud de aâloude puinhoopen in zijne schaduw verborg, prijkt nu een Koninklijk Paleis, met verscheiden villaas en kloosters en kerken in zijn gevolg. In de nabijheid van eene der laatsten, de Sta.-Maria de' Angeli, is deze heuvel, door middel van een brug, Ponte di Chiaja, zwevende boven de straat van denzelfden naam, in verband gebracht met een tweeden heuvel, hooger nog en schooner dan hij, en alzoo, naar een Oud-Feniciesch woord, dat ‘de verhevene’ beteekende, te recht de Ermo, later ter eere van zekeren bisschop Erasmo, wien men er een Kapel stichtte, Sant'-Ermo, geheeten. Op den top van dezen heuvel verheft zich het vroeger besproken Kasteel, dat beschermend op de Kerk van S.-Martino ter nederziet, een heiligdom, schitterend niet alleen van marmer en goud en kunstig snijwerk, maar versierd ook met frescoos van Massino, met standbeelden van Vaccaro, en, vooral, met uitstekende schilderijen van Espagnoletto en Guido Reni, die een langer beschouwing verdienen dan wij haar wijdden. Want inderdaad, deze plek is zoo verrukkelijk, is zelf zulk een heerlijk altaar in het heiligdom der schepping, dat gij hier onweêrstaanbaar gedrongen wordt, de Kunst voor de Natuur te verzaken. Uit den tuin van het vroegere Karthuizer-Klooster, waar die kerk toe behoort, geniet gij een uitzicht, zoo verrassend-prachtig, zoo overweldigendschoon, dat een kreet van verbazing u onwillekeurig ontsnapt. Met een enkelen blik overziet gij eerst, diep onder u, heel de uitgebreide Stad met al hare kerken en paleizen en pleinen en straten, waar als mierenzwermen de menschen wemelen, wier duizend stemmen alleen nog maar als een dof gemompel uit de verte tot u overzweven. Aan de eene zijde - tintelt het blaauwe kristal der Golf, bestippeld 
heinde en verre met honderde beweeglijke punten, alle schepen en scheepjens, die komen en gaan, gelijk de gedachten die elkander doorkruisen in uwen geest. Aan den anderen kant - golven de bochtige heuvelen van Posilipo en Capodimonte, met hunne weelde van wijnstokken en pijnboomen, niet wegdommelend in een grijsachtig waas, zoo als zij in ons Noorden zouden doen, maar duidelijk afgeteekend tegen een klare lucht, met die

{==156==} {>>pagina-aanduiding<<}
vlugheid en scherpte van omtrekken, die het Italiaansche Landschap zulk een eigenaardig
    charakter bijzetten en de afstanden veel korter doen schijnen dan zij werkelijk zijn. Ginds - rolt de Campania Felix hare vruchtbare velden uit tot aan Caserta toe. En van den Vesuvius, die, met de dorpen Portici, Torre del Greco, Nunziata, aan zijnen voet, u vergeefs naar zijnen dampenden krater schijnt terug te wenken, dwaalt uw blik naar de Tiphatijnsche bergen en de majestueuse keten der Apennijnen, die achter hen den horizont sluit!
Wederom een andermaal, begeerig om, na de vermoeienissen van een warmen dag, ons aan de frissche avondlucht te verkwikken, drentelden wij de Villa Reale over, die zich naast de Chiaja langs het water uitstrelt. Van hare vijf schoone lanen staan er drie voor ons open: de middellaan, vol bloeiende acaciaas, en twee aan den zeekant, uit eiken en treurwilgen gevormd. Hier beweegt gij u, maar zonder te voelen dat gij u beweegt, tusschen geurige bloemperken, rozen-, oranje- en myrthenboschjens, fonteinen en standbeelden. Onder laatstgenoemden prijkte voor dertig jaren de Stier van Farnese, tot men (gelukkig nog bij tijds!) bemerkte, dat die onwaardeerbare groep den invloed van weêr en wind niet dan tot haar groot nadeel onderging, waarop zij terstond naar het Museüm werd overgebracht. Aan het einde der wandellanen, die bovendien nog voorzien zijn van marmeren rustbanken en schoone lantaarnen, uit lava gehouwen, ligt een Engelsche Tuin, waar ge een terras kunt beklimmen, dat u, over de blaauwe wateren heen, tot op de rotsen van Capri een vergezicht opent; of wel, waar ge in twee kleine Tempels, der nagedachtenis van Virgilius en Tasso geheiligd, het natuurgenot kunt verwisselen met de herinnering aan het kunstgenot, u door de scheppers van Dido en Herminia zoo menigmaal geschonken. Dus keert ge mijmerend huiswaards weder - ten zij het een morgen- in plaats van een avonduur was, dat ge tot uw ‘spanceergang’ uitkoos: want in dat geval volgt gij ons voorbeeld, en gaat de balustrade door, om, langs een weg die zich van zelf wijst, den Posilipo te bereiken. Die heerlijke heuvel, die Napels' Hoofdstad aan deze zijde bekroont,

{==157==} {>>pagina-aanduiding<<}
is op zijne beurt bekroond met het weelderige groen van allerlei geboomte, waar ge, in den letterlijken zin des woords, onder uwen wijnstok en vijgenboom kunt zitten, of den olijftak plukken, of met eigen hand den citroendruppel persen in den wilden honig, ‘honig uit de steenrots,’ waar ge op aartsvaderlijke wijze onder den blooten hemel mede ontbijt. Het is zeker een veelbeloovende naam, dien deze heuvel draagt *); maar inderdaad, zoo ergens de Natuur bij machte ware ons aan hare moederborst de zorgen des levens te doen vergeten, hier zou men de vervulling dier toezegging mogen verwachten! De Paradijsachtige ligging der hoogte; de gouden vruchten die door de dichte bladeren heengloeien; de bonte velden en hoven, als zoovele levendige tapijten neêrgeworpen aan haren voet; de zenuwsterkende koelte, die elk windtjen u aanwaait op de vleugelen,

‘Die nog naar 't frissche zeevocht rieken, 
Waarin hij ze eerst gedompeld heeft;’ 


alles, alles werkt mede, om u den dankbaren uitroep te ontlokken: ‘Ook ik was in Arkadië!’ Neen, het verwondert u niet, dat de rijkste Romeinen, een Marius, een Pompejus, een Lukullus, een Pollio, juist in dezen oord hunne buitenplaatsen optrokken; maar wat u zou verwonderen, indien gij niet wist, dat er geene overeenstemming meer bestaat tusschen de schoonheden der schepping en den zedelijken toestand harer bewoners, is dit: dat men juist zulke heerlijke plekjens, die betere dingen spreken dan feestzalen en tavernen, tot het tooneel der balddadigste slempmalen uitkoos, waarbij genoemde Pollio, b.v., zijne gasten op lamprei onthaalde, die met het vleesch zijner slaven was vetgemest. Zulke naturen verdienden nooit den Italiaanschen hemel te zien, maar naast den mageren hermiet hun leven lang aan een rozenkrans te tellen in de nabijgelegen Grot van den Posilipo; die, om de waarheid te zeggen, eigenlijk geen grot is maar een sombere tunnel, van een groot kwartier lengte, 28 ellen hoog, en breed genoeg

{==158==} {>>pagina-aanduiding<<}
om op zijn met lava geplaveiden bodem twee rijtuigen naast elkander plaats te geven. De Romeinen groeven hem door den berg heen, maar daar deze uit tufsteen en niet uit marmer of graniet bestaat, is de daaraan besteede arbeid dan ook minder ‘reusachtig’ dan hij schijnt. De vriendelijke zon en de bloeiende schepping worden er dubbeld schooner om, als gij haar begroet uit deze stille, door enkele lampjens slechts spaarzamelijk verlichte spelonk, die ge met vier woorden charakteriseeren kunt: koud en duister, een ‘geusurpeerde reputatie!’ Op welken nieuwerwetschen poëet dat vonnis ooit van toepassing moge wezen, nooit op hem, wiens graftombe men u boven den ingang der grot op den heuvel aanwijst. Dáár toch, zegt men, rust de assche van de ‘Mantuaansche zwaan,’ den Dichter, wien Dante huldigde als ‘aller Dichteren eer en licht (‘degli altri poeti onore e lume;’ Inferno I v. 82). In weêrwil der verzekering van Donatus, dat het overschot van Virgilius op bevel van Augustus naar Napels overgebracht en aan den weg naar Pozzuoli ter aarde besteld werd; in weêrwil ook der betuiging van Stacius, dat er aangaande de echtheid van het graf geen twijfel kan bestaan, is de zaak verre van uitgemaakt. Niemant weet, waar die veelbesproken lijkvaas gebleven is, die op negen marmeren kolommen zou gerust hebben en het bekende distichon droeg, dat de Dichter stervende in de pen zou hebben gegeven:

‘Mantua me genuit, Calabri rapuere, tenet nunc 
Parthenope: cecini pascua, rura, duces.’ 


[‘Mantua gaf mij een wieg, Calabrië een sterfbed, en Napels Geeft mij dit graf: ik bezong weîlust, en veldbouw, en krijg.’]
Spoorloos verdween evenzeer de echte lijksteen met het opschrift: ‘Siste viator, quaeso, pauca legito: hic Maro situs est.’ [‘Sta stil, gij wandelaar, en lees dit weinige: hier rust Maro.’] Gij vindt hier niets dan vier baksteenen muren, waardoor een soort van verwulfsel of koepel onderschraagd wordt, die van binnen geheel ledig, van buiten recht schilderachtig met levend groen behangen is. Intusschen, al hebben wij hier ook, in plaats van Virgilius' Tombe een roemloos Columbarium, een

{==159==} {>>pagina-aanduiding<<}
of ander burgerlijk familiegraf, voor ons, toch blijft deze plek gedenkwaardig, al ware 't alleen wegends de voetstappen, die zoovele roemruchtige bedevaartgangers in den loop der eeuwen er achterlieten: een Petrarcha b.v., die er een laurierboom plantte, een Boccacio, die er de eerste lust naar lauweren voelde ontwaken! En zoo beloont dan ook deze wandeling in dubbeld opzicht de moeite. Ja, zelfs een vernieuwden indruk van de vaak zoo grillige wisseling der ondermaansche dingen, kunt gij op den koop toe medenemen, al hadt gij dien boven op den altijdbloeienden Posilipo niet gewacht: want beneden in de Golf, dicht bij den oever, ontwaart gij het miniatuur-eilandtjen Nisida, dat volgends Cicero tot de lusthoven van den ‘clarissimus adolescentulus Lucullus’ behoorde, en thands - door een Lazareth wordt ingenomen, waar de schepelingen uit de Levant en Barbarije, een allezins behalven Luculliaansche quarantaine houden!
En nu zou ik nog van Puzzuoli-zelf, van Cumoe, van Bajae, van de eilanden Ischia en Procida en van nog zooveel meer moeten gewagen: maar, helaas! de onverbiddelijke tijd, die ons de dagen onzer pelgrimaadje al te gierig heeft afgeteld, vergunde ons geen verdere uitstapjens. En al waren ze ons vergund, ik zou bijna vreezen, dat mijn arme pasteldoos geen verdere kleuren zou leenen voor wat zich eigenlijk toch niet op het papier laat brengen; want ik moet eerlijk bekennen, dat het mij hier nog gaat, gelijk het een Göthe reeds voor bijna zeventig jaren ging: als ik woorden wil schrijven, staan mij altijd beelden voor oogen, van het vruchtbare land, van de vrije zee, van de geurige eilanden, van den rookenden berg, en mij ontbreken de organen om dat alles voor te stellen. Heerlijk Land! ik kan het begrijpen, dat de Napolitaan zijne Stad en Golf niet zou verlaten, al stonden er nog twee Vesuviussen naast den eerste opgericht. Vraagt hij mij echter, of ik er dan ook niet altijd zou willen blijven? ik andwoord hem volmondig ‘Neen!’ Liever ‘sempre neve’ en ‘case di legno,’ zoo als hij met twee woorden ons Noorden meent te kenmerken, dan een rijke natuur en marmeren paleizen, maar waar stoffelijke en zedelijke ellende een schaduw op werpt, die breeder

{==160==} {>>pagina-aanduiding<<}
en donkerder wordt naarmate gij er langer het oog op vestigt. Beklagenswaardig volk inderdaad, dat niet alleen in onkunde en blindheid wordt geboren, maar er ook stelselmatig in wordt grootgebracht door een Bestuur, dat zelfzuchtig genoeg is om de onderdanen onwetend te houden omtrent de oorzaken hunner rampen en zorgeloos omtrent de middelen om die rampen te verminderen! Zonder alles te onderschrijven wat Lady Morgan over Napels in 't midden heeft gebracht, meen ik toch dat zij niet overdrijft in haar oordeel, dat deze bevolking, altijd gereed om zich te laten opwinden, het zij tot lachen het zij tot bidden, te heftiger naar zinnelijke gewaarwordingen jaagt naarmate haar denkbeelden falen, en, zonder hooger toezicht aan den invloed harer hevige hartstochten overgeleverd, dewijl de wetten ontbreken of gebrekkig worden toegepast, evenzeer ontbloot is van zedelijke beginselen als onbekend met de bronnen waaruit deze ontspringen: den Eigendom en de Opvoeding (*)! O, zoo die twee machten, die Napels ten onderhouden in hare nationale verlaging, zoo eene willekeurige Regeering en eene veile Kerk de looden hand wegtrokken, die nu op al die duizenden weegt, wie weet hoe heerlijk deze Natie zou verrijzen uit haren staat van verworpenheid; want nog schuilen er in haar binnenste de onverdelgde zaden van een aanleg voor beter. Ik heb moeders gezien, die hare kinderen liefkoosden met een tederheid, een innigheid, een schat van liefde in het stralend oog, waarbij het mijne vochtig werd. Waar de heilige Natuurstem nog zooveel gezag voert in het hart, daar is nog een levend aanknopingspunt voor de 
Hoogere liefde tot Hem, die troosten kan gelijk geen moeder troost, Wiens liefde ook de Moederliefde heeft geschapen en - eindeloos overtreft! Vaarwel! gezegend Parthenope! de beste zegen ontbreekt u nog: God geve hem u eerlang - Vaarwel!







{==161==} {>>pagina-aanduiding<<}

Derde boek.


Rome.


Es können Worte nimmer sie beschreiben, 
Die Wunder alle, die auf unsrem Zuge 
Zu immer neuem Wechsel sich entfalten, 
Bis Roma da sich hob vor unsern Blicken! - 
Des Coliseums wunderbaren Bogen, 
Des Forums fast versunkne Herrlichkeiten, 
Und - was ein neu Geslecht hin zu gesellet, 
Die mächtge Kuppel, stolz empor getragen, 
Den Vatikan, die Engelsburg, die feste, 
Das staunen einer Welt und ihr Entzücken, 
Sah'n wir vor uns!.... 
 
J. Chr. von Zedlitz. 



[Geen pen beschrijft, wat scheppingsheerlijkheên 
De pelgrim ziet verwisslen voor zijn schreên, 
Tot hij op eens in 't blaauwende verschiet 
De Stad der zeven heuvlen vóór zich ziet! - 
Des Kolossëums reuzig steengevaart', 
Het Forum, waar de Tempels staan geschaard, 
En - wat een nieuw geslacht hier scheppen dorst, 
De Koepel, die den hoogen hemel torscht, 
Het Vatikaan, en d'Englenburcht, en al 
Wat de aard verbazen en verrukken zal 
Zoolang zij duurt, lag vóór ons!.....] 



{==162==} {>>pagina-aanduiding<<}



{==163==} {>>pagina-aanduiding<<}

Ie. Hoofdstuk.


Van Napels naar Rome.

Voorwaarts! - Aversa. - Een schrokkige adamszoon. - Capua. - Geduld beproefd en beloond. - S.-Agata. - De Garigliano. - Mola di Gaeta. - Beelden uit de groote tooverlantaarn. - Itri. - Een nieuwerwetsche doodendans. - Fondi. - Terracina. - De drie tabernen. - Velletri. - Albano. - Een modeplaatjen. - De Pontijnsche moerassen. - Aankomst te Rome.

Op reis, 17 Mei.

Eenmaal gereed om Napels te verlaten, wenschten wij niets vuriger dan nu ook zoo spoedig mogelijk te Rome te zijn; en zoo besloten wij dan den raad van den grijzen Coppola op te volgen en met postrijtuig te reizen. Ik trof de noodige overeenkomst met de ondernemers van den Servizio riunito di legni, de Heeren Maldura en Pareta, en zocht in persoon zoodanigen wagen uit (eene carrettella casa chiusa), als de beste waarborgen scheen op te leveren om ons een onverpoosden rid van zes-en-twintig uren, zoo al niet gemakkelijk, dan toch zoo min vermoeiend mogelijk te maken. Daar ik nog een afscheids-
{==164==} {>>pagina-aanduiding<<}
bezoek te brengen had aan onzen Konsul-Generaal, den Heer Meuricoffre, bij wien Z.E. de Minister van Hall zoo goed was geweest mij schriftelijk aan te bevelen, was het middag eer wij vertrokken. Lang nog klonk het eigenaardige gedruisch der woelige stad, als het verre gemurmel eener zee in onze ooren; terwijl we langs een nieuwen, breeden straatweg, tusschen myrth en laurier en menig bloeienden boomgaard, over het volkrijke dorp Capo di Chino, naar Aversa voortsnelden, waar we voor het eerst van postillon en paarden verwisselden: niet zonder een kleinen woordenstrijd met den eerste, die de aangeboden buona-mano hardnekkig bleef verachten, in weêrwil van mijne herhaalde verzekering, dat ik eerlijk het tarief van den Napelschen Postbeambte (l'incaricato) volgde. Hij speelde den rol der Miskende Verdienste zoo meesterlijk als men verwachten mocht van een zoon van dat oude Atella, dat, zoo als men zich al of niet herinneren zal, de moederstad is geweest van het Romeinsche Kluchtspel. Op het gevaar af van misschien achter den rug uitgelachen of naar de bijgelegene Casa de' Pazzi - een uitmuntend gebouw overigens - verwezen te worden, was ik zwak genoeg de verzoening door middel van een carlino 
‘boven den tax’ tot stand te brengen. Ik had er geen berouw van; want nu kwam het versche gespan met den verschen postillon in een oogenblik te voorschijn; en onder het erbarmelijkste trompetgekraai, dat ooit het sluiten van eenigen vrede aan de waereld verkondigd heeft, vervolgden wij weldra in de gemoedelijkste stemming onzen weg. Omstreeks drie uren na den middag reden wij Capua binnen, waar wij lang genoeg op het visa onzer passen moesten wachten om met Vader van Alphen te leeren inzien, dat ‘geduld zulk een schoone zaak’ is. Intusschen ontfingen we door dit oponthoud eene ongezochte gelegenheid om een meer dan vluchtigen blik te werpen op deze welbemuurde vesting, die, schoon zij sedert de IX eeuw hier aan den voet van den berg Sint-Nicolaas hare plaats heeft gehandhaafd, echter niet moet verward worden met het oude Capua, want hoewel dit der jongere zuster menigen marmersteen tot haren opbouw heeft afgestaan, lag het ander-
{==165==} {>>pagina-aanduiding<<}
halve Romeinsche mijl verder, getuigen de eerwaardige ruïnen, tusschen welke de nederige hutten van het dorpjen Sta. Maria Maggiore schilderachtig genoeg verspreid moeten liggen. Gaarne hadden wij in de mislukte Hoofdstad van Italië (want dezen rang had Hannibal haar toegezegd, bijaldien zij voor hem partij koos) het trotsche Amphitheater doorwandeld, dat sedert allen anderen tot model heeft verstrekt; maar voor ditmaal moesten wij ons met de beschouwing der granietzuilen tevreden stellen, die men uit het Renperk naar de Kathedraal van het nieuwe Capua heeft overgebracht. Juist wilden wij die Kerk weder verlaten, waar we genoeg hadden gezien van de geschilderde en gebeeldhouwde Madonnaas (de eerste van Soliman, de tweede, naar men zegt, van Bernino), om op te merken, dat het penseel hier den beitel verre overtroffen had, toen men ons kwam verwittigen, dat de passen eindelijk 
gestempeld waren en er geen tijd meer te verliezen viel. Op nieuw klapte de zweep, en een groot uur later stonden de paarden te dampen voor de herberg Sparanisi; wederom een uur later bereikten wij het schoone dorp Sta. Agata, dat tusschen bloeiende heuvelen en tuinen ligt weggescholen; en nog immer blonk het Landschap in al de purperpracht der avondzon, toen de stroom Garigliano, vroeger de Liris, met zijn kabbelende golfjens ons welkom heette aan den grens van het Latium der oude waereld, het tegenwoordige grondgebied van Kampanië en Rome. De omliggende moerassen, die door den Garigliano gevormd worden, trokken onwillekeurig onze aandacht: want zij zijn dezelfde, in wier draspoel zich Marius eenmaal tot aan den hals toe zocht te verbergen voor Syllaas bloedige handlangers, die er hem wel ontdekten, maar, door den blik van zijn heldenoog als verpletterd, hun prooi lieten varen. Van nu af aan bewogen wij ons op den beroemden Weg Appia, die ‘de Koning der Romeinsche wegen’ (Regina Viarum) werd bijgenaamd en lang de lust was der Romeinsche Keizers, die hem als om strijd onderhielden en met praalgraven en tempels en triomfboogen versierden, waarvan alleen de sombere puinhoopen meer over zijn. Nog vóór negen ure reden wij Mola di Gaëta binnen, een groot vlek, in de nabijheid der Tyrrheni-
{==166==} {>>pagina-aanduiding<<}
sche zee, op de overblijfselen van het oude Formia gebouwd, dat ten jare 856 door de Sarraceenen verwoest werd. Van hier ontwaarde ik op korten afstand de beroemde Forteres Gaëta-zelve, met hare tienduizend inwoners, haar ouden Rolandstoren, haar fiere Kathedraal, en hare herinneringen van bijna dertig eeuwen, hoogverheven op twee in zee vooruitstekende rotsen, die door een smalle landtong aan den vasten bodem verbonden zijn. Merkwaardige stad! Wat al beelden 
verrijzen er niet bij haren aanblik uit den schoot zelfs van het fabelachtig verleden! Hier landde Aeneas, die er de asch zijner dierbare voedster Cajeta aan den schoot der aarde, haren naam aan de straks door hem gestichte stad en dit voorgebergte ten erfdeel gaf. Hier werd Cicero, niet verre van zijn geliefde villa Formianum, door de handlangers van Antonius vermoord, op denzelfden plek, waar, zoovele eeuwen later, de jonge Konradijn, de laatste der Hohenstaufen, door zijn gastheer Frangipani aan de speurhonden van Karel van Anjou werd verraden. Hier ontplooiden, in niet veel meer dan ééne enkele eeuw, achtereenvolgends vier, vijf Europesche volken de dreigende oorlogsvaan: want Gaëta werd in 1702 door de Oostenrijkers, in 1734 door de Franschen, Spanjaarden en Sardiniërs, in 1806 door de Franschen-alleen en in 1815 wederom door de Oostenrijkers belegerd. Hier staat nog de oude Latratina, de tempel van Merkurius, wiens orakelen er bassend opstegen uit den steenen hondenmuil; en hier verheft zich de aan Antiochiës Bisschop San-Erasmo gewijde Hoofdkerk, waar een voortvluchtige Paus voor negen jaren op Witten Donderdag de Mis bediende, in plaats van in Romes Sint-Pieter, waar de roode republiek toen juist een Te Deum liet zingen ter viering van den val der vernederde Driekroon. Ooggetuigen verhalen ons van een allerzonderbaarst, indrukwekkend natuurverschijnsel, dat boven het gindsche bolwerk wordt aangetroffen. Waar namelijk de kolossale rotswand zich aan de zuidzijde hemelhoog en loodrecht verheft, daar, zeggen zij, (*) is hij van boven tot beneden gebarsten;

{==167==} {>>pagina-aanduiding<<}
hier en daar kan men tusschen de wanden dalen op de blokken of in de voegen, en dan schijnt het bij het opzien naar de smalle, blaauwe luchtstreep boven de hoofden, of de kloof kon zich wel eens even spoedig door een wonder weder sluiten, als zij, naar de vrome volksoverlevering, gevormd werd, toen dit rotsgevaarte scheurde, ten gevolge der aardbeving in de bange doodsure des Heilands. In die kloof nu verbergt zich een Klooster, en niet verre daarvan is eene Kapel tusschen die rotsengte geklemd, als een arendsnest, bijna ontoegankelijk voor de levende waereld: die Kapel was de plek, waar de vaandels, in den laatsten opstand van Sicilië veroverd, waren ter nedergelegd, en Pio Nono zich gedurende zijne achtmaandsche ballingschap bijna dagelijks heen begaf om te overdenken en te bidden! Nog zag ik in mijne verbeelding den zwaarbeproefden Kerkvoogd ronddolen door die sombere rotsstad, tot wier meeste huizen geen zonnestraal doordringt, toen reeds Itri, de oude Urbs Mamurrarum, waarvan Horatius melding maakt, thands een vlek met 4000 inwoners, voor ons oprees in den klaren maneschijn, die zijn zilveren stralen over de omliggende wijnheuvelen en myrthen- en mastikboomen zoo vriendelijk uitstrooide, als had hier althands ‘de mensch met zijne jammeren’ den vrede der natuur nooit verbroken. Toch was dit zoo niet: want juist dit liefelijk oord werd nog voor dertig jaren tamelijk onveilig gemaakt door de benden van den beruchten Gasparoni, den laatste der Romeinsche bandieten, die, naar men zegt, er zich op beroemde, dat hij niet meer dan vijftig moorden op zijn geweten had. Recht toepasselijk, maar alles behalven opvrolijkend was dan ook gindsche ruwe muurschildering, die, ter gedachtenis aan een voorval dat hier werkelijk had plaats gehad, in schrille kleuren en groteske figuren, eene diligence voorstelde, die door roovers geplunderd werd. Vriend Hein speelde hier, even

{==168==} {>>pagina-aanduiding<<}
als op de middeleeuwsche Doodendansen, een eersten rol: hij hield met zijn lange knekelhand de verschrikte paarden bij de teugels, terwijl zijne baardige satellieten een ongeloofelijk aantal geldzakken en parelsnoeren uit de opengebroken koffers haalden, in wier nabijheid eenige dames en heeren, met groote bloedplakaten op de borst, allerakeligst lagen te sterven. Onze postillon stelde ons intusschen volkomen gerust, door de verzekering, dat wij thands van die struikroovers evenmin meer iets te vreezen hadden als van de Turksche Korsaren, die, onder aanvoering van den gruwelijken Barbarossa, eenmaal het grensstadtjen Fondi, dat we juist genaderd waren, te vuur en te zwaard verwoestten, uit spijt over de ontvluchting van de schoone Gravin Julia Conzagua, die zij in het holste van den nacht hadden willen oplichten om haar naar het serail van Soliman II over te brengen, waar die half gekleed door het venster ontsnapt en, op haar trouwen klepper gesprongen, haren belagers in het gebergte ontkomen was. Ongedeerd als zij en niet veel vroeger, kwamen wij te Terracina aan, de eerste stad van den Kerkelijken Staat, die men aandoet, wanneer men het Koninkrijk Napels verlaten heeft. Hier moesten wij onze koffers aan een naauwkeurig onderzoek onderwerpen, dat van langen adem dreigde te zullen worden, maar verwonderlijk spoedig afliep, zoodra ik op mijne beurt met den ‘zilveren sleutel,’ het eerlijk hart der Douanen, of hoe de gesnorbaarde grenswachters ook anders geheeten mochten worden, met het gelukkigste gevolg poogde te ontsluiten. Ik kon er Apollo (die trouwends als Patroon der Poëten met lier en al uit de mode raakt) moeielijk voor bedanken; want de overblijfselen van zijn tempel, een half dozijn pilaren van wit marmer, staan in het choor van Terracinaas Kathedraal, die ik op dit ongelegen uur evenzeer onbezichtigd voorbij moest gaan als het oude paleis van Theodorik, welks 
ontzachlijke ruïnen bij mijn blik naar boven mistroostig nederzagen van den top des bergs, waartegen de stad zich aanleunt en van waar men, gaarne geloof ik het, een ruimen blik moet hebben over zee en land rondom. Die ‘blik naar boven’ intusschen had mij een ‘lagen val’ kunnen berokkenen, want hij deed mij bijna struikelen over eenige

{==169==} {>>pagina-aanduiding<<}
groote ijzeren ringen, die naast de herberg muurvast in den grond bevestigd zaten. Hoe ter waereld had ik ook kunnen gissen, dat ik hier voortstapte over eene gedempte haven, waarvan niets is overgebleven dan de herinnering van Antoninus Pius, die haar deed aanleggen, en de verroeste kabelgaten, waaraan de oud-Romeinsche visschers hunne schepen vastsjorden? Hoe herschept toch de rusteloze tijd de gedaante des aardrijks! Inderdaad, op dat thema zou men hier in drie-en-twintig aandoenlijke Elegiën kunnen variëeren, want volgends Plinius prijkten er eenmaal even zooveel bloeiende steden aan deze kust, die nu eene eenzame slijkpoel is. Het cijfer is hoog, maar niet onwaarschijnlijk: de beruchte Pontijnsche moerassen toch, die wij van nu af aan hadden door te trekken, bezitten eene lengte van 24 mijlen, en waassemen nog altijd hunne verpestende dampen uit, in weêrwil van alles wat Pius VI, en Napoleon Buonaparte na hem, op het voetspoor van Appius Claudius en heel een heirleger van Konsuls, Keizers en Koningen, plus 15 Paussen, ter droogmaking beproefd hebben. - Langs de pleisterplaatsen Ponte maggiore, Mesa, Bocca di fiume en Torre de' tre Ponti, waar de Pontijnsche moerassen eindigen, bereikten wij eindelijk weêr een hoopjen menschelijke woningen, dat naar een vlek geleek. Toch is het zoo onbelangrijk niet als het scheen; want het tegenwoordige Cisterna wordt vrij algemeen voor de oude DrieTabernen (TresTabernae) gehouden, waar eenmaal, volgends Handel. XXVIII:15, de Christenbroeders uit Rome, van Paulus' zaken gehoord hebbende, den grooten Apostel te gemoet kwamen, ‘welke hen ziende, God dankte en moed greep.’ Een onuitsprekelijke gewaarwording greep mij aan, toen ik daar, den reiswagen ijlings 
uitgesprongen, denzelfden plek drukte, waar eenmaal de gezegende voeten stonden van hem, die zich wel ‘den minste’ van 's Heeren gezanten noemde, maar toch bekennen moest, ‘overvloediger gearbeid te hebben dan zij allen; doch niet hij, maar de genade Gods, die met hem was.’ Hoe dankbaar begroette ik de rijzende morgenzon, die nieuw leven uitstortte over de geheele schepping rondom, als het beeld van Hem, die ‘het Licht’ is ‘der waereld,’ die de bo-
{==170==} {>>pagina-aanduiding<<}
den des eeuwigen vredes als zijne stralen uitzendt, om alle duisternis en doodschaduw te verdrijven van de aarde!
Het volgende station, bij Velletri, de oude Hoofdstad der Volskers, de geboorteplaats van Oktavianus Augustus, het lievelings-verblijf der Keizers Tiberius, Kaligula en Otho, die er prachtige villaas bouwden, verplaatste ons op nieuw geheel in de Heidensche waereld, die hier overal in de muren van oude gedenkteekenen, waaronder zelfs die van een uitgebreid Theater, hare sporen heeft nagelaten. Van hare hooge ligging overziet deze stad, die 12000 inwoners telt, de geheele omliggende bergstreek; en werd de liefelijke stilte, die daar omwandelde, in het jaar 1849 voor een wijle verjaagd door de wilde krijgskreeten van een Garibaldi, die er aan 't hoofd der Romeinsche Republikeinen het Napolitaansche leger aantastte, dat door den Koningzelven werd aangevoerd - thands is de kalme rust er sints lang wedergekeerd; en sprakeloos als weleer ziet het verlatene Paleis Lancellotti op den vreedzamen pelgrim neder, die zich op zijn eenzame marmertrappen een oogenblik verpoost. Het dorp Genzano, het oude Cynthianum, dat we weldra in de verte zagen blaauwen, ligt daar niet minder schilderachtig met zijne kleine olmboschjens en schaduwrijke wandelwegen, aan den oever van het meirtjen Nemi, dat door de voorgeslachten den ‘spiegel van Diana’ genoemd werd, omdat zijn klare vlakte weleer een tempel weêrkaatste, der kuische Jachtgodin geheiligd. In de schoone Junimaand pleegt men hier een Bloemenfeest te vieren, waarbij men in feestgewaad optrekt naar de Kerk de Sta-Trinità, wier marmervloer, met duizende bloemen overstrooid, dan in een bewegelijk pracht-mozaïek van levende kleuren herschapen wordt. Een post verder, in de nabijheid van een ander meir, veel grooter en helderder nog dan dat van Nemi, op een der heerlijkste punten van het Albaansche gebergte, bereikten wij het beroemde Albano, 
Romes lusthof, gebouwd op de grondslagen van Alba lunga, eene stad die vier eeuwen ouder was dan Romezelf en vijf eeuwen gebloeid had, toen zij door Tullus Hostilius werd verwoest! Onmogelijk is het, deze heerlijke streek naar waarheid te beschrijven, die nu in de volle pracht der

{==171==} {>>pagina-aanduiding<<}
middagzon, als een tweede Hof van Eden, al hare verwonderlijke schoonheid voor onze verbaasde blikken ontvouwde. Golvende heuvelen en rotsen, behangen met weelderige planten en schitterende bloemen en breedgetakte lustbosschen..... maar neen! gelijk Stolberg, toen hij Homerus vertolkte, aan den voet van zekere bladzijde de aanteekening niet weêrhouden kon: ‘Lieve Lezer, leer Grieksch, en werp mijne vertaling op het vuur!’ zóó zou ik groote lust hebben om hier uit te roepen: ‘Lieve Lezer, reis naar Rome, en scheur mijn boek tot fidibusen!’ Een Albaneesch Landschap! ik zie er geen kans toe. Was het nog een Albaneesch boerinnetjen, zoo als wij er honderden tegenkwamen, die juist de kerk verlieten! Een rose-zijden rok, gebrocheerd met witte bloemen; een rood laag lijfjen, met witten kanten doek, in breede plooien uit den hals gespeld; een zijden schortjen, blaauw en wit geruit: in het gitzwart hair, dat met ronde vlechten op zijde van het hoofd met een gouden naald is vastgehecht, een zwierig kapseltjen van blaauw satijn, door een extra-groote, zwaar vergulde speld of zilveren roos van achteren bevestigd; groote gouden bellen in de kleine ooren, en een halsketen van hetzelfde metaal, met een kruisken afhangende op de borst.... Wat dunkt u van het modeplaatjen? Ik onderga gewillig mijn straf, en verlaat Albano voor de droevige Campagna, die nog tusschen ons en Rome ligt. Waarlijk, die laatste rid was de aangenaamste niet, vooral niet na de aanschouwing van zulk een Paradijs. Was de Campagna bij de oude Romeinen, zoo als men beweerd heeft, het lachende beeld van volheid, pracht en vruchtbaarheid; heerschte hier, volgends de getuigenissen van Strabo en Plinius, de gezondste lucht, die men bij mogelijkheid kan inademen; wisselden vruchtbare akkers en dichte wouden er de vriendelijke landhuizen en trotsche gedenkteekenen onophoudelijk af; was zij overdekt met 
volkrijke steden en dorpen: met één woord, was de Campagna eenmaal één onafgebroken lusthof, dan is zij wel treurig veranderd, want nu kwam zij mij niet anders voor dan als ééne onafgebroken woestijn. Neen, Lehmann heeft haar geen onrecht gedaan: geen vlek, geen gehucht zelfs, breekt de eentonigheid

{==172==} {>>pagina-aanduiding<<}
dezer graauwe vlakte; geen enkel groen boschjen of bloeiend zaadveld verkwikt er het oog. Hooge, verweerde puinhoopen uit een schemerend verleden, rijzen als grafsteenen uit de steppen op, en vervallen sloten of wachttorens uit de tijden van het vuistrecht worden er alleen vervangen door halfingestorte woningen, de zwakke gewrochten van later eeuw. De weinige hutten, die men hier en daar aantreft, zijn op een afstand geheel en al onzichtbaar, omdat zij meestal tegen de puinhoopen van oude tempels en paleizen (zoogenaamde casali) zijn aangebouwd, indien men althands het aan elkander lappen van brokstukken van zuilen en vormeloze muurfragmenten, den naam van bouwen geven wil: terwijl het schrale maïs-tuintjen, dat in de hoofdbehoefte der bewoners moet voorzien, onder het ruwe, biezige gras verscholen ligt. Men heeft beweerd, dat nochtans de vruchtbaarheid van den grond der Campagna nog altijd dezelfde is, maar dat de luiheid en machteloosheid, die de aâloude vlijt en wilskracht vervingen, de meiren in poelen en de weiden in moerassen veranderd hebben. Zooveel is zeker, dat de millioen gelukkige Campaniërs van vroeger, thands tot op een paar duizend ellendige verstrooilingen zijn ingekrompen, die des winters in deze woestijn hunne schapen weiden, maar des zomers de doodelijke koorts, die er uit de stilstaande wateren opdampt, in de ruïnen van het oude Rome of in de vette weiden der Apennijnen ontvluchten. (1)
Is het wonder, dat de plotselinge uitroep van den postillon: ‘Zietdaar de Sint-Pieter!’ ons als elektriseerde, en dat een onuitsprekelijk gevoel van blijdschap ons vervulde, toen wij weinig later, ruim twee ure na den middag, door de Porta Celimontana, het Eeuwige Rome binnenreden?

{==t.o. 172==} {>>pagina-aanduiding<<}


{==t.o. 173==} {>>pagina-aanduiding<<}


{== afbeelding 
	
C.C.A. Last


Uitgave van J.W. Swaan te Arnhem.


Steend. v. P Blommers te s Hage.


ROME.
==} {>>afbeelding<<}
    









{==173==} {>>pagina-aanduiding<<}

IIe. Hoofdstuk.

Installatie. - Een eerste kennismaking. - Het Forum en zijne ruïnen. - Het Kolosseum bij maanlicht.

Rome, 18 Mei.

Alle reizigers, die Rome bezochten, maken melding van de nooitgekende gewaarwording, die hen aangreep, bij de eerste intrede in de Stad der zeven heuvelen, die zij beurtelings begroetten als de stad van Romulus en de Koningen; van Brutus en de Konsuls; van Caesar en de Keizers; van Paulus en de Martelaren; van Hildebrand en de Pausen; als de Stad der Steden; als de moeder der Kunsten; als de Niobe der Volkeren! Een hunner schrijft: ‘De naam - alleen van Rome heeft voor den Pelgrim iets tooverachtigs; haren bodem te betreden schijnt hem eene soort van eer, eene der gewichtigste gebeurtenissen zijns levens, een bron van vruchtbare herinneringen voor de toekomst.’ Ook mij ging het heden niet anders. Ik had zooveel gehoord en gelezen, en mij zooveel voorgesteld van alles wat een verblijf binnen Rome onvergetelijk maakt: van dat klimaat allereerst, dat, misschien met uitzondering van drie heete maanden, een gantsch jaar dóór de liefelijkste lente doet genieten; van den feestelijken pronk van dat Katholicisme, dat zich hier in het middenpunt beweegt zijner zinbedwelmde schoonheid;

{==174==} {>>pagina-aanduiding<<}
van de verheven pracht der paleizen en de zwaarmoedige stilte der villaas; van de altijddurende verscheidenheid in het genot der heerlijkste schatten van de Schilder- en Beeldhouwkunst aller tijden; van den rijkdom der indrukken, door een geschiedenis van twintig eeuwen bij elken voetstap vernieuwd en vermeerderd - is het wonder, dat ik mijn ongeduld bijna niet bedwingen kon, en, spijt al de vermoeienissen der laatste reis, groote lust zou hebben gehad, terstond den staf op te nemen, en de kennismaking te beginnen? Gelukkig echter besefte ik, dat dit in de tegenwoordige omstandigheden een dwaasheid zou zijn, en zoo onderwierp ik mij met betamelijke kalmte aan de noodzakelijkheid om ons eerst in een geschikt Logement te etablisseeren. Als zoodanig was het Hôtel d'Angleterre, (Via di Bocca di Leone, No. 14, Piazza Torlonia) mij van meer dan ééne zijde aanbevolen, waar wij dan ook weldra een drietal uitnemende kamers betrokken, vol gemakken, zelfs van een klein omrasterd uitstek voorzien, dat echter tegen het Napelsche balkon aan den Molo bezwaarlijk kan opwegen. Nu eerst gevoelden we, hoe die onafgebroken rid van zes-en-twintig uren, waarin de slaap onze oogen naauwelijks zooveel minuten had geloken en niet dan eene zeer sobere bete ons ten deele was gevallen, ons in een toestand van overspanning had gebracht, die nu door groote matheid gevolgd werd. Spoedig ontdeden we ons van de bestoven reiskleederen; en na de dubbele weelde van schoon linnen en een goede maaltijd begonnen we langzamerhand tot herademing te komen. De Dames hadden brieven te schrijven, en ik had brieven te bestellen: onder anderen een introduktie-billet bij den Heer Bankier Cerasi, wien H.K.H. Mevrouw de Princes Marianne der Nederlanden vóór mijne afreize, met verplichtende goedheid en geheel uit eigene 
beweging, van mijne aanstaande komst in de Waereldstad verwittigd had, en die zich daarop bereid had verklaard mij op alle mogelijke wijze van dienst te zijn. Hij woont in de meestbevolkte straat van het nieuwe Rome, de met bazalt geplaveide Via del Corso, dus genoemd naar de harddraverijen, die daar gedurende het Karnival plaats hebben; en zoo had ik maar een kleine zijsteeg door te

{==175==} {>>pagina-aanduiding<<}
gaan, om tusschen schitterende winkels en sombere paleizen binnen weinige minuten zijn verblijf te vinden. Ik werd ontfangen, gelijk na zulk eene aanbeveling en van een gentleman als de Heer Cerasi te wachten was: hij vulde terstond eenige toegangkaarten voor mij in, stelde zijne equipaadje ter onzer beschikking, en bood zijn eigen persoon van heden af als cicerone aan. Indien ik niet gevreesd had met eene onbescheidenheid te debuteeren, zou ik van de laatste vriendelijkheid op staanden voet gebruik hebben gemaakt; nu besloot ik mijnen eersten verkenningstocht op eigen verandwoording te ondernemen, het Forum op te zoeken, dáár tusschen de ruïnen der oude boogen en tempels rond te drentelen tot het maantjen helder aan den hemel zou staan, en dan het Kolossëum een eersten groet te brengen. Dit begin mocht dan wat Heidensch zijn, ik zou het morgen ochtend weêr goed maken, door regelrecht na den ontbijt bij St. Pieter aan te kloppen. Zoo gezegd, zoo gedaan. Ik schudde een huurkoetsier wakker, die op zijn bok zat te dutten en liet mij den langen Corso ten einde, langs het Kapitool heen, naar het oude Rome brengen: dáár sprong ik het rijtuig uit, gaf den voerman vergunning om zijn slaapjen voort te zetten, tot ik hem ten tweeden maal zou komen roepen, en begon alleen mijn pelgrimaadje. ‘En is dit dan nu waarlijk het Forum van Rome?’ vroeg ik, even als Newman Hall hier deed, mij-zelven half fluisterend af. Een luid gebulk van ettelijke ossen, die voor mijne voeten in het gras lagen te herkaauwen, gaf mij een even onverwacht als prozaïesch andwoord. Zoo was het dan waar, het waereld beroemde Forum Civile, waar eens over het lot der waereld werd beslist, is tegenwoordig wat het heet - o jammer en o bittere bespotting van alle menschelijke heerlijkheid! - een 
Campo Vaccino, een runderweide, een koekamp! Inderdaad, zoo Evander en Aeneas uit de dooden konden opstaan om dezen plek te herzien, het woord van Virgilius zou wederom op hen van toepassing zijn:

‘Passimque arm enta videbant 
Romanroque foro.’ 


en weinig zouden ze gissen, wat al tempels en menschen hier

{==176==} {>>pagina-aanduiding<<}
verschenen en wederom verdwenen; wat tooneelen hier plaats hadden, waarvan de verste eeuwen geheugenis dragen zullen.
Ik sprak zoo even van historische herinneringen: op deze enkele plaats reeds overstelpen zij u. Wilt gij een staaltjen? Ik geef u de woorden weêr van den straks genoemden reiziger, die zijne Romeinsche Geschiedenis op zijn duimpjen verstaat. ‘Hier (zegt hij) vochten de Romeinen en Sabijnen, totdat de vrouwen der laatsten hen scheidden, die van den Palatijnschen berg zich midden onder de strijdenden kwamen werpen, om den wederzijdschen moord harer echtgenooten te voorkomen. Hier was het schouwtooneel van die langdurige, vaak niet minder bloedige worstelingen, waardoor het volk van Rome, dat den arbeid verrichtte en de veldslagen won, zich eindelijk gelijkstelling van rechten met de Patriciërs wist te verschaffen. Hier wierp Brennus zijn zwaard op de schaal, waarin het goud tot rantsoen der stad werd afgewogen. Hier werden de zegevierende Galliërs overvallen, verjaagd en verslagen, zoodat geen enkele overbleef, om te roemen op zijn aandeel in de plundering van Rome. Hier verscheen in zijn draagstoel de oude blinde Appius Claudius, om den Senaat het vredesverdrag met Pyrrhus af te raden, zoodat 's Konings afgezant en vriend, Cineas, onverrichter zake tot hem wederkeerde met de tijding: “De stad is gelijk een tempel, en de Senaat gelijk een vergadering van Koningen.” Hier ontrukte zich Regulus aan de armen zijner gade, om als krijgsgevangene naar Karthago terug te keeren. Hier vergaderde zich het Romeinsche volk op het bericht van den noodlottigen slag bij Cannae, en hier werd het besluit genomen, om van staatswege aan Varro dank te betuigen, omdat hij niet aan het behoud der Republiek gewanhoopt had. Hier klonk ontelbare malen de stem van Romes grootsten redenaar, wanneer hij, ten spijt van Sulla en zijne gunstelingen, Roscius verdedigde, of de zaak der Sicilianen bepleitte, of de snoodheid van Klodius aan het licht bracht, of het volk bekend maakte met hetgeen in den Senaat was besloten om de plannen van Katilina te 
verijdelen. Over dit plein werd hij na zijn terugkeer uit de ballingschap onder de toejuichingen des volks huiswaarts ge-
{==177==} {>>pagina-aanduiding<<}
voerd; en deze plaats was getuige van zijne laatste pogingen, waarmeê hij zijn leven zoo eervol besloot, om het volk nog eenmaal tot herwinning der vrijheid aan te vuren. Ja, op dit veld, werwaards men zich wende, spreekt alles, alles van - Cicero *).’
En hier nu, gelijk Tegnèr het met Noordsche bondigheid heeft uitgedrukt,

‘Hier, waar Tullius eens sprak, 
Loeien kudden!’ 


Toch klinken er nog andere stemmen, al is het niet voor het stoffelijk oor: want die ruïnen rondom zijn niet sprakeloos. Die van het Tabularium, de overblijfselen van twaalf Dorische halfzuilen en een somberen korridor, dien wij ditmaal niet binnentreden, gewagen al terstond van den tijd, toen Rome, zelf heerschende als met metalen vuist, op metalen tafelen (tabulae) zijn Senaats-besluiten en andere openlijke Akten graveeren deed. - Die drie Korinthische zuilen, die nog een groot gedeelte der gebeeldhouwde architraaf of onderbalk ondersteunen, herinneren u die dagen, toen zelfs een aardsche Jupiter (Augustus) de knie boog voor den Hemelschen Jupiter, en, na zijn terugkomst uit Spanje, waar bij nacht een zijner fakkeldragers aan zijne zijde door den bliksem was nedergeslagen, uit dankbaarheid voor zijne behoudenis, een Heiligdom stichtte ter eere des Dondergods (Jupiter tonans). - Gindsche andere acht kolommen van de Ionische orde, maakten een deel uit van den Tempel der Fortuin, de wufte Godheid, wie zelfs Rome ten slotte vergeefs bij het kale achterhoofd zocht vast te houden. Was het misschien ook almede, omdat het de eendracht, ware bron aller duurzame macht, niet altijd naar plicht en welbegrepen eigenbelang had gehandhaafd? Dan is gindsche vormeloze ruïne, links van de Jupiterszuilen, een droevig zinnebeeld: zij is het overschot van een Tempel van Concordia, door Camillus gesticht, door Vitellius verbrand, door Vespasianus weêr opgebouwd, en in de middeleeuwen op nieuw en nu voor goed door het vuur verwoest. Hier hield Cicero de eerste zijner Catilinariën; en hier zou

{==178==} {>>pagina-aanduiding<<}
een nieuwere Cicero voor een nieuw: ‘Tot hoe lang?’ overvloedige stof kunnen vinden in de kleingeestige en zelfzuchtige kuiperijen, die tot den dag van heden het schoone Italië verbrokkelde en een Koning van Italie tot een ‘onmogelijken titel’ maken. Trouwends, het is een slecht voorbeeld van onedele jaloezij, dat het voorgeslacht den nakomeling nalaat, wanneer de eene broeder den roem des anderen zoekt te verduisteren, gelijk Caracalla deed, toen hij den naam van zijn broeder Geta, na diens dood, deed wegnemen uit het bronzen opschrift op het front van gindschen wit-marmeren Triomfboog van Septimius Severus, dien de Senaat met het volk den Keizer en zijn beiden zonen had opgericht, ter herinnering van hunne overwinningen op Parthen en Perzen en andere Oostersche volken. De naijverige wreedaart had eens moeten weten, dat in latere eeuwen niet alleen de voet van elken pelgrim uit de barbaren (gelijk ik!), maar zelfs die van den minsten slaaf uit de Campagna den Clivus Sacer zou mogen betreden, den juist hier opgedolven heuvel, waarlangs de zegevierende Veldheeren in feestelijken optocht het Kapitool te gemoet trokken! - Ook een andere naam, maar van minder ‘guten Klang’ dan die van Geta, was hier ergends uitgewischt, maar de tijd, die soms zoo grillig is in zijn vernielen en nog grilliger in zijn bewaren, heeft hem hersteld, ditmaal echter om hem te meer aan de verachting van elken voorbijganger prijs te geven: ik bedoel den naam van Keizer Phoças. Hij stond eenmaal te lezen op gindsche, nu alleen staande, gecanneleerde Korinthische kolom, die nog de Zuil van Phocas heet; werd er door diens opvolger Heraclius uitgewischt, en door een later hand hersteld. Men houdt het er voor, dat deze schoone marmeren zuil veel ouder is dan 
Phocas, en dat de Exarch Smaragdus haar uit een of ander gebouw uit de dagen der Antonijnen heeft weggenomen om er een eerzuil voor zijn meester van te maken, nu een schandzuil, tot hoon van den tiran onder een puinlaag van dertig voeten aan 't licht gebracht! - Hoe weinig blijft er vaak over van al de dii en divoe der oudheid, en hoe gaarne misschien zouden zij nu zelfs dat weinige aan de oogen van het nageslacht onttrekken! Van den Tempel van Divus Antonius en

{==179==} {>>pagina-aanduiding<<}
diva Faustina bestaat nog slechts een portaal van tien Korinthische zuilen van schitterend cipollino-marmer, op de fries met hunne namen gemerkt. - Daar tegenover staan drie andere Korinthische zuilen, van wit Penteliesch marmer, die men eerst voor de overblijfselen van een tempel van Jupiter Stator, thands voor die van een Graecostasis houdt: dat is, van een paleis, waar in Pyrrhus dagen de Grieksche Afgezanten allereerst en sedert alle vreemde Ambassadeurs geherbergd werden. De cella van een Tempel van Romulus en Remus, de beruchte zuigelingen der wolvinne, die thands tot voorportaal eener moderne Kerk strekt; de drie trotsche arkaden, die tot den Tempel des Vredes, of de Basilica van Constantinus behoorde, opgericht na zijne verovering op Maxentius; de twee nissen uit het heiligdom, gewijd aan Venus en Roma (Schoonheid en Kracht, ‘Pulse der alten Welt’!); en nog zoo menig roemrijk of roemloos overschot, wandelde ik mijmerend voorbij: tot - eensklaps mijn koetsier, die zijn siesta niet scheen te hebben kunnen hervatten, mij op den schouder klopte met de vraag, of ik niet haast verzadigd was van al die oude steenen? De toezegging van een kleine gratifikatie boven het bedongen loon en het aanbod van een geurigen havannah (helaas, een mijner laatsten!) deed hem berusten in mijn voornemen, om eerst nog, door den Triomfboog van Titus heen, een kort bezoek aan het Kolossëum te brengen. Die boog, zoo als men weet, werd door den Senaat en het volk van Rome opgericht ter eere van Titus, den zoon van Vespasianus, nadat hij Jeruzalem verwoest had. In weêrwil van de vele restauraties, die dit Kunststuk onder Pius VII onderging, blijft het altijd nog een der schoonste en 
belangrijkste gedenkteekenen van het Forum. Het bestaat uit één enkelen boog van Penteliesch marmer, met verscheidene bas-reliefs versierd, waarvan er twee vooral een waereldberoemde vermaardheid verkregen hebben. Het eene beeldt Titus af, die, op zijn met vier paarden bespannen zegekar, door Rome (een vrouwenfiguur, die de teugels houdt) en de Overwinning (een dito, die met de lauwerkroon boven zijn hoofd zweeft) in zegevierenden optocht wordt voorgeleid. Het andere

{==180==} {>>pagina-aanduiding<<}
stelt den triomfantelijken trein voor, waarbij de Jeruzalemsche tempelbuit, voor den zegekar henen, naar het Kapitool wordt gevoerd, en geeft, onder anderen, degouden Tafel der toonbrooden, de zilveren Jubeltrompetten en den zevenarmigen Kandelaar van massief goud, nog zeer duidelijk te aanschouwen. Gelijk men terstond bemerkt, bezat die Kandelaar (die, naar men zegt, tijdens de vlucht van Maxentius, van de Milviaansche brug in den Tiber gevallen en spoorloos verdwenen is) de grootte van een volwassen man, en komt zijne gedaante, even als die der heilige vaten, geheel en al overéén met de beschrijving van Flavius Josephus. Intusschen was het zaak om hier niet al te lang te mijmeren, want de avond valt in het Zuiden veel plotselinger dan in ons Noorden, waar zij zich eerst door de vertrouwelijke schemering aankondigt; en ik wenschte immers toch gaarne eerst eenig duidelijk denkbeeld te hebben van het Kolossëum, eer de geheimzinnige schaduwen zijne vormen daartoe al te onzeker zouden maken. Een doodelijke stilte heerschte alom, alleen afgebroken door den eentonigen voetstap van den Franschen soldaat, die voor elk der twee hoofdingangen de wacht hield. Eerst wandelde ik den indrukwekkenden bouwval van buiten om. Zal ik een hopeloze poging wagen er een juiste voorstelling van te geven? Velen vóór mij hebben hetzelfde met pen en penseel vergeefs beproefd; en schoon ik weet, dat ik niet gelukkiger slagen zal dan zij, moet ik toch met iets meer dan een paar uitroepteekens van mijn goeden wil doen blijken.
Verbeeld u dan, mijn toegenegen lezer, een rensachtig, ovaalvormig gevaarte van 1600 voeten omvang bij 150 voeten hoogte, samengesteld uit ontzachlijke brokken Travertijnsteen, die niet met kalk maar met ijzeren ankers aan elkander gehecht zijn, en wier kunstige opéénstapeling eerder het werk van Cyclopen dan de arbeid van zwakke stervelingen schijnt! De buitenmuur die aan de ééne zijde nog in zijn geheel bestaat, vertoont drie boven elkander geplaatste galerijen, ieder van tachtig boogen met halfzuilen geflankeerd. Elke galerij is in verschillenden stijl gebouwd: de onderste, 30 voeten hoog, is van de Dorische; de tweede, 38 voeten hoog, van

{==181==} {>>pagina-aanduiding<<}
de Ionische; de derde, mede 38 voeten hoog, van de Korintische orde. Daarop verheft zich, ter hoogte van 44 voeten, de hoogste verdieping, de zoogenaamde Altica, die van vierkante venstergaten voorzien is en wier Korinthische pilasters de kroonlijst dragen, aan wier noorderzijde nog de consoles of klampen aanwezig zijn, waaraan de gepurperde zeilen van het velarium vastgemaakt werden, dat als een beschuttende tent boven de hoofden der aanschouwers was uitgespannen. De benedenboogen, open toegangen, waardoor het volk zijne plaatsen daar binnen bereikte, zijn alle gemerkt van I tot LXXX, met uitzondering van éénen boog, tusschen de nommers achten negen-en-dertig, die noch cijfer noch kroonlijst voert, en veel grooter is dan de anderen, zoodat men meent, dat dit de ingang des Keizers zal geweest zijn. Door die doorluchtige poort trad ik binnen, en daar was niemant die mij de majesteitsschennis trachtte te beletten: integendeel, de schuwe hagedis, die er de plaats der aâloude lijfwacht had vervangen, maakte zich ijlings uit de voeten en verdween tusschen de steenen van een der drie muren, waardoor de dubbelgang gevormd wordt, dien ik langzaam doorschreed.
Daar stond ik nu in het geweldig Amphitheater en sloeg de blikken verbaasd om mij heen: vóór mij - het strijdperk, met gras en gruis bedekt, een plein van meer dan 4300 vierkante ellen, omgeven door een ringmuur van tien voeten hoogte; rondom mij - boven elkander de drie uitgestrekte galerijen met de marmeren zitbanken, van waar eens duizende toeschouwers op de bloedige worstelingen in de arena ter neder zagen; onder mij - ik wist het - de donkere gangen van het vivarium, waar de wilde dieren en hunne aanstaande slachtoffers werden opgesloten. Welk een kracht te midden van het verval; welk een verscheidenheid te midden van de eentonigheid; welk een leven te midden van den dood! Allerlei ruïnes in de groote ruïne, in allerlei vormen, wisselden elkander af; doorwroet soms van de wortels der boomen, die uit hare spleten opschieten en door meer dan 260 soorten van planten (zóóveel heeft er de geleerde Sebastiani in zijn Flora Colisea opgeteld!) met een mantel van groen loof omhangen, wiens bloembor-
{==182==} {>>pagina-aanduiding<<}
duursel schooner is dan Caesars pracht in al haar heerlijkheid. Ik klom hier en daar de half verbrokkelde trappen op, plukte mij een kleinen ruiker ter gedachtenis, en wachtte het maantjen af, dat weldra heenblikte door de gebroken arkaden en haar tooverachtigen zilverglans over alles uitgoot. Ik dacht aan den doorluchtigen Dichter, die, zelf een treurige ruïne van hetgeen hij vroeger geweest was, hier eenmaal nederzat tusschen Romes roemrijkst overschot, en ik zag en hoorde er wat hij er gehoord had en gezien:

Daar hieven, tusschen gang en steenen boog, 
De twijgen zich al wuivend naar omhoog 
In 't eeuwig blaauw; en menig lieve ster 
Bestraalde door een reet de woestenij. 
Het bassen van den wachthond klonk van ver' 
Aan 's Tibers overkant, en dichter bij 
In 't oud paleis der Caesars kraste de uil; 
Terwijl de deun der schildwacht soms de lucht 
Doorneuriede en versmolt in 't windgezucht. 
Cypressen, rijzend boven muur en zuil, 
Omringden naar het scheen den horizont: 
Toch groeiden zij geen boogschot van den grond 
Waar eens de Caesars leefden, en waar thans 
Het nachtgespuis in wild geboomte leeft, 
Dat, tierende op het puin van tinne en trans, 
Zijn wortels door den haard der keizers weeft. 
De lauwer, wassend voor der helden kruin, 
Is overdekt met geile klimopblaân; 
Maar immer nog ligt de oude worstelbaan 
Des Gladiators tusschen 't edel puin 
Van d' onvergankbren bouwval, die de pracht 
Van Caesars en Augustus' lustpaleis 
Verbrokklen zag in namelozen nacht. 
En gij, o Maan! sloegt uit uw blaauwen kreits 
Dit alles gâ, en goot uw lichtgloed neêr, 
Tot tempring van de stugge majesteit 

{==183==} {>>pagina-aanduiding<<}

Der ruwe puinen, en bedektet weêr 
De wijde nerven der verganklijkheid. 
Gij spaarde 't schoone, en wat ontluisterd lag 
Hingt gij op nieuw het kleed der schoonheid om: 
Zoo werd door u de plaats een Heiligdom, 
En klopte 't hart van sprakeloos ontzag 
Voor zooveel Grooten van d' aâlouden dag, 
De Machtigen van ouds, nog met hun staf 
De geesten overheerschende uit hun graf! (*) 


En nu, terwijl ik dat alles zag en hoorde, verloor zich mijn geest allengskens in het Verledene, dat mij als een visioen met afwisselende tooneelen voorbij trok. Als die wakende droom bogen, was er nog niets van het gantsche Kolossëum te zien: andere gebouwen stonden op den plek er rondom, boven welke het Paleis van Nero, met zijne weelderige lusthoven en marmeren piscina prachtig uitsteekt. Maar - een ander Keizer wenkt, en het ‘Gouden Huis’ verdwijnt, de tuinen worden weggekapt, de vijvers gedempt. Flavius Vespasianus, zegevierend teruggekeerd van zijn oorlog tegen de Joden, wil hier in het hart van het oude Rome een gedenkteeken zijner grootheid stichten, dat, duurzamer dan metaal, al de volgende eeuwen in verbazing zal zetten: en zijn zoon Titus, erfgenaam van zijn roem en zijn rijkdom, voltooit wat de vader begonnen heeft. Een kundig bouwmeester, Gaudentius, teekent het plan tot den reuzenbouw, weinig gissende dat hij-zelf in later dagen binnen de muren van zijn eigen schepping den lauwerkrans der Heidensche Kunst voor de Martelaarskroon van het Christelijk Geloof zal verruilen. Onvermoeide handen, waaronder die van tien duizend Joden, die den Overwinnaar naar het Land der nieuwe ballingschap gevankelijk moeten volgen, volvoeren dat plan in zoo korten tijd als zelfs het buitensporige ongeduld des geweldenaars naauwelijks had durven bepalen. Daar rijst, na vier jaren zwoegens, het Flaviaansche Amphitheater in al zijn reusachtige stoutheid ten hemel!... En nu - een nieuw tooneel!

{==184==} {>>pagina-aanduiding<<}
De bouwhutten zijn verdwenen; het gedreun der mokerslagen noch de kreeten der mishandelde slaven van den Romeinschen Faraö worden meer gehoord: een blijde feestmuzijk noodigt de juichende scharen tot de inwijding van den tempel des bloedigen vermaaks, die straks aan alle zijden volstroomt. Daar boven het podium, dichtst bij het worstelperk, zit de Keizer in zijn volle staatsie, van zijne machtigen en grooten, de Senatoren en de Priesteressen van Vesta omgeven: de drie reien der cavea zijn met 87,000 toeschouwers tot barstens toe overladen, alle met brandend ongeduld een schouwspel verbeidende, dat de menschheid onteert. Honderd dagen lang duurt het feest, waarbij vijf duizend wilde beesten en twee duizend zwaardvechters omkomen. De arena heeft haar eersten bloeddoop ontfangen; en dreigt die soms uitgewischt te zullen worden door het water, dat, kunstmatig aangebracht, voor eene wijle het kampveld in een zee herschept, waar nu, tot verlustiging des volks, de schepen elkander bevechten: weldra zullen nieuwe bloedstroomen het zand zijn purperkleur teruggeven. Er zijn slaven genoeg in Rome, en leeuwen en tijgers in overvloed; zelfs vrouwen zullen bereid zijn om met vrouwen te worstelen, en leeuwen en tijgers te beschamen: en ontbrak er ook voor een oogenblik een geschikt gladiator, welnu een Commodus zelf zal zijnen grooten voorgaan in het perk en de Keizer der waereld zal het eene eere rekenen, de krans te behalen, die voor gehuurde zwaardvechters gevlochten was!... ‘Daar kwam verandering in 't gezicht mijns drooms,’ maar een verandering, zoo mogelijk nog treuriger. Wederom is het Kolossëum volgestroomd, en wederom zit er een Keizer met de bloem van zijn adel boven het podium verheven op dezelfde plaats, waar zijne voorgangers zaten: en wederom hoort men van verre het geloei der verscheurende dieren, die van honger aan hunne traliën 
schudden. Maar die daar in het renperk zijn uitgedreven, om dien honger met hunne gemartelde lichamen te stillen, wie zijn ze? Die stille blijdschap, stralende uit het ten hemel geslagen oog, die onuitsprekelijke kalmte op het bleek gelaat, gelijken noch op den trotschen overmoed van den worstelaar van beroep, noch op de koele stompzinnigheid van

{==185==} {>>pagina-aanduiding<<}
den Heidenschen slaaf. Ziet! zij knielen ten gebede; hoort! zij zingen: een hoogen en heiligen psalm, die misschien voor een oogenblik Trajanus-zelven een onverklaarbare huivering aanjaagt. En nu, de armen als beschermend om elkander heengeslagen, wachten zij, wel weerloos maar met een moed, die grijsaards tot jongelingen en bloode vrouwen tot mannen, ja die zelfs kinderen tot helden maakt, den moordenden aanval van het woedend gedierte af. Dat zijn Christenen, die getrouw blijven tot in den dood, om de kroon des levens te winnen! Die Patriarch, die in hun midden staat, is een eigen leerling der Apostelen, de hoogbejaarde Bisschop, die bijna een halve eeuw in Antiochië den herdersstaf over des Heeren Gemeente heeft gevoerd. Heerlijke Ignatius! hoe versterkt hij het geloof zijner schapen en lammeren door woord en voorbeeld. ‘Vreest niet!’ zoo luidt zijn laatste zegen: ‘de tarwe moet vermalen om brood te worden: laat de dieren ons lichaam verscheuren, de Heer heeft onze zielen; Zijn naam zij geloofd!’ En: ‘Amen!’ zegt een stem, die niet van de aarde is, maar die eens door alle geslachten der aarde zal worden herhaald. - En wederom komt er verandering in 't gezicht mijns drooms! De tweegevechten der gladatioren zijn voor immer afgeschaft, en hij die de afschaffing bewerkte, de moedige Almachus, die in het strijdperk sprong om de worstelaars te scheiden maar zijn edelaardige poging met den dood moest bekoopen, sluit de rij der Christen Martelaren, die van dezen plek ten hemel stegen. De zelfopoffering van den zwakken kluizenaar werkt uit wat geen Konstantijn de Groote en geen Honorius met al hun keizerlijk gezag vermochten; en als later de ruwe Middeneeuwen in stierengevecht en bloedige tornooien hier nog een zweem der oude barbaarschheid doen herleven, het is slechts voor een oogenblik. Ziet! weêr is het Amphitheater gevuld, maar ditmaal vloeit er geen bloed: wat 
er vloeit zijn tranen van godvruchtige aandoening, geweend bij de voorstelling van 's Heilands lijden voor Pilatus en op den kruisheuvel, door vrome Kunstenaars in het oude strijdperk der Heidenen voor de oogen der Gemeente gehouden. En ‘de pracht, de ontzettende ernst, de bedwelmende samensmelting van den heiligen ijver, diepen oodmoed en schuldeloze eenvou-
{==186==} {>>pagina-aanduiding<<}
digheid van ziel, waarmeê die schouwspelen worden uitgevoerd en bijgewoond, en de diepe indruk, dien zij in de weeke gemoederen nalaten, maken deze Verborgenheden (want Mysteriën noemt men ze) tot een band, die het volk aan de Kerk en haar leer verknocht, en vervullen hunne zielen met eerbied, bewondering en liefde voor hunnen gezegenden Verlosser, zijne Heiligen en Engelen, waarvan zij als een schijnsel en afstraling in deze spelen aanschouwen (*).’ Maar die kinderlijke eenvoud gaat allengskens verloren, de volkssmaak verbastert, de geestelijkheid ontaart; en bij de snelle opvolging van vele historische aanleidingen, gaan de gewijde voorstellingen weldra ten onder in de allegoriën van zinneloze zinnespelen en onzedelijke kluchten, die elders de wufte menigte heenlokken; en - wederom staat het Kolossëum ledig!... En nu ook zijn de dagen van zijn laatste glorie voorbij. Viermalen en meer misschien was het vroeger door de vlammen bedreigd geworden, onder Antoninus Pius, onder Macrinus, onder Decius, onder Constantijn, maar telkens was het der woede van het vuur ontsnapt en in zijn oude kracht herrezen; de Noorman Robert Guiscard, die Paus Gregorius VII zou bevrijden, maar in Rome meer verwoesting aanrichtte dan de keizerlijke belegeraar Hendrik IV zich ooit zou veroorloofd hebben, had een schennige hand geslagen aan de west- en zuidzijde van den buitenmuur, maar toch was de schade betrekkelijk gering 
geweest; in den middeneeuwschen strijd der onderscheidene adelijke partijen, der Frangipani en der Annibaldi, bij voorbeeld, was het oude Amphitheater meermalen tot een vesting ingericht geworden, maar schoon hier en daar fel gehavend en geteisterd, had het uit den storm van veete en burgerkrijg het hoofd weêr fier omhoog gebeurd: - ditmaal dreigt het eindelijk een roemlozen dood te sterven. Hoort! mokerslagen op nieuw weêrgalmen binnen zijne wanden, maar vermengd met het knersen van breekijzer en houweel; want niet tot opbouwen maar tot verwoesten slaat de Romein-zelf de hand aan den reuzenbouw, spottend met de beroemde profecy der Angel-
{==187==} {>>pagina-aanduiding<<}
Saksische pelgrims (bij Beda vermeld): ‘Zoolang het Kolossëum staat, staat Rome; als het Kolosëum valt, valt Rome; als Rome valt, valt de geheele waereld.’ O gij Romeinsche Edelen der zestiende eeuw! hoe zal u de vreemde reiziger der negentiende beschamen: hij zal de misvormde getuigen der eeuwen met een gevoel van ontzag en eerbied naderen; iedere steen die er uit los raakt, zal hem ontroeren; hij vreest zich te moeten beschuldigen van tot hunne vernieling medegewerkt te hebben, hij ziet ze elken dag met een nieuw genot, om ze nooit zonder aandoening te verlaten; en gij - vernedert het eerbiedwaardig gedenkteeken uwer geschiedenis tot een steengroeve, waaruit gij de bouwstof put voor drie uwer grootste paleizen: dat van San-Marco, van Farnese, van Barberini!... Maar nu wordt mijn visioen nog treuriger, en de tooneelen die mij nu voorbijzweven, vervullen mij met een gevoel, gelijk aan dat wat in ons ontwaken moet, wanneer wij een verheven Tragedie, die ons uren lang in de hoogste spanning hield, plotseling op een Klucht zien uitloopen, die niet eens des lachens waard is. Ziet! daar nadert een Paus, met een uitstekend Architekt aan zijne zijde, het 
Vespasiaansche Theater, en doet zijne opnemingen en afmetingen met een ernst en eene belangstelling, die iets groots verkondigen. Het is Sixtus V, die het Kolossëum in een - wolfabriek wil herscheppen en Fontana in last geeft de winkels te teekenen, waar de arkaden mêe zullen prijken! ‘Bravo, dat is positief, dat is nuttig!’ O ja, en bezuinigend ook, mijn waarde tijdgenoot! maar de bezuiniging - gelijk meer bezuinigingen plegen te doen - komt wat duur uit, want nadat het plan een kleine voorloopige uitgave van p.m. 15000 scudi gekost heeft, mislukt het en ‘valt in het water.’ De utilisatie-koorts schijnt aanstekelijk: want zietdaar nogmaals een Paus met zijn bouwmeester, die de arena doordrentelt, en al vast bevel geeft de boogen der benedengalerij te doen dichtmetselen. Clemens XI, een eeuw later geboren dan zijn voorganger, maar hem in vernuft een eeuw vooruit, is op het geniale denkbeeld gekomen om de mislukte wolfabriek de nog veel edeler bestemming te geven van een - salpetermagazijn! Is het niet, om een geestige vergelijking van Jean Paul hierop

{==188==} {>>pagina-aanduiding<<}
toe te passen, als of men u 's middags den leeuwerik gebraden op tafel wil zetten, dien ge 's morgens in de blaauwe lucht hebt hooren zingen? Een derde Paus - neen, lieve vrienden! meesmuilt ditmaal niet, maar ontbloot met mij het hoofd voor Benedictus XIV, die den loop dezer dwaasheden stuit en eindelijk (ten jare 1750) het Kolossëum wijdt aan de nagedachtenis der Christen-Martelaren, die er den bodem hebben geheiligd met hun heerlijk bloed, dat ook hier het zaad der Kerk is geweest!... En altijd nog zijn het Paussen, die in het laatste tooneel van mijn droomgezicht uit de trotsche Stad nederdalen tot aan den voet van dien ouden bouwval, wien vriend noch vijand rust schijnt te gunnen. Maar zij volgen (gelukkig voor de eer der Driekroon) het betere voorbeeld, dat zelfs door den Zevenden Pius overtroffen wordt, die niet slechts de slordige arena laat reinigen, maar ook een muur doet optrekken, die den wrakken zuidwestkant ondersteunen zal. En bij dit werk eindigde mijn gezicht - en bij dit werk hadden ook de Paussen het moeten laten. Maar zij deden het niet. Wat ik daar gindsch in het oude kampveld in het maanlicht zie schemeren, zijn kleine kapellen, niet slechts uit weggebroken steenen van het Kolossëum gebouwd, maar (dàt mocht men vooral niet vergeten!) met mozaïek en marmer opgesierd: alsof haar ander sieraad noodig en beter sieraad mogelijk was, dan die steenen-zelven! Een ruwe houten preêkstoel is er opgeslagen: alsof de monnik, die hier elken vrijdagavond zijn erbarmelijk sermoen prevelt, al ware hij ook een Chrysostomus, welsprekender zou kunnen zijn dan die zwijgende puinhoopen rondom! Een ruw houten kruis is er opgericht bij den grooten ingang; en zoo dat de overwinning moet symboliseeren, die het Christendom over het Heidendom heeft behaald, dan was althands de schoone gedachte een schooner vorm waardig geweest, en zou hier, b.v. Thorwaldsens kolossale groep: De Christus met 
Zijne Apostelen op haar rechte plaats zijn geweest. Dit evenwel zijn aanmerkingen, die meer uit een gekwetst schoonheids-, dan uit een beleedigd waarheidsgevoel geboren worden, en ondanks welke de aangevangen droom aan den laatsten dunnen draad nog zacht kon worden afgesponnen: maar wat u plotseling geheel ontnuchtert is het

{==189==} {>>pagina-aanduiding<<}
opschrift op dat kruis, dat ik niet vergeten zal: ‘Bagiando la santa croce si acquisita un anno CXL giorni d'endulgenza,’ d.i. ‘Alwie dit heilige kruis kust, ontfangt een jaar en honderd veertig dagen aflaat.’ - Had er nog Psalm II:12 gestaan! Maar nu - ik verliet ijlings het Kolossëum, en wekte mijn koetsier, die bij den Tempel van Concordia stellig duizend jaren aflaat verslapen had.







{==190==} {>>pagina-aanduiding<<}

IIIe Hoofdstuk.

De Sint-Pieter. - Historische herinneringen op het plein. - Eerste en later indruk. - De koepel. - Het graf van Petrus. - Het hoofdaltaar. - De kapellen. - De sakristy. - De onderkerk. - Reis naar boven. - Besluit van den dag.

Rome, 19 Mei.

De Sint-Pieter! Wie heeft nooit hooren spreken van de waereldberoemde Basiliek der waereldstad en der waereld? Wie, haar niet om strijd hooren verheerlijken door Dichter en Wijsgeer, door Kunstkenner en niet-kenner, door geloovige en ongeloovige? ‘De Sint-Pieter,’ zegt er een, ‘is het kortbegrip van het Nieuw en Christelijk Rome, gelijk het Kolossëum dat van het Oude Rome is: daar zijn op aarde geen twee gedenkteekenen, die, schoon op verschillende wijze, nadrukkelijker spreken tot het hart.’ Een ander noemt haar: ‘A huge gate of heaven, such as all flesh shall flock to kneel’ [‘een wijde hemelpoort, waar alles heenstroomt om te knielen’]; ja, zelfs de befaamde schrijver van The decline and fall of the Roman Empire, prijst haar als ‘het heerlijkste gebouw, dat ooit ten behoeve der Godsdienst is verrezen.’ Anderen, in zijne geestdrift deelende, plaatsen haar boven Salomoos Tempel en noemen haar met Ariostoos woorden, het Heiligdom ‘il piu bello e meglio adorno che vegge il sole’ [‘het schoonste en sierlijkste dat de zon beschijnt’]. Ik zou mijne citaten kunnen vermeerderen, maar meen er genoeg te hebben verzameld om geloof te vinden

{==191==} {>>pagina-aanduiding<<}
voor de verzekering, dat ik mij heden morgen met ongeduldig verlangen opmaakte om mij van mijne gelofte van gisteren te kwijten, en geen stap verder te doen, eer ik die ‘waereld in een waereld’ zou gezien hebben, zoo als - laatste citaat! - Albano uitriep, toen hij door het luik boven aan den koepel dezer kerk in de ontzettende diepte nederblikte. Ik kwam en zag en - besefte, dat ik hier nog menigmalen zou moeten komen en zien, wilde ik ook maar eenigermate verandwoording kunnen geven van wat ik zag; en zoo besloot ik, hier elken morgen, zoolang ik in Rome vertoefde, een uur van studie en genot te slijten.
Terwijl mijn lezer nu reeds op de eerste pelgrimaadje derwaards mij volgt, en wij tusschen de prachtige kolonnade het ruime plein vóór het Tempelgebouw opwandelen, maak ik hem gaarne opmerkzaam op de belangrijkheid van dezen enkelen plek alreeds, waarop de Sint-Pieter staat. Als wij ons in het verledene verplaatsen, ligt die plek allereerst vóór ons als een veld der verwoesting, dat, bedekt met de puinhoopen der oude Hetrurische stad Vaticum, buiten de muren van het nog nietige Rome zich uitstrekt; straks, in de dagen der Republiek, is hij een veld des arbeids geworden, waar zelfs de aanstaande Dictator Cincinnatus zich niet schaamt met eigen hand de nederige veldvrucht te poten; eerlang, onder de regeering der Keizers, wordt hij herschapen in één onafgebroken lusthof der weelde, waar eene Agrippina, eene Domitia, een Nero, hunne prachtige tuinen doen aanleggen, waar de laatste, naar de begeerte van zijne wreede gladiators-ziel, zich een renbaan laat afpalen. Dáár hebben die gruwelijke moordtooneelen plaats, die het wrekend stift des geschiedschrijvers als met het bloed der martelaren-zelven zal vereeuwigen. Duizende Christenen, door Nero betichtigd van moord en brandstichting, worden er met met de huiden van wilde dieren omwikkeld en zóó door de honden verscheurd, of, daar zij zich immers lichten der waereld hadden genoemd, met was en pek bestreken, om bij de wedrennen de plaats der toortsen te vervangen. Een diepe grot in de nabijheid was de vergaderplaats hunner verminkte lijken, onder welke ook het overschot van den

{==192==} {>>pagina-aanduiding<<}
Apostel Petrus, die, gelijk zijn Goddelijke Meester, den dood aan het slavenhout gestorven was, door zijne vrienden in stilte zou zijn bijgezet. In 306 deed Konstantijn de Groote, als openlijk beschermer des Christendoms opgetreden, op die plaats de kleine Bidkapel van St. Anakletus door eene ruime Basiliek vervangen, waarvan Raphaël in zijn beroemd fresco: ‘Incendio del borgo’ het front, in zijn ander fresco: ‘De krooning van Charlemagne,’ het inwendig voorkomen aan de vergetelheid ontrukt heeft. Ten tijde van Paus Nikolaas V (1450) neigde het meer dan duizendjarige bedehuis ten val; maar vóór dat deze Kerkvoogd, overeenkomstig zijnen wensch, naar de teekeningen van Rossellini en Alberti, er een nieuwen en grooter tempel voor in de plaats had gesticht, kwam hij te sterven, de eer der voltooiing overlatende aan Paus Julius II, die in 1503 den beroemden Bramante tot bouwheer aanstelde. Deze Architekt brak terstond de helft der muren weg, die zijne voorgangers hadden opgetrokken, en begon zijn eigen verheven plan te volvoeren, volgends hetwelk de Kerk niet alleen den vorm van een Grieksch kruis zou ontfangen met een portiek van zes kolommen, maar ook met een grooten Koepel versierd zou worden, die op vier kolossale pijlers uit het midden moest oprijzen. Reeds waren de laatsten met hunne boogen voltooid, als de geniale Kunstenaar door den dood van zijn arbeid werd afgerukt. Paus Leo X, die intusschen Julius was opgevolgd, riep Sangallo, Giovanni da Verona en vooral ook Raphaël te hulp, die op nieuw den Latijnsche-kruis-vorm wilde herstellen, en aanvankelijk de vier Bramantische pijlers versterkt had, toen ook hij in den vollen bloei zijner jonkheid bezweek, en Leo, die eenen Michel-Angelo op onbegrijpelijke wijze veronachtzaamde, in groote verlegenheid achterliet. De zoon der kunstminnende Medicis intusschen, gaf zijn 
lievelingsplan niet op, maar stelde Peruzzi in Raphaëls plaats aan, en liet zich, beter Priester der Muzen dan der Kerk, bij den uitgeputten staat der Pausselijke schatkist, maar al te gemakkelijk door een even onvoorzichtig Kardinaal bewegen, om bij de beruchte bul van het jaar 1516 een algemeenen aflaat voor dooden en levenden af te kondigen: -

{==193==} {>>pagina-aanduiding<<}
een gewaagde geld-operatie, die, door den ijver van Tetzel, ‘den grossen Clamant,’ zoo als Luther hem noemde, wel voor een oogenblik de Kerkekas mocht stijven, maar tevens de lang voorbereide Kerkhervorming niet weinig verhaastte! Leoos twee eerste opvolgers waren niet bij machte veel gelds tot het voortzetten van den kerkbouw te besteeden, en zoo was dan de tribune al wat Peruzzi vóór zijn sterven tot stand kon brengen. Eindelijk kwam Paulus III op het denkbeeld, om de toevlucht te nemen tot den toen twee-en-zeventig-jarigen Michaël-Angelo, die, tot vergoeding van de grievende miskenning, die hij zich zoolang had moeten getroosten, volkomen vrijheid ontfing om naar welgevallen den arbeid zijner voorgangers voort te zetten, of af te breken om geheel naar eigen inzicht van voren af te beginnen: een vergunning, die hem straks door Julius III vernieuwd werd. De even edelmoedige als rijkbegaafde Kunstenaar vergat alle vroegere mishandeling, sloot de ooren voor de fluisterstem zijner vrienden, die hem aanrieden, ‘het ondankbare Babylon te verlaten, dat niet in staat was zijn genie te waardeeren,’ en toog met jongelingsmoed aan den arbeid. Hij koos op nieuw den vorm van het Grieksche kruis, vergrootte de tribune, versterkte ten tweeden male de pijlers van Bramante, maar besloot tevens den Koepel, waar deze reeds van gedroomd had, op eene andere, nog grootscher wijze te doen verrijzen, door, gelijk hij zich uitdrukte, het Pantheon in de wolken te plaatsen. Als hij zijn einde voelde naderen, liet hij, zoo men verhaalt, zich op een draagstoel naar de Kerk voeren, en gezeten onder den Koepel, zijne schepping, die nu immers, gelijk hij hopen mocht, naar zijn bestek eerlang zou worden voleindigd, riep hij in geestvervoering uit: ‘Mijn God, ik dank U: thands heb ik genoeg geleefd!’ Drie jaren na zijnen dood, in 1566, werden Vignola 
en Pirro Ligorio door Pius V tot zijne opvolgers aangesteld, onder voorwaarde, dat zij het plan des grooten meesters tot in de minste bijzonderheden zouden volgen. Maar ofschoon de eerstgenoemde er in slaagde twee zijkoepels op de hoeken van het gebouw daar te stellen, was noch hij noch zijn Kunstbroeder in staat den aangevangen

{==194==} {>>pagina-aanduiding<<}
Koepel te voltooien: eene eere, die in 1590 voor Giacomo della Porta was weggelegd, doch hem wel zeker nooit ten deele zou zijn gevallen, indien Sixtus V geen jaarlijksche som van 100,000 gouden kroonen en een personeel van 600 werklieden, die nacht en dag door arbeidden, ter zijner beschikking had gesteld. Toen hij den Koepel in de lucht zag zweven, (aan wier samenstelling meer dan 30,000 ponden ijzer besteed waren), begon dezelfde Kunstenaar haar inwendig met mozaïek en marmer te versieren, en aldus onafgebroken voortgaande, smaakte hij de zelfvoldoening de geheele Kerk, op de façade met portiek na, vóór zijnen dood geheel voltooid te zien. Op zijne beurt begeerig, om dat laatste gedeelte van den arbeid zoo veler jaren en zoo veler inspanning onder zijne regeering tot stand te zien komen, belastte Paulus V, in 1608, den bouwmeester Carlo Maderno met de vereerende taak, dien wensch te vervullen. Wij zullen geen nieuwen steen voegen bij de velen, die men dezen neef van Fontana naar het hoofd heeft geworpen, maar betreuren het toch, niet zoozeer dat hij, tegen het plan van Michaël-Angelo in, tot den vorm van het Latijnsche kruis terugkeerde, want deze zoogenaamde nieuwigheid was slechts een terugkeer tot Raphaëls plan: maar wel dat zijne façade het onmogelijk maakt den grandiosen Koepel van eenig punt op het voorplein onbelemmerd te aanschouwen, dat zij den eersten indruk van de reusachtige grootte van dit ontzettend Meesterstuk der nieuwere Bouwkunst, waardoor zelfs de wonderen der oudere overtroffen worden, zoo zeer benadeelt. Alexander VII deed Bernini in 1667 den prachtigen zuilengang aanleggen, die tegenwoordig het Sint-Pietersplein omringt; Pius VI liet in 1780, naar de teekeningen van Marchionni, de Sakristij bouwen en plaatste twee uurwerken in den gevel. En zoo is er dan over de Sint-Pieter, onder de regeering van drie-en-veertig Pausen, niet minder dan drie en 
een halve eeuw gebouwd; terwijl men berekent, dat het geheele wondergebouw, zoo als het nu daar staat, ruim twee honderd milhoen guldens gekost heeft en nog jaarlijks, aan onderhoud als anderzins, eene uitgave van vijfenzeventig duizend guldens vordert!

{==195==} {>>pagina-aanduiding<<}

En zoo zijn wij dan, al koutende, tot den ingang van het groote, ovaalvormige Plein genaderd, dat zich, in eene lengte van 1000 op eene breedte van 690 voeten in diameter, over eene ruimte van 240,000 vierkante voeten, voor de Sint-Pieterskerk zelve uitstrekt, aan weêrszijden omgeven van eene kolonnade van 284 Dorische zuilen en 64 pilasters van Travertijnsteen, versierd met 192 Heiligen-beelden, elk van 12 voeten hoogte, met twee schoone fonteinen, wier schitterende waterstralen, na een sprong van negen voeten, in schalen van Oostersch graniet ter neder storten, en, tusschen deze beiden in, met een groote Obelisk, 1475 jaren vóór Christus uit één enkel stuk rood graniet gehouwen en vóór den Zonnetempel van Heliopolis opgericht, vijftien eeuwen later door Kaligula uit Egypte naar Rome gevoerd, en wederom vijftien eeuwen later door Sixtus V te dezer plaatse op haar voetstuk verheven. Hier, in het middenpunt van dat plein, nemen wij de groote façade der Kerk in oogenschouw, die uit acht kolommen, vier Korinthische pilasters, vijf deuren, zeven balkons (van welks middelste, boven den hoofdingang, de Paus den zegen pleegt te geven) zes nissen, den vóórgevel en eene attika bestaat: de laatste van een balustrade omgeven en voorzien van de reusachtige standbeelden van Christus en de twaalf Apostelen. Langs de drie stoepen van den breeden marmertrap bereiken wij de vijf deuren, die naar het voorportaal leiden: de middelste, de zoogenaamde Porta Santa, is toegemetseld, om alleen in het Jubeljaar, vijf malen in ééne eeuw, op het sein, daartoe door den Paus met een zilveren hamer gegeven, geopend te worden; de andere zijn van brons en met bas-reliefs bewerkt, die u niet slechts den marteldood van Paulus en Petrus, maar (zonderling genoeg!) ook Jupiter en Leda en onderscheidene nymfen en saters te 
aanschouwen geven: een smakeloze vereeniging van heilig en onheilig, die, volgends Prof. Nibby, niet aan de onfeilbare Kerkprelaten maar ‘all'ignoranza degli artefici’ moet worden toegeschreven, als welke zonder inachtneming van plaats of tijd bij de Ouden ter schole gingen. Nu treden wij over den gekleurden marmervloer het Heiligdom binnen. Indien gij, na het vernemen van de onzachlijke grootheid van deze Ko-
{==196==} {>>pagina-aanduiding<<}
ningin aller kerken, verwacht had, dat haar eerste aanblik u zou ontroeren en verpletten, hebt gij u bedrogen. Vooreerst was uwe verwachting zóó hoog gespannen, dat de werkelijkheid onmogelijk kon beandwoorden aan uw buitensporig ideaal; bovendien is de evenredigheid van al de deelen der Basiliek zóó welberekend, dat juist hierdoor hare grootte in den beginne zoo niet opvalt; eindelijk worden de lijnen zoo telkens gebroken, zijn er zoo vele en velerlei punten, die tegelijk uwe aandacht tot zich trekken; en mist gij hier in de ontelbare versierselen van beeld- en schilderwerk en wat dies meer zij, zoo zeer alle eenheid van gedachte, alle harmonie van vormen, dat er tijd toe noodig is, herhaalde ontleding en vergelijking der détails, om tot het juiste besef van de voorbeeldeloze grootte der Sint-Pieterskerk te komen, die inderdaad alle maat van moderne bouwkunst te boven gaat. Langzamerhand ontwikkelt zij zich als 't ware voor uwe oogen. Nu bemerkt gij, b.v., tot uwe verbazing, dat de marmeren engeltjens, die de twee wijwaterbekkens aan den ingang dragen en die u eerst niet meer dan eene gewone kindergestalte schenen te bereiken, eene lengte bezitten van meer dan zes voeten. De Kerk schijnt zich van voetstap tot voetstap uit te breiden: zij wordt een Waereldmuseum; zij wordt een uitgehouwen rotsgevaarte, gelijk men verhaalt van de overoude rotstempels van Indië; zij wordt eene verzameling van kerken, want elke kapel is er ééne: zij wordt eene 
Stad op zich-zelve, en wel een Wonderstad. Gij begint te gelooven, dat de koperen staaf in den kerkvloer waarheid spreekt, dat de Sint-Pieter waarlijk 600 voeten lang, 370 voeten breed, 410 voeten hoog kan zijn, en dat de reiziger niet overdreef, die u toeriep: ‘Neemt tweemaal de uitgestrektheid van de arena van het Kolosseüm, en nog is de ruimte der S.-Pieter niet gevuld; denkt u twee Kolosseën op elkander, en nog is het bovenste des Koepels niet bereikt!’ Die Koepel-zelf trekt natuurlijk vóór alles uw bewonderende aandacht. Hij heeft 130 voeten in doorsnede, en rust op vier pilaren, die, met haren vierhoek het Hoofdaltaar omsluitende, ieder 166 voeten hoogte en 206 voeten, d.i. bij de honderd schreden in omvang hebben,

{==197==} {>>pagina-aanduiding<<}
zoodat het kleine Kerkjen S. Carlo op het Quirinaal zich in eene enkele dier reuzenkolommen, zoo zij uitgehold ware, met gemak zou kunnen verbergen. Elk dier pilaren telt twee boven elkander aangebrachte nissen, waarvan de ondersten zijn aangevuld met de standbee! den van S. Veronika met den zweetdoek, S. Helena met het kruis, S. Longinus met de speer, en S. Andries (den beste der vier, het werk van Fiammingo), terwijl de bovennissen of middelloges tot bewaarplaats strekken van kostbare relieken, waaronder zich het gebeente van den Apostel Petrus zou bevinden: eene beweering, die zeker even bezwaarlijk te bewijzen is als die andere, dat genoemde pilaren uit den Tempel van Salomo afkomstig zijn. Boven deze nissen prijken in vier medaillons de vier Evangelisten in mozaïek, met de hen kenmerkende zinnebeelden, van welke dat van Markus, een schrijfpen, niet minder dan zes voeten lang is. Op de fries daarboven staat met letters van gelijke grootte de gemisbruikte spreuk: ‘Tu es Petrus et super hanc pretram oedificabo ecclesiam meam et tibi dabo claves regni coelorum.’ [‘Gij zijt Petrus en op deze petra zal Ik mijne gemeente bouwen, en Ik zal u de sleutelen van het koninkrijk der hemelen geven.’] De zoogenaamde trommel van den Koepel draagt het eigenlijke koepeldak op twee-en dertig gekoppelde pilasters van de Korinthische orde, tusschen welke zestien vensters zijn aangebracht. Zestien boogen, die boven aan de lantaarn in één middelpunt uitloopen, vertoonen, op een grond van ingelegd goud, de mozaïekbeelden van Christus, de Maagd Maria en verschillende Heiligen; terwijl van uit dat middelpunt-zelf het beeld Gods des Vaders ter nederziet, insgelijks uit mozaïek en wel naar de schilderij van d'Arpino vervaardigd. ‘De Koepel,’ zegt Forsyth, ‘is heerlijk, 
zoo wat zijn samenstelling en zijn hoogte als wat zijn versiering betreft: hetzij men hem als een geheel of als een onderdeel beschouwt, hij betoovert het oog, hij streelt den smaak, hij verheft het hart.’ - Onder den Koepel, naar het Oosten gekeerd, verrijst het Hoogaltaar, verheven op zes trappen en onder een prachtig gehemelte van negentig voeten hoogte, geheel van verguld brons, ter zwaarte van 129,000 ponden, en door vier kolom-
{==198==} {>>pagina-aanduiding<<}
men gedragen, waar boven vier Engelen prijken. Ter zijde van dit kostbaar outer, dat 250,000 guldens heeft gekost, voert een dubbele marmertrap, nacht en dag door 112 brandende lampen verlicht, naar de zoogenaamde Confessie van St. Pieter, d.i. naar het Graf, waar men beweert dat het stoffelijk overschot van den Apostel bewaard wordt. Vóór de metalen deuren van dat Graf, waar Pius VI bij voorkeur placht te bidden en waar ook zijn gebeente naar zijn verlangen is bijgezet, staat thands het knielend beeld des Paussen, door den beitel van Canova met verheven eenvoud en treffende waarheid uit het marmer te voorschijn geroepen. Hoe barbaarsch wordt, met dit schoone Kunststuk vergeleken, die reusachtige bronzen Sint-Pieter ter rechterzijde vóór den Koepel, een oude Heidensche Jupiter Capitolinus, die, zonder eenigen houdbaren grond, tot des Heeren Apostel herdoopt, den linkervoet ter eerbiedige vereering uitstrekt, met dat gevolg, dat hem van tijd tot tijd de teenen moeten worden vernieuwd, die door de menigte van vroome bezoekers letterlijk worden weggekust. Het is charakteristiek genoeg, dat men in de ronding van den kruisgang tegen het noorden, een tweede Standbeeld heeft opgericht, dat, wat zijne kolossale grootheid betreft, een tegenhanger van den grooten gekerstenden trotschen Olympiër genoemd kan worden, en niemant anders voorstelt dan den H. Dominikus, met den brandenden fakkel, het dubbelzinnig teeken der Inquisitie, in de ontzachlijke vuist. 
Langs twee trappen van kostbaar porphyr, bereiken wij, in het middenpunt van het Choor, de zoogenaamde Tribune. Dáár verheft zich, op een prachtig altaar, de Pausselijke zetel, de ‘echte’ houten stoel van Petrus, met een bronzen bekleedsel omtrokken, door twee paar Kerkvaders van hetzelfde metaal (Chrysostomus en Athanasius, Ambrosius en Augustinus) op de vingertoppen gedragen en overschaduwd door de vleugelen van den H. Geest, die in de gedaante eener duif in het licht schijnt te zweven, dat door de geschilderde glazen met tooverachtigen glans ter neder valt. Een glorie van Engelen, waarvan er twee de Pausselijke kroon en sleutels beschermen, omringt het schitterend zinnebeeld. De geheele vertooning is zeker oogverblindend, maar verliest wel iets van haren indruk,

{==199==} {>>pagina-aanduiding<<}
wanneer men zich herinnert, dat die ‘echte stoel van Petrus’, in het begin dezer eeuw door de nieuwsgierige Franschen ontbolsterd, die Rome toen bezet hielden, met Arabische letters het opschrift bleek te dragen: ‘Allah is groot en Mohammeth is zijn Profeet.’ Er zijn Roomsche schrijvers, die ons verzekeren, dat deze houten stoel een ivoren zetel tot voorganger had, waarop de twaalf heldendaden van Herkules waren uitgebeiteld! Wij willen hen op hun woord gelooven, en zetten met voorzichtige bedaardheid onze wandeling door de Basiliek voort, om nu ook met de overige merkwaardigste gedenkteekenen kennis te maken, die daar in den loop zóóveler eeuwen werden opgericht. Onder deze zijn er verscheidene van Bernini of zijne leerlingen, die, slecht van stijl en smakeloos, de eereplaats in dezen majestueusen Tempel niet verdienen; en ofschoon de mozaïekschilderijen, waarmede men de 28 altaren versierd heeft, meest alle uitnemende kopijen zijn naar bekende origineelen, laat de gepastheid der keuze menigmaal maar al te veel te wenschen over. Rechts van de genoemde Tribune treffen wij al terstond een Mausoleum aan, een der schoonste zoo al niet het schoonste van de vijftig, zestig Pausselijke Lijkgesteenten, die de Sint-Pieter bezit. Dit Praalgraf, ter eere van Paul III (uit den Huize Farnese, gestorven in 1549), door Guglielmo della Porta, onder opzicht van Michaël-Angelo, vervaardigd, bestaat uit drie figuren: het bronzen beeld van den Kerkvoogd, die zittende is voorgesteld, en twee liggende marmerbeelden, symbolen van de Voorzichtigheid en de Gerechtigheid. De eerste is eene oude vrouw; en dat behoort ook zoo, want ‘het verstand komt niet vóór de jaren’; de tweede, daarentegen, is eene jonkvrouw in den vollen glans van jeugd en schoonheid, oorspronkelijk bijna geheel naakt, zóó treffend-waar gemodelleerd, 
zóó weelderig van vormen, zoo verleidelijk van pose en uitdrukking, dat men meenen zou, dat de dartele Mingodes-zelve de plaats der bedoelde stugge deugd heeft ingenomen, om de aandacht der geloovigen op de zonderlingste wijze in den war te brengen. Men verhaalt dan ook, dat dit beeld op zekeren Spanjaard dezelfde uitwerking heeft gehad, die weleer de Venus van Praxiteles een jongen Griek deed on-
{==200==} {>>pagina-aanduiding<<}
dervinden: hij verliefde op het marmerbeeld tot waanzinnig wordens toe; zoodat de geestelijkheid, om de herhaling van dergelijke schandalen te voorkomen, Bernini in last gaf de wulpsche gestalte met een bronzen draperie te bekleeden. - Tegenover dit gevaarlijk Praalgraf bevindt zich een tweede van minder verbijsterenden aart: dat van Urbanus VIII (uit den Huize Barberini, gestorven in 1644), mede bestaande uit drie figuren, een bronzen Paus en twee marmeren maar altijd nog behaagzieke deugden, het laatste en beste werk evenwel van genoemden Bernini, die door dezen arbeid (‘du Rubens en sculpture’, zoo als Valery het geestig uitdrukt) zijn zinkenden roem nog eene wijle staande hield. - Wanneer we in dezelfde richting voortgaan naar het zuidereinde der Kerk, bereiken wij allereerst een altaar, dat, tusschen twee kolommen van zwart Egyptiesch graniet, een schoone mozaïekkopij te aanschouwen geeft van Mancinis: Petrus die den kreupelgeborene geneest, een grafgesticht ter eere van Alexander VIII (van den Huize Ottoboni, gestorven in 1691), gebeeldhouwd door Angelo Rossi, staat er tegenover, en vertoont dien Paus wederom uit brons gegoten, tusschen twee marmerbeelden, ditmaal die der Godsdienst en der Voorzichtigheid. - Een weinig verder verheft zich het altaar van Leo den Groote, dat vooral beroemd is door het groote bas-relief, het grootste misschien dat er bestaat, waarmeê het, tusschen twee 
kolommen van rood graniet, is opgeluisterd. Dit beeldhouwwerk, van Algardis hand afkomstig, stelt genoemden Paus voor, zoo als hij Attila en zijne wilde horden, even buiten Rome, met den toorn van Petrus en Paulus bedreigt, indien zij het wagen durven de Heilige Stad te betreden. De dagen, waarin het voor een meesterstuk gehouden werd, zijn voorbij; en van al de figuren, die er in zeer middelmatige groepen bijeen zijn gebracht, vindt alleen die van Attilaas paadje, een bevalligen knaap, nog genade in de oogen der Kunstkenners. - Een volgend altaar met twee zwart granieten en twee albasten pilaren, en het Graf van Alexander VII (uit den Huize Chigi, gestorven in 1667), het laatste werk van Bernini, gaan wij voorbij met de enkele opmerking, dat het standbeeld van dezen Paus, behalven de onvermijdelijke Gerech-
{==201==} {>>pagina-aanduiding<<}
tigheid en Voorzichtigheid, ook de Liefde en Deugd nevens zich heeft, meer tot eere van den Kerkvoogd dan van den Kunstenaar, die er het gewone getal gedenkteekenen van zijnen wansmaak door verdubbeld heeft. - Het oude schilderij van Francesco Vanni: De kastijding van Simon den Toovenaar, dat er tegenover hangt, is niet alleen merkwaardig omdat het op lei gepenseeld en recht schitterend van koloriet is, maar ook omdat het de éénigste voorstelling in olieverf is, die in de gantsche St.-Pieter wordt gevonden. - In de Klementijnsche Kapel (dus geheeten omdat zij, even als de Gregoriaansche Kapel daar tegenover, op bevel van Clemens VIII gebouwd werd) verdient het Mausoleum voor Pius VII wel eenige meer bepaalde aandacht. De edele Paus strekt de handen zegenend uit, terwijl de Kracht en de Wijsheid hem ter zijde staan. Gij bemerkt terstond, dat gij hier het werk van een Meester voor oogen hebt; en al zijn dan die zinnebeeldige figuren wat stug van voorkomen, de ernst, waartoe de 
anders zoo geestige Thorwaldsen hier met groote zelfverloochening zijn beitel heeft gedwongen, is u duizendmaal liever dan de vaak onwelvoeglijke en valsche sierlijkheid, waarin Bernini bij dergelijke onderwerpen den zijne laat voortdartelen. Van de drie altaren, die hier tusschen schoone kolommen van zwart graniet en antiek geel marmer verrijzen, prijkt het middelste met eene kopij van mozaïek van Guido Renis beroemde Kruisiging van Petrus, die tusschen de Ongeloovige Thomas naar Camaccini en de Ananias en Sapphira naar Roncalli, waarmede de twee andere outers versierd zijn, des te zegevierender uitsteekt. De Tombe van Leo XI (den Paus uit het geslacht der Medicis, die slechts 27 dagen regeerde) wordt mede in deze Kapel gevonden: eene noodige herinnering, zonder welke men het logge gevaarte al licht gedachteloos voorbij zou gaan, dat intusschen, op een merkwaardig bas-relief van Algardi, u des vierden Hendriks overgang tot de Roomsch-Katholijke Kerk te aanschouwen geeft. Langs het graf van Innocentius XI (uit den Huize Odescalchi), het werk van Monot, een Fransch beeldhouwer, en het altaar ter zijde van de groote koepelpilaar, waar Raphaëls Transfiguratie in mozaïek is wedergegeven, bereiken wij de Choor-
{==202==} {>>pagina-aanduiding<<}
kapel. Deze Kapel, waarin dagelijks dienst wordt gedaan, is omringd door een ijzeren hek met versierselen van verguld brons en bezit, behalven een paar schoone orgels, eene menigte verdienstelijke bas-reliefs naar teekeningen van Giacomo della Porta. Het mozaïek van het altaar, de H. Ontfankenis voorstellende, is eene kopy naar Pietro Bianchi. Opmerkelijk is het, dat deze Kapel tevens de tijdelijke rustplaats is van den laatst overleden Paus, die er als in het voorportaal van zijn eigen aanstaand graf vertoeft, tot dat zijn opvolger komt te sterven, die dan hier zijne plaats 
vervangt. - Onder den boog, die naar de volgende Kapel leidt, bevindt zich de Tombe van Innocentius VIII (uit den Huize Cibo, gestorven in 1492), een treffend eenvoudig en toch sierlijk grafteeken van Antonio Pollajolo, waarop de Paus tweemalen is afgebeeld, eens als levende, in zittende houding den zegen gevende, nog eens, als gestorven, in kalme rust op de sarkophaag uitgestrekt. - Zoo naderden wij de Kapel der Voorstelling, dus genoemd naar het altaarstuk, eene mozaïekkopy naar Francesco Romanellis schilderij: Jezus voorstelling in den Tempel. - Rechts onder de volgende arkade ligt het Graf van Maria Clementina Sobiesky, de in 1745 te Rome overledene gemalin van den Pretendent Jakob III, hier ‘Koningin van Groot-Brittanië, Frankrijk en Ierland’ genoemd. Dit Monument, een porphyren sarkophaag met albasten draperie, een Barmhartigheid en een Engeltjen, dat een medaillon met het mozaïekportret der Vorstin vasthoudt, werd, voor rekening der Kerkfabriek (fabbrica di S. Pietro), door Pieter Bracci gebeeldhouwd en heeft niet minder dan 18,000 scudi (ongeveer 45,000 guldens) gekost. - Tegenover deze Tombe aanschouwen we het Grafgesteente der Stuarts, dat de assche bedekt van Jakob III zelven en zijne beide zonen Karel III en Hendrik IX, Koningen eens van Engeland, nu ballingen van hun vaderland, zelfs nog in den nacht des doods. Het Monument, dat den ingang van een Mausoleum voorstelt, door Geniussen bewaakt, ofschoon van den beroemden Canova, is even arm van gedachte als onedel en tam van uitvoering. - De laatste Kapel aan deze zuidzijde der Kerk is de Doopkapel. De doopvont-
{==203==} {>>pagina-aanduiding<<}
zelve is een kostbare prophyren urn, van vier ellen lengte en twee ellen breedte, die vroeger tot de sarkophaag van Keizer Otto II behoorde, die in 984 hier te Rome stierf 
en in de toenmalige oude Basiliek werd bijgezet. Het pyramidaalvormig deksel dezer urn, uit brons gegoten en zwaar verguld, is met bevallige arabesken en vier Engeltjens versierd. De zoldering der Kapel is geheel bemaald met bedriegelijke nabootsingen van bas-reliefs, terwijl drie mozaïekstukken hare wanden bekleeden: het eerste naar Carlo Maretta, Des Heeren doop in de Jordaan; het tweede naar Passeri: Petrus in de Mamertijnsche gevangenis den doop toedienende aan eenige bekeerlingen; het derde naar Procaccini: De doop van Cornelius, den Hoofdman over honderd. - Wanneer wij nu naar den noordervleugel oversteken en dáár van de groote ingangdeur af onze beschouwing voortzetten, ontmoeten wij allereerst de beroemde Kapel della Pietà, dus genoemd naar de heerlijke marmergroep boven het altaar. Zij stelt Maria voor, die in verheven droefheid het lijk des Zaligmakers op de kniën heeft. Dit werk, een der eerste van Michel-Angelo, die tijdens de vervaardiging naauwelijks 25 jaren bereikt had, heeft menig scherpen aanval der kritiek moeten verduren, wier prozaïsche naauwgezetheid zich vooral ergerde aan het jeugdig voorkomen van de Moeder des Heeren, dat haren goddelijken Zoon veel ouder doet schijnen dan haar-zelve. De Kunstenaar heeft zich verdedigd, door te zeggen, dat hij met die tedere frischheid de vlekkeloze maagdelijkheid der gezegende onder de vrouwen, ‘la verginità e purità pepetua della madre’, heeft willen symboliseeren. Hetzij men die verklaring als geldig beschouwe of niet, zooveel is zeker, dat de groote man niet noodig had, zijn naam, die anders op geene zijner werken wordt aangetroffen, ditmaal op den gordel der Moedermaagd uittebeitelen, want het geheele beeld draagt in elken trek den stempel van zijn genie. Geen wonder dan ook, dat Frans I, in 
1507, bij eigenhandig schrijven dezen Beeldhouwer verzocht iets voor zijne Koninklijke kapellen te willen gereed maken in den geest van deze Maria en zeker Christusbeeld in de kerk Sta. Maria sopra Minerva, welke beide kunstgewrochten hij aanduidt

{==204==} {>>pagina-aanduiding<<}
‘comme des choses que l'on m'a asseuré estre des plus exquises et excellentes en votre art.’ Ter weêrszijden van het altaar dezer zelfde Kapel, bevinden zich nog twee kleinere Kapellen, waarvan de eene, rechts, benevens een Kruisbeeld van Pietro Cavallini een mozaïek van Cristofani bevat, St. Nikolaas van Bari voorstellende; terwijl de andere, linksch, haren meerderen roem te danken heeft niet alleen aan eene antieke marmeren urn, die in de vierde eeuw voor doopvont diende, maar vooral ook aan de zoogenaamde colonna santa, een pilaar die uit den Jeruzalemschen Tempel afkomstig heet en waartegen de Heer zou geleund hebben ‘toen hij met de Schriftgeleerden en Farizeën redetwistte.’ - In den vleugel, tegenover de Begraafplaats van Innocentius XIII, verheft zich het Lijkgesticht van Christina, Koningin van Zweden, die in 1689 te Rome stierf. Het bas-relief stelt haar voor, zoo als zij, vier-en-dertig jaren voor haren dood, in de Kathedraal van Innspruck, ‘la setta Luterna’ afzweert; een afval, waarvoor zij met een dubbeld grafschrift beloond werd: een van Paus Innocentius XII, op haar tombe, waarin hare vroomheid en zelfverloochening hemelhoog geprezen worden; een van Pasquino, op den welbekenden Menelaus-torso, die naar den satyrieken kledermaker herdoopt is, waarin zij, ietwat minder zoetsappig, begroet wordt als: ‘Regina senza regno, Christiana senza fide, e Donna senza vergogna’ (d.i. ‘als Koningin zonder rijk, Christin zonder geloof en Vrouw zonder schaamte.’) - Tegenover deze Tombe ligt het Graf eener andere Vorstin, die mede zeer gehecht was aan den Pausselijken stoel, dat van de Middeleeuwsche gravin Mathilde, wier lijk door Urbanus VIII uit het Benediktijnerklooster van Mantua naar hier werd 
overgebracht. De aangrenzende Kapel van Sint-Sebastiaan prijkt met een mozaïekkopij van Domenichinoos befaamde voorstelling van den marteldood van dien Heilige, die met vele pijlen doorschoten werd. Rijk en prachtig boven vele andere is de volgende Kapel van het H. Sakrament, die, even als de Choorkapel daartegenover, met een ijzeren hek is afgesloten, waaraan noch brons noch verguldsel gespaard is. Op een der beide altaren staat een schitterende hostiekast van lapis-lazuli,

{==205==} {>>pagina-aanduiding<<}
in den vorm van een ronden tempel met kolommen en koepel, een miniatuur-afbeeldsel van de S. Pietro Montorio, het meesterstuk van Bramante. Het mozaïekstuk daarboven, door Pietro da Cortona, stelt op welbekende wijze de H. Drievuldigheid voor. Het tweede altaar, opgericht tusschen twee kolommen uit de oude Confessie van Petrus, draagt het beeld van St. Maurits, en wordt geflankeerd door het graf van Sixtus IV (uit den huize Rovere, gestorven in 1484), door Antonio Pollajolo, in welks nabijheid ook dat van Julius II ligt, een Paus van het zelfde geslacht. - Nu volgen een paar middelmatige pausselijke Graven, dat van Gregorius XIII, den Hervormer van den Kalender (uit den huize Bouncompagni, gestorven in 1685) en dat van Gregorius XIV (Sfrondati, gestorven in 1591); en langs nog een altaar met een St. Hieronymus van Domenichini, bereiken wij de Kapel der Madonna, anders ook de Gregoriaansche Kapel genaamd, omdat genoemde Gregorius XIII haar deed bouwen, en wel door Giacomo della Porta, naar teekeningen van Michaël-Angelo. Nieuwe pracht al wederom straalt ons hier te gemoet. Boven aan de zoldering kleurig mozaïek van Muriano; aan en op het altaar een schat van albast, amethyst en ander edelgesteente; en in de nabijheid een pausselijk Graf op nieuw, dat van Metastasioos leermeester, den geletterden Benediktus XIV (Lambertini, gestorven in 1778) met de beelden der Wetenschap en der Barmhartigheid voorzien, door Braccis hand gebeiteld. Hier, zegt men, rust ook het stoffelijk overblijfsel van Gregorius van Nazianzene, maar geen tombe verrijst er tot zijne eer. - Wij vervolgen onzen weg naar de noorder crociata en gaan een drietal altaren en een viertal heiligenbeelden van ondergeschikte waarde stilzwijgend voorbij, tot wij, linksch tegen de laatste pilaar van den grooten Koepel, voor het outer 
della navicella staan, dat dezen naam ontleent aan het mozaïekstuk naar Lanfranco, Petrus voorstellende, die, uit het scheepjen gesprongen, den Heer op de zee te gemoet wandelt. - Wanneer wij ons nu omkeeren en eenige schreden voorwaards stappen, staan wij voor een der schoonste, zoo niet het allerschoonste Monument der gantsche St. Pieter, het prachtig Grafgesticht van Clemens XII, (uit den huize Razzonia, gestorven in 1769.)

{==206==} {>>pagina-aanduiding<<}
Dit Mausoleum, de vrucht van acht jaren arbeids, waardoor Canova op 38 jarigen leeftijd zijn roem voor immer vestigde, verdient ten vollen den epitheten van schoon, edel, zuiver en verheven, die men er als om strijd aan heeft toegekend. Het is samengesteld uit drie groote figuren. Met de uitdrukking van den heiligsten eerbied ligt de Paus, een achtbare grijsaard, biddend ter neêrgeknield. Aan zijne rechterhand staat de Godsdienst, eene majestueuse gestalte, met het zinnebeeld der verlossing, het kruis, in den arm; terwijl aan de andere zijde de Doodsengel met omgekeerden fakkel de lijkkist bewaakt, waarop, in twee bas-reliefs, de Liefde en de Kracht zijn uitgebeiteld. Eindelijk, op het voetstuk, liggen twee leeuwen, de een slapend, de ander brullend, als hielden zij beurt om beurt de wacht, waarvan alle kenners met Prof. Nibby getuigen, dat zij ‘de schoonste zijn, die ooit door de moderne Kunst zijn geschapen’ ‘(i più belli di quanti sono stati fatti modernamente’). Valery verhaalt, dat dit meesterstuk op den Woensdag der Heilige week van 't jaar 1795 onthuld werd bij den schitterglans van het met driehonderd lampen verlichte kruis, dat boven het Graf van Petrus was aangebracht; en dat de jeugdige Kunstenaar, in het geestelijk gewaad eens abts gestoken, ongemerkt door de volksmenigte heen- en wederging, om het oordeel op te vangen, dat men over dezen zijn arbeid zou uitspreken. Er was maar ééne stem over: die eener bewondering, even vurig gevoeld als welverdiend. Nog eene laatste Kapel blijft ons nu ter bezichtiging over: het is die van St. Michele-Arcangelo, dus geheeten naar de mozaïëk-afbeelding van den Aartsengel Michaël, die den draak verslaat. Een ander altaar in de zelfde Kapel is versierd met een H. Petronelle, naar Guerchino, die men voor het 
schoonste mozaïekwerk van dezen Tempel houdt.-
En nu geloof ik, dat wij dat rijke Kunstmuseum zoo goed bezien hebben, als bij eene eerste kennismaking mogelijk is!
Eer wij in de Onderkerk afdalen of den Koepel beklimmen, brengen wij de Sakristij een bezoek, een prachtig maar niet overal even smaakvol gebouw, naar het ontwerp van Carlo Macchionni, in 1775 door Pius VI ter nedergezet, wiens mid-
{==207==} {>>pagina-aanduiding<<}
delmatig standbeeld, het werk van Agostino Penna, hier dan ook getrouw de wacht houdt over zijne stichting. Er zijn er, die beweeren, dat hij de bouwstoffen daartoe vooral uit een klassieken Venus-tempel zou geput hebben. Het zou niet onmogelijk zijn; want het voorbeeld van zulk eene oudheidschennis was immers reeds zooveel vroeger door Urbanus VIII (uit den huize Barberini) gegeven, die het voorportaalgewelf van het Pantheon plunderde, om het noodige brons voor den throonhemel des Hoogaltaars bij elkander te krijgèn: een wandalisme, dat tot de bekende woordspeling aanleiding gaf: ‘Quod non fecerunt Barbari, fecerunt Barbarini’ [‘Wat de Barbaren niet deden, dat hebben de Barbarijnen gedaan’]. Zóóveel is intusschen zeker, dat gindsche acht gecanneleerde pilaren van antiek marmer (marmo bigio) uit de Villa Hadriana afkomstig zijn. Het geheel bestaat, behalven uit een voorportaal, ettelijke gangen en kleine vertrekken voor gemengd gebruik, uit drie schoone zalen, de Algemeene Sakristij (Sagrestia commune), in 't midden; de Sakristij der Geschenken (Sagrestia de' beneficiati) rechts; en de Sakristij der Kanunniken (Sagrestia de' canonici) linksch. In ieder dezer zalen is eene Kapel aangebracht, met een rijkdom van zuilen, schilderijen en andere kunstsieraden, geheel geëvenredigd aan die der St.-Pieter-zelve. Bovendien zijn de twee laatstgenoemde rondom voorzien van hooge kasten van Braziliaansch hout. In de Sakristij der Kanunniken hangt, tusschen twee albasten kolommen, eene uitmuntende schilderij van Fattore, waarop de Madonna 
met het Godskind, St. Anna en de Apostelen Petrus en Paulus zijn afgemaald op eene wijze, die Raphaëls leerling tot eere verstrekt en zijn paneel tot een waardigen tegenhanger maakt van dat van Giuglio Romano aan de overzijde, mede eene afbeelding van de Moedermaagd met het Christuskind, ditmaal in gezelschap van den jeugdigen Johannes. De Sakristij der Geschenken is evenzeer met fraaie schilderijen versierd, van welke die van Maziano, den Christus voorstellende, die Petrus de sleutelen des hemelrijks geeft, ontegenzeggelijk de kroon spant. Maar wat haar vooral merkwaardig maakt zijn de Tempelkostbaarheden, die binnen hare wanden bewaard worden: bekkens en kannen en kandelaren

{==208==} {>>pagina-aanduiding<<}
en kruisen en miskelken, van zilver en goud en edelgesteenten, zoo groot in getale, zoo hoog van waarde, zoo kunstig van bewerking menigmaal (want een Michaël Angelo en een Benvenuto Cellini rekenden het niet beneden zich er de modellen voor te teekenen), dat men met hunne beschrijving alleen een tamelijk boekdeeltjen zou kunnen vullen. Dit zou dan nog verdubbeld kunnen worden met eene beredeneerde lijst der hier aanwezige archieven, waaronder het M.S. Leven van St. Georges met miniaturen van Giotto en de beroemde perkamenten Codex van Ciceroos Philippicaas wel niet de minste plaats bekleeden.-
Wanneer wij ons nu gereed maken om de Onderkerk te bezoeken, moeten onze reisgezellinnen zich des achterblijvens getroosten, want zonder eene schriftelijke vergunning van een der Kardinalen hebben geene vrouwen hier den toegang dan op den tweeden Pinksterdag. Bij het schemerlicht van een groote waschtoorts, waarmeê een vlugge choorknaap ons voorgaat, dalen wij neder in die wijde gewelven, gewoonlijk de St. Pieters-Grotten (Grotte Vaticane) genoemd, die den reusachtigen Tempel dragen, wiens vloer elf voeten boven den hunne zich uitstrekt. Hier gevoelen wij eerst wat wij daarboven, te midden van al de wonderen der Kunst, niet gevoelden: een eerbiedige huivering, als hoorden wij een geestenstem ons toefluisteren: ‘Ontbindt uwe schoenzolen, want de plaats waar gij staat, is heilig!’ Inderdaad zóó is het; want juist deze plek is dát gedeelte der oude Basiliek, dat zich boven de Graven der vroegste Christen Martelaren verhief; en bij alle verandering en herbouwing van den tegenwoordigen Tempel heeft men den oorspronkelijken bodem immer zorgvuldig gespaard. Weinige voeten beneden ons rust dan het gebeente dier doorluchtige eerstelingen uit den rij der Bloedgetuigen van ons geloof, eene ‘schare die niemant tellen kan’, die hunne zielen hebben overgegeven voor den naam des Heeren Jezus! Tusschen de voeten der vier ontzachlijke pilaren, die hier als steenen wortelen van den grooten Koepel uit den grond rijzen, heeft men vier onderaardsche kapellen gebouwd, die met haar reeks van grafgesteenten eene adelijke Nekropolis

{==209==} {>>pagina-aanduiding<<}
vormen. Daar slaapt het stof van den Duitschen Keizer Otto II; van de laatste Koningen uit het Huis van Stuart; van Charlotte en Christina, Koninginnen, de eerste van Jeruzalem en Cyprus, de andere van Zweden; daar rust het gebeente van Paus Bonifacius VIII, van Nicolaas V, van Urbanus VI, van Pius II, van Adriaan VI, onzen Landgenoot, en zoo menig ander, op wier wenk eens aller hoofden zich bogen en boven wier hoofd nu de menigte gedachteloos voortwandelt. Maar schoon verre van gedachteloos, wandelen ook wij al die waereldsche en kerkelijke vorsten voorbij, om de asche te zegenen dier in veel hóóger zin Koninklijke Priesters, wier namen hier door geen steen worden vermeld, maar die daar Boven geschreven staan op het Boek des Levens des Lams. Hun overschot ligt in de nameloze groeven onder onze voeten even zacht te slapen als dat van Petrus onder de wijdluftige tombe, opgericht in gindsche afzonderlijke Kapel, die van brons en marmer schittert. Heerlijker dan in de beelden op die vier-en-twintig metalen bas-reliefs leven zijne werken en daden en die van zijn grooten Mede-Apostel Paulus in de herinnering der Christenheid, en beter gelijkend dan de Schilder hunne aardsche beeldtenis op de twee zilveren platen boven dat altaar kon wedergeven, spiegelt hunne geestelijke physionomie, hun hart, zoo vol des geloofs en des Heiligen Geestes, ons uit hunne onsterfelijke Brieven tegen, die reiner zijn dan zilver, ja dan fijn zilver ‘gelouterd in den smeltkroes tot zevenmalen.’ Las de choorknaap, die ons geleidde, deze en dergelijke kettersche gewaarwordingen in ons starend oog, dat hij ons zoo ongeduldig voortjaagt naar wat hij het merkwaardigste Kunstgewrocht der geheele Onderkerk noemt? Wij hadden de Kunst voor een oogenblik geheel vergeten; maar willen nu toch gaarne op zijn woord gelooven, dat de Sarkophaag van Junius Bassus, Prefekt van Rome, die in het jaar onzes Heeren 359 stierf, eene schoone 
proeve is van de Beeldhouwkunst in dat tijdperk, om niet te zeggen - gelijk er aarzelend werd bijgevoegd - van den Schriftuurlijken zin der Christelijke Oudheid. Ware de knaap een man geweest, ik had hem om dit laatste woord voor een verkapten Jesuïet gehouden, die heimelijk den spot wilde drijven met

{==210==} {>>pagina-aanduiding<<}
de ‘Bijbelvergoding’ der ketters, waarvan hij in ons een licht herkenbaar exemplaar voor oogen had. Nu ziet het jongsken er zoo argeloos uit, dat wij hem ongestoord zijn van buiten geleerd lesjen laten herhalen, hoe dit Monument van Pariesch marmer waarschijnlijk te Konstantinopel vervaardigd is; hoe het aan de voorzijde niet minder dan tien bas-reliefs vertoont, door gekronkelde kolommen in twee helften gesplitst; hoe duidelijk Adam en Eva, en Daniël in den Leeuwenkuil daarop te herkennen zijn, en wat dies meer zij. - Wij beloonen zijn beleefdheid met een paar zilveren muntstukjens, die gretig worden aangenomen, keeren met hem naar de Sakristy terug, en - begeven ons van daar, op vertooning van onze Toegangskaart, door een der zijdeuren naar boven!
Men heeft het gezegd, en het is waar: alleen de reize naar de spits van de Sint-Pieter kan ons een waar denkbeeld van hare grootheid geven. Een breede, geplaveide wenteltrap a cordoni, zóó gemakkelijk, dat met bouwmaterialen beladen muilezels haar zonder inspanning beklimmen kunnen, voert ons ongemerkt naar boven, tusschen muren van 20 voeten dikte, waarin niet alleen ontelbare burgerlijke bezoekers, met potloodkrabbels hunne gedachtenis hebben zoeken te vereeuwigen; maar ook verscheidene vorstelijke reizigers op marmeren platen hunne namen (ik vond er ook dien van de Koningin-Weduwe der Nederlanden) hebben doen vastmetselen. Als men eindelijk boven komt, is het of men een klein stadtjen binnentreedt, want geheel eene bevolking van werklieden, altijd bezig met onderhoud en herstelling, woont en leeft daar. Van deze kleine stad nu is de Koepel van het gebouw om zoo te zeggen de Hoofdkerk, die, als van zoo vele kleinere kerken, omringd wordt door de twee achthoekige koepels, wier hoogte 147 voeten bedraagt, en de kleinere koepels der zijkapellen, wier bestaan wij daar beneden naauwelijks hadden opgemerkt. Hier wandelen wij tusschen magazijnen en winkels en huizen en standbeelden; hier kunnen wij zelfs ons laven met een frissche teuge uit een immerspringende fontein; en bij dat alles hebben wij moeite om het ons voor te stellen, dat wij, omstreeks vierhonderd voeten hoog in de lucht, het platte dak eener Kerk

{==211==} {>>pagina-aanduiding<<}
betreden. De trappen, gelijk we reeds opmerkten, wentelen zich tusschen de twee muren rondom den Koepel, dien we, hier en daar, door eene deur aan onze rechterhand kunnen bezoeken. Daar staan we dan op eene opene binnengalerij, van waar we, over de steenen balustrade heen, een blik werpen in de duizelingwekkende diepte, juist op het Hoogaltaar, dat, van hier gezien, niet meer dan een klein stuk kinderspeelgoed schijnt. Maar nog verder klimmen wij voort tot op den bovensten omgang van de Lantaarn, ja, tot in den verguld-bronzen bal, die, bij acht voeten in doorsnede, ruimte genoeg bezit om achttien menschen te bevatten en een verrassend uitzicht geeft door een klein tralievenster, dat men zelfs op geringen afstand niet eens kan ontwaren. Het schemerdonker en vooral de drukkende hitte die in dezen ketel heerscht, drijft ons spoedig weêr naar beneden, want ons ontbreken de metalen hersenen van die drie blondlokkige zonen van Germanje, die zich hier op hun gemak nederzetten en (zonderling genoeg!) met zware basstemmen aanheffen:

‘In diesen heiligen Hallen 
 
Kennt man die Rache nicht!’ 


en nu nog ten slotte, waarschijnlijk om te kunnen zeggen, dat zij te Rome een ‘verheven standpunt’ innamen, den kleinen ijzeren ladder beklauteren, die van buiten rondom den bal naar het zestien voeten hooge kruis oploopt.
Wij voor ons, blijven onder aan dien bal bij de veilige leuning staan, om van daar een der schoonste vergezichten van geheel ons waerelddeel te genieten. Achter ons ligt de Vatikaansche heuvel met den Janiculus in de nabijheid, op wiens top de Kerk S. Pietro in Montorio verrijst ter zelfder plaatse, waar Petrus met het hoofd naar beneden zou gekruisigd zijn; terwijl de Hetrurische bergen en Sabijnsche heuvelen den horizont sluiten. Vóór ons breidt de Eeuwige Stad met hare heiligdommen en paleizen en pleinen zich uit. Zietdaar aan onze voeten, linksch van de St. Pieter, allereerst het Vatikaan, dat met zijne bijkomende gebouwen en tuinen, de Basiliek en haar voorplein

{==212==} {>>pagina-aanduiding<<}
een ruimte inneemt, niet minder dan die de gantsche stad van Turijn beslaat. Daar ligt dan die keten van gebouwen, die niet alleen in hare 4400 zalen het heerlijkste bewaart dat de Kunst ooit met penseel en beitel in 't leven heeft geroepen, maar van waar ook de banbliksems zijn uitgegaan, die de Koninkrijken van Europa deden sidderen en van waar nog de besluiten uitgaan, die (zooals een medereiziger het heeft uitgedrukt) aan gene zijde van den Indus en van den Missisippi worden gehoorzaamd, in landen, die door Romes legioenen nooit zijn betreden! Niet ver van daar verheft zich de groote ronde toren van het Mausoleum van Hadrianus, tegenwoordig het Kasteel van St.-Angelo, de beroemde forteres van het Pausselijk Rome, op wier top Gregorius de Groote, gelijk een David weleer, den aartsengel Michaël zag staan, het vlammend zwaard in de schede stekende, ten teeken dat de Pest had opgehouden! Recht vóór ons stuwt de Tiber zijne geele golven voort langs die zelfde boorden, waar voor vijf-en-twintig eeuwen ‘een Romulus geleefd en gestreden heeft, voor de grondslagen van de Stad, in wier bestaan zijne nakomelingen geloofd hebben als in een Godsrijk op aarde.’ Aan de overzijde ligt het nieuwe Rome, stil en somber, gelijk het past in de nabijheid van de doorluchtige doode, het oude Rome, dat in het stof is gezonken voor dezelfde macht, waarvoor eens de torens en koepels dier tweehonderd kerken zullen bukken, die wij heden nog kunnen tellen van de plaats daar wij staan. Ziet gij dien grooten Koepel, die daar tusschen den Corso en de Piazza Navona zich zoo fier verheft, als wist hij het dat zijne wedergade, behalven hier boven op de St. Pieter, in de geheele waereld niet kan worden gevonden? Dat is het Pantheon, La Rotonda, zoo als de Romeinen zeggen, wier bronzen deuren door Agrippa aan de pilasters zijn gehangen, op wier bodem een Augustus 
geknield heeft, in wier schoot het gebeente van Raphaël rust! En die smalle toren, die, oprijzende uit een reeks aaneengeschakelde paleizen, het beeld der Roma Christiana op zijn spits ten hemel heft? Dat is het Kapitool, dat eenmaal zijne poorten wijd openzette' voor den oorlogsbuit, behaald op bijna al de volkeren der aarde, en in statigen triomftocht aangevoerd ginds

{==213==} {>>pagina-aanduiding<<}
langs de Via Sacra, die zegeboogen door en die tempels langs, waarvan wij het verlaten overschot, geknotte zuilen en marmeren puinhoopen, van hier duidelijk kunnen onderscheiden. Want ja, die eenzame vlakte, die zich tusschen vier van Romes zeven heuvelen uitstrekt, is de vallei van het Forum, waar wij gisteren stonden. Die berg ten noord-westen van het Forum is de Kapitolijn, die kleiner schijnt dan hij is, omdat zijne voeten overdekt werden met ruïnen, die elders zelf tot een berg (de Schervenberg!) zijn opgehoopt. In zuid-westelijke richting rijst de Palatijn, waar het oudste gedeelte der Stad haar begin had, waar later de Caesars hunne palatiën, (palatijnsche lustsloten) bouwden, waar nu de wijnstok zijn ranken slingert tusschen de keizerlijke bouwvallen en ééne enkele moderne Villa mistroostig over de koolvelden heenziet, die de marmer-vloeren hebben vervangen. Zuid-oostelijk ligt de Coelius, noord-oostelijk de Esquilinus, alleen door de oude baden van Titus van het Kolosseum gescheiden. De laatste torenspits, die wij in de zon zien flikkeren, is die van het voormalig Pausselijk Paleis, de tegenwoordige Kerk St. Jan van Lataraan. Dan volgt de doodsche, graauwe Campagna, de moerassige woestijn, uit wier schoot zich Rome als een marmeren oase verheft. Wij kunnen slechts aanstippen; want alles te willen opsommen wat zich aan ons oog vertoont, zou hetzelfde zijn als geheel Rome te willen beschrijven. En liever dan dat zou ik in eene vurige improvisatie het volle hart ontlasten. Zij zou een hymne kunnen zijn aan het Oude Rome, dat ook in zijn dood nog leeft en in zijn verval nog schoon is: want ‘in dien bouwval is zij nog heerscheresse, en waar is de ruïne zoo schoon als 
hier?’ Of een Elegie aan het Nieuwe Rome, in veler oog reeds eene Mummie, in prachtig feestkleed uitgestrekt in haar gebeeldhouwde sarkophaag, die alleen nog door de Fransche bajonetten voor verbrijzeling wordt bewaard. Zal deze verstorvene nog eenmaal levend worden? Zal zij opstaan uit het graf der doode ceremoniën van het oude Joodsch-Byzantijnsche Levitendom, om, staande in de vrijheid waarmede Christus vrijmaakt, en geheiligd in de waarheid van dien ‘Heiligen Vader,’ Wiens woord de waarheid is, als een Bruid des Hee-
{==214==} {>>pagina-aanduiding<<}
ren op nieuw bezit te nemen van de zeven heuvelen, waarvan er reeds vijf verlaten zijn? Wie zal op deze vragen het andwoord geven? ‘Als Rome in puin zal nederliggen’ (zeggen wij met onzen vriend Beynen, die ook eens op dezen plek over Romes toekomst peinsde) ‘zullen volgende geslachten een achtsten heuvel binnen hare vermolmde muren aanschouwen: die heuvel zal de ontzachelijke bouwval zijn van de machtige St. Pieter, wier Koepel thands als met een glorie omgeven is door de zon van het Zuiden. Dit Kerkgebouw is dien God gewijd, Wiens leer de Goden van den Olympus voor zich heeft weggevaagd; en bij dien God-alléén, o Rome! is uw lot bekend en beslist!’
Intusschen is het hoog tijd onze mijmeringen te staken en de St. Pieter te verlaten. Eene opzettelijk daartoe benoodigde vergunningskaart opent ons den toegang tot het uitgestrekte Mozaïek-atelier, waar een gedeelte van de oude Rechtbank der Inquisitie, in een der gebouwen van het Vatikaan, voor ingeruimd is. Wij bewonderen (zonder jaloezij evenwel) het taaie geduld der kopijïsten, die uit twintigduizend verschillend genuanceerde stukjens steen, de tinten en tusschentinten hebben uit te zoeken van de schilderij, die zij in de klei als 't ware nametselen: eene soort van patientie-spel, waarbij voor één enkel portret soms meer dan een vol jaar arbeids - handenarbeids hadden wij bijna gezegd! - noodig is. Er behoort gewis een zeker soort van talent toe, om dit vak met goeden uitslag te beoefenen; maar het is onmogelijk, dat een man van genie er zijn leven aan wijde.
Des avonds te vijf uur komt Signore Cerasi ons met zijn rijtuig halen om ons naar de Villa Pamphili te geleiden, die, met andere Romeinsche lusthuizen, die wij nog hopen te zien, stof voor een later, afzonderlijk hoofdstuk zal uitmaken. Voor ditmaal genoeg en meer dan genoeg! - Ik eindig met de opmerking, dat men de St. Pieters-Kerk, waar, zoo als men weet ook de Paus pleegt gekroond te worden, langs drie verschillende wegen kan bereiken: de Via de' Coronari (straat der rozenkransen), de Argentaria, en de Lungara, welke laatste de langste is. Dit gaf Koning Lodewijk van Beieren

{==215==} {>>pagina-aanduiding<<}
aanleiding tot het volgende stekelachtig Distichon, (disteltjen, vrij vertaald), dat men zonder handschoen niet kan overplanten:

‘Nach Sanct Peter geleitet der Weg des Gebetes, des Silbers, 
Doch die Lungura betritt, wer sich durch Arbeit bemüht.’ 









{==216==} {>>pagina-aanduiding<<}

IVe. Hoofdstuk.

Het Vatikaan. - Zijne geschiedenis en grootte. - De Sala Regia. - De Sixtynsche Kapel. - De Capella Paolina. - De loggie van Raphaël. - De kamer van Borgia. - De stanze van Raphaël. - Museum van schilderijen. - Museum van standbeelden. - Museum van kandalabers. - Bibliotheek.

Rome, 20 Mei.

Wij hebben het grootste gedeelte van dezen dag besteed aan eene eerste kennismaking met het Vatikaan. Nog duizelt mij van alles wat ik daar heb gezien, en bijna zou mij de moed ontzinken om, zij het ook in breede trekken, een schets te ontwerpen van dat uitgebreidste Musëum ter waereld, dat maanden en jaren misschien zou eischen om grondig gekend, gantsche boekdeelen om waardig beschreven te worden. Inderdaad, het Vatikaan maakt een waereld op zich-zelve uit, die de twee groote Tijdperken, dat der klassieke Oudheid, en dat van den bloei der Pausselijke heerschappij omvat, en alles in zich sluit wat Rome onvergelijkbaar maakt: de beroemdste frescoos, de prachtigste kerkschilderijen, de heerlijkste en best-bewaarde standbeelden der Oude Kunst. Ik mag mij intusschen niet ontslagen rekenen van de taak om van een en ander ten

{==217==} {>>pagina-aanduiding<<}
minsten met een woord te gewagen, terwijl wij ons voorbehouden om, naar den raad van Emil Braun, zoo lang ik in Rome vertoef hier dagelijks terug te keeren en uit latere aanteekeningen de eerste aan te vullen en zooveel noodig te wijzigen.
Het gebouw-zelf is voor den oningewijde een waar labyrinth, zoo als licht te begrijpen valt, wanneer men weet, dat het eigenlijk geen enkel gebouw, maar veeleer een onafzienbare reeks van gebouwen is, zonder geregeld plan, in verschillende tijden en in verschillenden stijl aanééngeschakeld, recht schoon in enkele deelen, b.v. die door Bramente, Raphaël, Ligorio, Fontana, Maderno en Bernini zijn aangelegd, maar overigens zonder éénheid of wezendlijken samenhang en dus zonder bepaald effekt of totaalindruk. Een enkel paleis, waarschijnlijk reeds door Konstantijn den Groote aan de toenmalige oude Sint-Pieterskerk aangebouwd, later ingericht tot een tijdelijk verblijf voor Karel den Groote, bij gelegenheid van zijne krooning door Paus Leo III, schijnt het eigenlijke aanvangspunt van dezen bouw te zijn geweest. De Vorsten woning, van toen af dubbel merkwaardig, werd tot op de XII eeuw met zorg onderhouden en vooral door Innocentius III zóó zeer vernieuwd en versierd, dat zij ten tweeden male een doorluchtigen gast, ditmaal Peter den Tweede, Koning van Aragon, waardiglijk onder haar dak kon ontfangen. Paus Nikolaas III volgde het voorbeeld van zijn voorganger en deed den truffel lustig klinken. Intusschen hadden de Paussen sedert bijna tien eeuwen hunnen zetel in het Lateraansche Paleis gevestigd en vóór de zoogenaamde Babylonische ballingschap dacht wel geen hunner er aan, dien zetel naar elders over te brengen; maar toen Gregorius XI in 1377 uit Avignon was teruggekeerd, besloot hij voortaan in het Vatikaan zijn intrek te nemen, waarschijnlijk, omdat hij den Heiligen Stoel in de nabijheid van het kasteel St. Angelo, den ouden Hadrianustoren, het veiligst bewaard achtte. De verplaatsing vond grooten bijval bij Johannes XXIII, die zelfs verder ging en door een overdekte galerij beschermeling en beschermer met elkander in verband bracht. Sedert dien tijd schenen de Paussen met elkander te wedijveren in de 
uitbreiding en verfraai-
{==218==} {>>pagina-aanduiding<<}
ing van deze ‘Kunststad’ waaraan nog jaarlijks eene som van driemaalhonderdduizend guldens te koste wordt gelegd, die eene ruimte beslaat van 1150 voeten in de lengte en 760 voeten in de breedte, en het bijna ongelooflijk getal van 20 binnenplaatsen, 208 trappen en 10,000 vertrekken en gangen bevat, waaronder 4422 zalen. De Scala regia, de Hoofdtrap, met zijn beroemd perspektief, een der beste werken van Bernini, leidt naar de Scala regia, oorspronkelijk eene Gehoorzaal voor vreemde ambassadeurs, naar het ontwerp van Antonio Sangallo, onder de regering van Paus Paul III tot stand gebracht. De groote frescoos, waarmeê de wanden bedekt zijn, waren er allezins op ingericht om de Machtigen der aarde, in den persoon hunner afgezanten, van stonden aan de les in te prenten, dat zij hier voor hunnen Meerdere stonden, den Maximus, voor wiens driekroon alle kroonen moesten bukken. Eene onwillekeurige huivering grijpt u aan op het zien van sommige der tafereelen, waarin de Hierarchie hare eigen schande vereeuwigd heeft. Welk een hoogmoed, die hier, door Portaas penseel, Frederik Barbarossa aan de voeten van Alexander III doet nederliggen, smeekende om den Pausselijken zegen; of die elders de beide Zuccaris aan het werk heeft gezet, om zich duurzaam in de vernedering te kunnen verlustigen van Keizer Hendrik IV, in het bijzijn der gravinne Mathilda, de afgebeden absolutie opvangende van de lippen van Gregorius VII! Welk eene wreedheid bovenal, die het talent van Vasari niet te goed acht, om met schaamteloze getrouwheid de Parijsche bloedbruiloft en de lijkschennis aan den edelen Coligny gepleegd, voor het nageslacht ten toon te stellen! Wij zochten ons over den pijnlijken indruk heen te zetten, die het zoo lang gewenschte Kunstgenot dreigde te bederven, en spoedden ons naar de Capella Sistina, de door Sixtus IV in 1473 gestichte 
Kapel, die sedert eene waereldbekende vermaardheid heeft verworven. Oorspronkelijk was zij bestemd om aan de eene zijde het leven van Mozes, aan de andere zijde het leven van Jezus in eenige hunner voornaamste daden en lotgevallen saam te vatten, en alzoo den Middelaar van het Oude en dien van het Nieuwe Testament, Wet en Evangelie, in historische typen tegenover elkan-
{==219==} {>>pagina-aanduiding<<}
der te stellen. Allerbelangrijkst voor de geschiedenis der Kunst zijn dan ook inderdaad de zes tafereelen aan wederzijde, waar al het talent der Signorellis en Botticellis en Rossellis en Peruginoos en Ghirlandajoos en Salviates wordt overstraald en als te niet gedaan door den glans van Michel-Angeloos overweldigend Genie, dat hier koninklijke heerschappij voert. Heft de oogen allereerst omhoog naar het gewelf der Sixtijnsche Kapel, en bewondert reeds terstond de weêrgâloze vlugheid en kracht van den bezielden Meester, die zulk een ontzachlijk vak binnen twintig maanden met lijnen en kleuren bedekte. En met welke lijnen en kleuren! samenvloeiende tot de stoutste voorstellingen, de indrukwekkendste en beurtelings liefelijkste figuren, die ooit een dichterlijke verbeelding zich schiep! Vier grootere en vijf kleinere tafereelen geven u de eerste bladzijden van het boek Genesis weder, op eene wijze, den verheven eenvoud van Mozes ten vollen waardig. De schepping van zon en maan; de schepping van Adam; de val en verdrijving uit het Paradijs; de zondvloed; zietdaar de onderwerpen van de vier grootere. De vergadering der wateren; de scheiding van licht en duisternis; de schepping van Eva; de offerande van Noach; de dronkenschap van Noach; zietdaar die der vijf kleinere. Ik beken het, de plastische voorstelling van Hem, Wien niemant ooit gezien heeft noch zien kan; de Schepper in de gestalte van een schepsel; de Oneindige in de vormen van het eindige; de Onveranderlijke onder het beeld van een grijsaard, is en blijft een waagstuk, zoo niet méér dan een waagstuk: maar 
er is toch iets bovenmenschelijks in de gedaante, die Michaël-Angelo den Almachtige leent, en ik gevoel het verhevene in die voorstelling der met wolken omsluierde Godheid, van welke gij niets ziet dan het Hoofd en Hand, want zij is enkel Wijsheid en Almacht! En dan die eerste menschen: hoe edel en bevallig! Gij ziet het dien Adam aan, dat hij geschapen is naar Gods gelijkenisse en tot Zijn stedehouder op aarde: en nooit, zelfs door geen Raphaël, die dan ook niet moede werd dat beeld te bewonderen en na te schetsen, werd Vrouwelijke Schoonheid zoo volmaakt in eenig beeld teruggespiegeld als in deze Eva hier. Die twaalf zittende Propheeten en Sibyllen, de grootste figuren aan het zol-
{==220==} {>>pagina-aanduiding<<}
dergewelf, zijn vol majesteit en hemelsche geestdrift. Maar al de stoutheid en rijkdom zijner verbeelding heeft de groote Schildervorst over dat andere fresco-stuk uitgestort, dat, 60 voeten hoog en 30 voeten breed, den geheelen muur tegenover den ingang beslaat: een arbeid van drie jaren, bewonderd sedert drie eeuwen door allen die hem zagen, en door wie hem niet zagen van der jeugd af aan bij name bekend: want wie hoorde het Laatste Oordeel van Michaël-Angelo niet noemen? Men verhaalt, dat de Kunstenaar sedert lang het plan koesterde om aan dat ontzachlijk onderwerp zijne krachten te wijden en er verscheidene studiën en kartons van had liggen, toen Paus Paulus III, dit vernemende, aan het hoofd van tien Kardinalen hem in zijne werkplaats kwam uitnoodigen, zijn verheven voornemen te volbrengen en daartoe de plaats boven het altaar der Sixtynsche Kapel te willen uitkiezen. Lang aarzelde Angelo, maar toen hij na rijp beraad de eervolle opdracht aanvaard had, toog hij (in 1507) onverwijld aan het werk. De Paus, door Sebastiano del Piombo eenigzins ongerust gemaakt over des Meesters onervarenheid in het fresco-schilderen, bad hem het tafereel in olieverf te penseelen; maar Angelo andwoordde: ‘dat hij het 
niet dan all' fresco wilde aanvaarden; dat olieschilderen eene bezigheid was voor vrouwen en leêgloopers, die overvloed van tijd hebben om uit te wisschen en over te schilderen, zooveel hun lust,’ en - rustig begon hij zijne groote onderneming. Hoe werden zijne vijanden, hoe werd een Bramante beschaamd, die met heimelijke vreugde den gewaanden val te gemoet zag van den man, wiens gaven hij benijdde en die hem tot het verkrijgen van het Ambt van Hoofdopziener der Bouw- en Schilderwerken in den weg stond. Als had hij zijn gantsche leven nooit anders dan all' fresco geschilderd, zoo zette Michaël Angelo met vaste hand zijne kleuren in de natte kalk, waarin, zoo als men weet, staan blijft wat staat, zonder mogelijkheid van verandering. En nu, welk eene kompositie! In het midden van het schilderstuk is de Waereldrichter nedergezeten met Zijne moeder aan Zijne rechterhand, die Hij vonnissend houdt uitgestrekt. Boven, in de hoeken van het gewelf, zweven groepen van Engelen, die de werktuigen van 's Heilands lijden als in triomf komen aandragen.

{==221==} {>>pagina-aanduiding<<}

Ter rechterzijde des Heeren wemelt een schaar van Patriarchen Heiligen, terwijl aan Zijn linkerkant het doorluchtig leger der Martelaren aansnelt, herkenbaar aan de werktuigen, waarmede zij op aarde ter dood toe gemarteld zijn, en die zij als zinnebeelden huns lijdens ten hemel voeren. Zoo draagt St.-Catharine het getande rad, waarop zij geledebraakt werd, en heft St. Bartholomeus niet alleen het mes, waarmede zijne beulen hem stroopten, maar ook zijn eigen huid, als het afgelegde kleed uit de dagen zijner beproeving, zegevierend omhoog. Petrus snelt den rij dezer bloedgetuigen vooruit, om Zijnen goddelijken Meester de sleutelen des hemelrijks in dankenden oodmoed weder te geven. Iets lager ziet men een groep van Engelen, die, op een wolk gelegerd, naar al de vier hemelstreken de wekbazuin steken, wier donder de dooden oproept uit de graven en dagvaart ten gericht. De boeken, die geopend zullen worden en waarnaar het oordeel gaan moet (Openbar. XX:12) zijn in hunne hand. En de dooden, klein en groot, hebben de roepstem gehoord, ontwaken en verrijzen. De geloovigen bevinden zich ter rechterzijde dier Engelengroep: langzaam en onzeker, half nog duizelend van den eeuwenlangen slaap, staan zij op uit den schoot der aarde, waarvan slechts een kleinen cirkelboog zichtbaar is. Sommigen klimmen reeds ten Hemel, terwijl vriendelijke Serafs en vroeger Gezaligden hen te gemoet snellen, om hen tot zich te trekken in het Licht des Levens. De Verlorenen vertoonen zich aan de linkerzijde der gerichtsengelen. Uit een spelonk aan het uiterste eind der waereld, stijgen de geesten des afgronds op, afschuwelijke demonen, die de rampzaligen aangrijpen en medesleuren, in spijt van den woedenden tegenstand, dien zij in dat uiterste oogenblik nog beproeven. De oude norsche veerman der doodsrivier is bezig eene andere schare met zijn roeispaan naar den Styx te drijven, volkomen naar Dantes voorstelling: (1)

‘'t Is Charon-zelf, die, 't Démonsoog vol stralen, 
De menigte op een enklen wenk vergaârt, 

{==222==} {>>pagina-aanduiding<<}

Hen met zijn riemen slaande, die nog dralen. 
Gelijk, als 't najaar door de takken vaart, 
Vast één voor één de dorre blaâren vallen, 
Tot heel hun dosch te hoop ligt tegen de aard': 
Zóó Adams schuldig kroost: zij springen allen 
En één voor één in 't wachtend vaartuig neêr, 
Als vooglen, waar zij 't fluitjen hooren schallen. 
Dan gaan zij voort op 't eeuwigdonker meir.’ 


Na dit alles behoef ik wel niet te zeggen, dat dit ontzachelijk tafereel grootsch en verheven is, in zijn onuitputtelijke verscheidenheid; dat het vooral uitsteekt door een verbazende kracht, die men te meer gevoelt naarmate men te opmerkzamer bij de bijzondere deelen stilstaat. Wij stemmen het Blewitt en allen anderen Kunstrechters volkomen toe: de stoutheid van penseelsbehandeling, de meesterlijke verkorting der figuren, de ontleedkundige waarheid, dit alles te samen maakt dit Laatste Oordeel zeker tot en der merkwaardigste voortbrengselen der Kunst, die nergens zoo volkomen getriomfeerd heeft over zulke en zoovele moeilijkheden van uitvoering. Met één woord, alleen de machtige geest, de rijke fantazy, de plechtige ernst, de rijpe wetenschap, de voorbeeldeloze kunstvaardigheid van een Michaël-Angelo, konden een Tafereel als dit verwerkelijken, dat ten allen tijde een onuitputlijk studieboek zal blijven voor al wie na hem de steile baan der Gewijde Schilderkunst betreden zullen. En toch - vraagt ge mij, of dit Stuk evenzeer tot het Gevoel spreekt als tot het Verstand, vooral of het voldoet aan de eischen van het Christelijk Zelfbewustzijn, ik geef zonder aarzelen een ontkennend andwoord. Hoe grandioos de stijl zij, die hier heerscht, hoe Dantesk sommige groepen zijn gerangschikt - de indruk, dien het Geheel u geeft, is onaangenaam, is pijnlijk; gij wordt onrustig en wrevelig, en in plaats dat gij uw geloof voelt versterken, rijzen er allerlei bedenkingen des twijfels bij u op. Ik meen het dáárvoor te mogen houden, dat Michaël-Angelo den geest van het Evangelie niet begrepen heeft: hij nam hem niet in zich op en kon hem dus niet wedergeven. De Hoogste Schoonheid, de Diepste Waarheid, bleven

{==223==} {>>pagina-aanduiding<<}
hen vreemd: hij stond geheel op Oud-Testamentiesch standpunt. Niet de Hemelsche Vader, dien Jezus ons heeft geopenbaard, maar de vertoornde Jehovah, wien Mozes diende, was zijn God. Die gramme Waereldrichter op zijn throon, met dat verschriklijk voorkomen, dat noch de majesteit van den Zoon Gods noch de barmhartigheid van den Zoon des Menschen weêrspiegelt, zou misschien voor een Jupiter kunnen gelden, die met wrekende vuist zijn bliksempijlen nederslingert (ofschoon de klassieke kalmte dan nog ontbreken zou!); maar nimmer voor den goeden Herder, Wien het smarten moet aan het liefderijk hart, als Hij een deel der schapen, waarvoor Hij zijn leven heeft gesteld, door eigen schuld verloren ziet gaan. Hoe ontzettend is de worsteling dier teugelloze hartstochten, wanhoop, woede, wantrouwen en zielsangst, bij die ellendigen, die vergeefs de klaauwen der duivelen pogen te ontsnappen. Hoe Heidensch, die Charon, die slagen uitdeelt aan de gevonnisden! En zelfs die hemel, hoe weinig hemelsch! De verlosten dragen hunne vroegere foltertuigen ten toon, als om den gestrengen Monarch door medelijden te vermurwen, of om hun recht op een plaats in het Paradijs te bewijzen. Met wat inspanning trekken de Heiligen, soms zelfs aan zware touwen, de uitverkorenen naar boven! En dezen, eenmaal daar verschenen, missen ook dan nog alle uitdrukking van heerlijkheid of goddelijke vreugde, van vrede zelfs, en schijnen even verschrikt en gejaagd als de doemelingen-zelven. Mij dunkt, Valery gevoelde juist, toen hij meende dat die ontzettend fresco, voltooid na de plondering van Rome, evenzeer het kenmerk draagt van den felbewogen tijd, waarin de vervaardiger leefde, als van de melancholische stemming, waarin hij meermalen verkeerde. - Veel heeft het altijd grootsche tafereel reeds geleden door den tijd, de vochtigheid, den walm der toortsen en den damp des wierooks, die hier twee en een halve eeuw omhoog stegen, evenzeer als ten laatsten door de ontploffing 
van het buskruidmagazijn in het kasteel St. Angelo, ten jare 1797, waardoor al de gebouwen van het Vatikaan op hunne grondslagen werden bewogen en de meeste frescoos jammerlijk beschadigd zijn. Toch werd het Kunstwerk reeds bij het leven des Schilders bedreigd door het gevaar eener geheele vernieling, waaraan het echter ge-
{==224==} {>>pagina-aanduiding<<}
lukkig ontsnapt is. Paus Paul IV namelijk, door zijn Ceremoniemeester Messer Biagio van Siena allereerst daarop opmerkzaam gemaakt, ergerde zich aan de naaktheid der figuren en dacht er een oogenblik over, het gantsche Kunststuk te laten uitwisschen. Hij liet echter Michaël-Angelo uitnoodigen, de ‘onkieschheid’ te verhelpen; maar de fiere Kunstenaar andwoordde, ‘dat wanneer Zijne Heiligheid maar eerst de waereld verbeterde, zijne schilderij daardoor van zelve verbeterd zou zijn,’ met andere woorden, dat den reine alles rein, den onreine daarentegen alles onrein is. De Paus scheen den wenk niet te begrijpen en gaf zekeren Daniële da Volterra den eervollen last om de meest in 't oog vallende figuren met draperiën te bekleeden: een arbeid, waardoor deze heer den onsterfelijken bijnaam van ‘bracchettone’ [‘den broekenmaker’] verwierf. Michaël-Angelo moest de schennis toelaten, maar wreekte er zich over; door genoemden Biagio, die er de eerste aanleiding toe gegeven had, aan den rechterhoek der schilderij met Midasooren en door een slang, in plaats van een sluier, bedekt, treffend gelijkend af te beelden. Toen de Ceremoniemeester zich deswegends bij den Paus beklaagde en deze den Kunstenaar verzocht dien smaad weg te nemen, was het andwoord: ‘dat de Paus wel in staat was om zielen uit het Vagevuur te verlossen, maar dat hij geen macht had over de Hel.’ In deze kapel heeft, vooral in de ‘heilige week,’ dagelijks eene menigte van kerkelijke plechtigheden plaats. Dáár wordt op 
Palmzondag des Heilands intrede in Jeruzalem voorgesteld; dáár worden op den volgenden Woensdag de zoogenaamde ‘donkere metten’ gevierd door het zingen van Allegris wereldberoemd Miserere; dáár wordt op Goeden Vrijdag de dood des Heeren op treffend verhevene wijze herdacht; maar dáár ook, helaas! buigen op het: ‘venite adoremus!’ honderde kniën zich aanbiddend neêr voor het hout des kruises en wordt de eenvoud des Evangeliums onder allerlei kerkgebaar en prachtvertooning tot onherkenbaarwordens toe verduisterd. Wij betreuren het geenszins, dat wij van dat alles niets mogen bijwonen, en zetten in stilte onze wandeling voort naar de aangrenzende Paulinische Kapel Capella Paolina), die, in 1540 door Paul III gesticht, slechts

{==225==} {>>pagina-aanduiding<<}
bij buitengewone gelegenheden wordt gebruikt. Toch verdient zij het wel, dat wij ons hare deuren doen ontsluiten, want ook hare wanden zijn door het penseel van Michaël-Angelo beschilderd; en schoon de beide frescoos, die wij er aantreffen, ongetwijfeld veel minder waarde bezitten dan die der Sixtijnsche Kapel, en bovendien door den walm der waschkaarsen hun koloriet verloren hebben, verraden zij toch nog onmiskenbaar de hand des grooten Meesters. Het eene, dat het meeste geleden heeft, De kruisiging van Petrus, kon op geen ongunstiger plek dan onder dat raam zijn aangebracht, waar het zóó slecht belicht wordt, dat men niet dan met groote moeite de schemerende figuren kan onderscheiden. Het tweede, gelukkiger geplaatst en beter bewaard gebleven, geeft ons, in een schoone groep, De bekeering van Paulus op den weg naar Damaskus te aanschouwen. De aanstaande Apostel ligt, als van den bliksem getroffen, roerloos op aarde uitgestrekt; boven hem is de hemel geopend, en uit de hoogwaardige heerlijkheid, waar de Heer der Gemeente op Zijn wolkenthroon gezeten is, meent gij het ontzachlijk woord te hooren: ‘Ik ben Jezus, dien gij vervolgt!’ Een rei van Engelen, die den Verheerlijkte omringt, blikt neder op den boeteling met de uitdrukking dier heilige blijdschap, die in den hemel gesmaakt wordt ‘over éénen zondaar die zich bekeert, méér dan over negen-en-negentig rechtvaardigen die de bekeering niet van nooden hebben.’ - De Sala Ducale, vroeger eene audiëntiezaal voor de Grooten en Machtigen der aarde, tegenwoordig het schouwtooneel, waar in de heilige week de voetwassching der pelgrims plaats heeft, leidt naar de beroemde Loggie van Raphaël. Deze galerijen, door Paus Julius II naar het bouwplan van Bramante aangelegd, door Raphaël onder het Pontifikaat van Leo X voltooid, 
verheffen zich driehoog boven elkaâr en tellen ieder dertien arkaden, ondersteund door pilasters, die door het bevallig talent van Giovanni da Udine met eene menigte pleistersieraden en geschilderde arabesken bedekt zijn: een schat van bloemen, vruchten, dieren, vogels, mythologische figuren, tropheën en wat dies meer zij, in geestige ordonnantie bijeengebracht. De tweede Loggia of Galerij, die bal-
{==226==} {>>pagina-aanduiding<<}
konsgewijze naar de stadzijde heenziet, is die, welke door Raphaël-zelven gebouwd is en dan ook bij uitnemendheid naar zijnen naam wordt genoemd. Hare dertien booggewelven (Raphaëls Bijbel geheeten) bevatten ieder vier frescoos, voorstellingen uit de Heilige Schrift, naar teekeningen van den onsterfelijken Madonnaschilder en onder zijn toezicht gepenseeld door zijne uitmuntendste leerlingen, als Giulio Romano, Perino del Vaga, Pellegrino da Modena, Francesco Penni en andere ‘vasallen van zijn genie,’ zooals Valery het niet onaardig uitdrukt met een woord ontleend aan wat hij ‘de toenmalige leenheerlijkheid in de Kunsten’ noemt. Van deze twee-en-vijftig Tafereelen zijn er acht-en-veertig (die van de twaalf eerste arkaden) aan het Oude, de overige vier der laatste arkade, aan het Nieuwe Testament ontleend. De voorstelling der waereldschepping, boven den ingang, is geheel van Raphaëls eigen hand, die daarin een model voor de uitvoering van al de anderen heeft willen leveren. De geschiedenis onzer eerste stamouders; die van Noach; van Abraham en Loth; van Isaäk; van Jakob; van Jozef; van Mozes; van Josua; van David en van Salomo, gaven de stoffe voor de Oud-Testamentische Tafereelen. Genoemde dertiende of laatste arkade, geheel van Giulio Romanoos hand, schoon altijd wederom naar Raphaëls kartons, beelden de komst der Wijzen uit het Oosten, de aanbidding der Herders, den doop des Heeren, en de instelling van het H. 
Avondmaal af. Zekerlijk, toen deze galerij pas voltooid was, ‘toen (om met Lanzi te spreken) de glans van het verguldsel, de reinheid van het pleister, de frischheid van het marmer, de kracht van het koloriet, haar nog overal van schoonheid deed weêrblinken:’ toen hebben ook deze schilderijen ongetwijfeld een veel magischer uitwerking gedaan dan tegenwoordig, nu zij-zelve verbleekt of verbruind zijn, even als de pracht die haar omringt. Toch is die Waereldschepping van Raphaël nog altijd stout en verheven; toch is die Zondvloed van Giulio Romano vol pathos en tragiesch effekt; toch blijft De ontmoeting van Jakob en Rachel, van Pellegrino van Modena, een gepenseelde Idylle vol gevoel en naïveteit; toch acht gij dat Heilig Avondmaal nog altijd waardig aan geen min-
{==227==} {>>pagina-aanduiding<<}
deren Maestro dan aan Raphaël-zelven te worden toegeschreven!-
Uit de Loggie begeven wij ons naar het Appartamento Borgia, een viertal ruime Zalen, dus geheeten naar Paus Alexander VI, wien zijne slaafsche tijdgenooten een ‘God’ (‘iste Deus!’), de rechtvaardige nakomelingschap een ‘goddeloze’ hebben bijgenaamd. In zeker opzicht behooren deze Zalen tot de Vatikaansche Bibliotheek, want zij bevatten eene keurige boekverzameling, hoofdzakelijk tot de geschiedenis der Beeldende Kunsten betrekkelijk. Belangrijker dan deze voortbrengselen der Drukpers zijn intusschen de Kunstgewrochten-zelven, oude en moderne, die wij hier aantreffen. De eerste Zaal is door Giovanni da Udine en Perino del Vaga van boven met uitstekend pleister- en schilderwerk versierd, en bewaart tegen hare muren verscheidene antieke bas-reliefs, waaronder het fragment eener Senatoren-processie met lictoren, uit den tijd van Trajanus; dat der Vuistvechters, en de fries uit de Basilica Ulpia, Amors die Chimaeren drenken, de voornaamste plaats bekleeden. De Middel-salon bezit evenzeer een sierlijke zoldering, door Pinturicchio all' fresco beschilderd. Zij telt verscheidene moderne schilderijen, tooneelen uit het leven van Jezus, onder anderen ook De opstanding uit de dooden, waarbij, naar tijdsgebruik, dat voor geen klein anachronisme vervaard was, de besteller der schilderij, de schandelijke Borgia, als ooggetuige wordt voorgesteld. Het voornaamste der antieke Kunststukken, die hier bewaard worden, is wel de Aldobrandijnsche Bruiloft, eene oude muurschilderij, aldus geheeten naar haren oorspronkelijken eigenaar, den kardinaal Cintio Aldobrandini, die haar aan den Esquilijnschen berg, bij den Triomfboog van Galliënus, deed opgraven. De onlangs 
overleden Sekretaris van het Archaeologiesch Instituut te Rome meende, dat zij De Bruiloft van Dionysus en Kora voorstelt. De eerstgenoemde, op den linkerarm geleund, is aan den voet der echtelijke sponde nedergezeten: de klimopkrans rondom zijne slapen en de verhevene uitdrukking van zijn gelaat, kenmerken den Natuurgod. De jonkvrouwelijke schaamte der dichtgesluierde bruid vormt een lieflijk kontrast met het hartstoch-
{==228==} {>>pagina-aanduiding<<}
telijk ongeduld des bruidegoms. Die andere Godin met hare myrthenkroon en dat luchtig golvend kleed, die haar toespreekt als om haar tot den gewichtigsten stap haars levens te bemoedigen, kan wel niemant anders dan Aphrodite zijn, tot wier gevolg ook die derde Schoone schijnt te behooren, die balsem giet in een schelpvormige vaas en die denkelijk Peitho, de Godin der zoete overredingsgave, moet voorstellen. De drie jonkvrouwelijke gedaanten linksch, zijn waarschijnlijk de Drie Gratiën, die der Bruid het welriekend bad bereiden; ter rechterzijde staat nog een dergelijke trits, de vertegenwoordigsters der Muzen, rondom een kandalabervormig huwelijksaltaar geschaard, terwijl ééne harer het epithalamium opzingt met begeleiding der lier. Even bevallig en eenvoudig-verheven als deze kompositie gedacht is, even materiëel is zij uitgevoerd; zoodat wij ons niet verwonderen over het verschillend oordeel, in den loop der eeuwen over dit overblijfsel der klassieke Oudheid uitgebracht. Nicolas Poussin heeft het gekopijëerd, en zijne navolging, een der sieraden van het Paleis Doria, levert het feitelijk bewijs, dat hij de oorspronkelijke schoonheden, die op dit nu afgesleten en onhandig bijgewerkt fresco nog slechts een flaauwen naglans hebben achtergelaten, met echt Kunstenaars-instinkt heeft weten op te merken en in 't licht te stellen.
In de overige Zalen, mede door Pinturicchio met Historische, Bijbelsche en Allegorische figuren beschilderd, ontbreekt het mede niet aan klassieke fragmenten van Beeldhouwwerk, waaraan zich eene verzameling van oude sieradiën in terra cotta, graflampen, luchters en dergelijken, aansluit: een klein Museüm, door den oudheidkundigen d'Argincourt bijeengebracht, altijd nog belangrijk, maar in mindere mate, nu het door het Napelsche Museüm der Studj overschaduwd wordt.
Bij het verlaten van deze Zalen treden wij de Galleria Lapidaria binnen, eene galerij van 300 ellen lengte, door Paus Pius. VII ingericht ter bewaring van een drieduizendtal opschriften der Heidensche en Christelijke Oudheid, steenen Manuscripten, door den geleerden Cajatano Marini systematiesch

{==229==} {>>pagina-aanduiding<<}
gerangschikt. Rechts vindt men de Heidensche opschriften in 't Grieksch en Latijn; linksch de Christelijke, meestal uit de Katakomben afkomstig, even als die sarkophagen, doodsaltaren en lijkvazen, die tegen de muren gerangschikt staan: eerbiedwaardige overblijfselen uit de graven, die met menig uitgebeiteld woord of zinnebeeld tot Hem heenwijzen, die de Waarheid en Onverderfelijkheid aan het licht heeft gebracht.
Uit dit vreemdsoortig coemeterium bezoeken wij de Stanze van Raphaël, vier groote Zalen, in de nabijheid der zoo even doorwandelde Loggie, en nog boven deze door hare onvergelijkelijke frescoos beroemd. Reeds hadden Luca Signorelli, Pietro della Francesca, Pietro Perugino en andere uitstekende Kunstenaars van dien tijd (men schreef toen 1508), deze kamers opgeluisterd met de scheppingen van hun vernuft, als Raphaël door Julius II uit Florence naar Rome werd geroepen, om hun bij den overigen arbeid in dit gedeelte van het Vatikaan de behulpzame hand te bieden. De vijf-en-twintigjarige Meester schilderde de Disputa, die wij zoo even zullen aanschouwen, en bracht den Paus door deze eerste proeve zóózeer in verrukking, dat de Kerkvoogd terstond bevel gaf, al het werk der vorige Meesters uit te wisschen, opdat het door Raphaëls hand mocht worden overgepenseeld. Het gewelf der eerste Stanza, door Perugino beschilderd, bleef echter op de dringende bede van den even grooten als edelaardigen Leerling gespaard, die nu met des te meer vrijmoedigheid zijne gewichtige taak aanvaardde, en haar eerlang voltooide in die orde, die wij nu bij de bezichtiging mede willen volgen.
Zietdaar dan allereerst de Camera della Segnatura, doorgaands de Zaal der Atheensche School genaamd! Er is misschien geen tweede plek ter waereld, waar, binnen eene betrekkelijk zoo beperkte ruimte, vier zulke Meesterstukken der nieuwere Schilderkunst bijeen worden gevonden, als ons hier worden aangeboden in deze historiesch-dichterlijke voorstellingen der Godgeleerdheid, der Wijsbegeerte, der Poëzy en der Rechtsgeleerdheid, de vier geestes-richtingen, waarop het hoogere leven des menschen rust. Deze vier richtingen zijn symboliesch verpersoonlijkt afgemaald aan de zoldering, terwijl tusschen

{==230==} {>>pagina-aanduiding<<}
ieder eene overgangsvoorstelling geplaatst is, waarop de beide richtingen aan de zijden zich ontmoeten en in een verbindingspunt als in één loopen. Zoo staat, b.v. (gelijk Dr. Beynen treffelijk heeft opgemerkt) tusschen het beeld der Godgeleerdheid en dat der Rechtsgeleerdheid als overgangsbeeld de Zondeval, die als de noodzakelijkheid der Wet en tevens als de grondslag der Verlossing hier voorkomt; zoo gaf de Schilder, door tusschen de Wijsbegeerte en de Rechtsgeleerdheid, Salomoos eerste recht te plaatsen, wel een symbool der Rechtsgeleerdheid, maar aangezien het vonnis niet schriftelijk was opgemaakt, maar beschouwd moest worden als eene uit de kennis der hartstochten en der neigingen voortgesproten wijsgeerige uitspraak, zoo is het tevens een symbool der Wijsbegeerte.
De Godgeleerdheid, meer bekend onder den naam van Disputa del Sacramento, is eene ideale voorstelling van het Concilie van Plaisance, waar de kerkelijke twisten over het Heilige Avondmaal beslecht werden. Ter weêrszijden van een altaar, waarop het Heilig Sakrament, overschaduwd door de duif des H. Geestes, in zonnegloed schittert, zijn de vier Latijnsche Kerkvaders, St. Gregorius, St. Hieronymus, St. Ambrosius en St. Augustinus, met een glorie boven het hoofd, afgebeeld, met de uitnemendste Godgeleerden in hunne nabijheid: een groep, die dubbeld belangrijk mag heeten om de portretten die zij bevat, zoo als dat van Raphaël-zelven en Perugino, die beide in bisschoppelijk plechtgewaad zijn voorgesteld; dat van Dante, die met lauweren gekranst is en Thomas Aquinas en Joh. Duns Scotus bij zich heeft; dat van Bramante, den onsterfelijken bouwmeester, en, evenzeer en profil, dat van Savonarola, die, met zijn dreigenden blik en somber rouwgewaad, volkomen aan het ideaal beandwoordt, dat gij u van Florences boetprofeet hadt gemaakt. Maar de Schilder, niet te vreden met in de afbeelding der grootste kerkleeraren ‘het voortreffelijkste te aanschouwen te geven, dat toen voor de Katholyke Waereld op aarde bestaan had en bestond,’ wilde ook een blik doen slaan op het heiligste wat de Hemel bevat. En zoo verdeelde hij dan zijn stuk in twee deelen, die door een wolkenrand zijn gescheiden, maar toch tot elkander in verband staan door vier Enge-
{==231==} {>>pagina-aanduiding<<}
len, die deze wolkenlijn afbreken, en de vier Evangeliën voorhouden als het Woord, waarmede men tot waarheden kan doordringen, die boven onzen dampkring haren oorsprong hebben. In het midden dier Engelen zweeft de Duif, die, als het beeld van den H. Geest, stralen van zich op de Evangeliën schiet. Op den rand der wolken zijn de voornaamste Aartsvaders, Profeten, Apostelen en Heiligen gezeten. Hooger, recht boven de 
Duif, prijkt de Zoon des Menschen, tusschen Maria en Johannes den Dooper, en beslaat het middelpunt of liever het middelaarspunt tusschen God en de menschen, omschenen van een glorie en omgeven van een hemelsblaauwen boog, bevolkt met gevleugelde Engelenhoofden. Weder hooger in dezelfde lijn, in de streken van het reinste licht, bemerkt men het beeld des Vaders, die met de eene hand zegent en in de andere hand de waereldkloot ophoudt. Trekt men nu deze lijn van de drie personen der Godheid door, naar het benedendeel der voorstelling op de aarde, dan valt zij juist op het sakrament van het altaar. - In dit stuk heeft Raphaël de meest veredelde natuurlijkheid met den diepsten, heiligsten ernst vereenigd, en wat teekening en kleur betreft, zich-zelven overtroffen (1).
Het tweede fresco-stuk in deze Zaal, de Wijsbegeerte, is mede onder eene meer populaire benaming, die van De Atheensche School bekend. Het stelt een Portiek of Tempel voor, die, in verheven stijl naar de konstruktie van de St. Pieter gebouwd, de grootste Wijsgeeren der Oudheid op zijne trappen verzameld ziet, en alzoo de ontwikkelings-geschiedenis van het innerlijke Grieksche leven in hunne beelden en rangschikking te aanschouwen geeft. Plato en Aristoteles staan in het midden, van hunne roemrijkste navolgers omgeven: de eerste, die de Bespiegelende Wijsbegeerte vertegenwoordigt, wijst met den vinger ten hemel, de tweede, als de vader der Grieksche Natuurphilosophie en Zedeleer, wijst naar de aarde. Sokrates, hun Leermeester, bevindt zich aan hunne linkerhand, door

{==232==} {>>pagina-aanduiding<<}
Alcibiades en andere vrienden omringd, die aan zijne lippen hangen. Op den tweeden tempeltrap zijn de Wijsgeeren van minderen rang bijéénvergaârd. Wie zit daar op de knie te schrijven, van verscheidene leerlingen omstuwd, die ongeduldig het oogenblik verbeiden, waarop hij hun het beschreven blad zal overreiken? Dat is Pythagoras, die Empedokles en zijne jeugdige geestverwanten onderwijst. En die daar met gebogen hoofd een wiskunstige figuur op den grond trekt, wier beteekenis door een groep bloeiende jongelingen met niet minder gespannen aandacht te gemoet wordt gezien? Dat is Archimedes, die de aarde zal opheffen, als gij hem een punt geeft waar hij staan kan. Een weinig op den achtergrond ontwaart gij Zoroaster en Ptolomëus, den een met den hemel-, den ander met de waereldglobe, vertegenwoordigers van Starren- en Aardrijkskunde. Zelfs de hondsche Philosooph, die de ton bewoonde en uit de hand dronk, wordt niet gemist, want van de anderen afgezonderd en half naakt ligt hij ginds ‘in een hoeksken, met een boeksken’ en met zijn welbekende lantaarn. Homerus, met Virgilius en Dante aan zijne zijde, is niet alleen onder de Wijsgeeren opgenomen, maar zóó con amore geschilderd, dat hij ook hier boven al de twee-en-vijftig figuren koninklijk uitsteekt. Deze meesterlijke kompositie, zegt een later Kunstrechter, behoort tot het schoonste wat Raphaël gewrocht heeft: niets kan vergeleken worden bij de waardigheid der grijsaards of bij de schoonheid der jongelingen, die hier bijeen zijn getooverd, met zooveel verscheidenheid van uitdrukking en houding, met zooveel bevalligheid en naïveteit, dat men eerst later op de grondige en veelzijdige studie opmerkzaam wordt, die aan de zorgvuldig gemotiveerde rangschikking en groepeering vooraf heeft moeten gaan. Bovendien zijn ook hier de meeste koppen zielvolle portretten van des 
Schilders tijdgenooten: zoo is, om iets te noemen, Archimedes niemant anders dan Bramante; die jongeling in 't blaauw aan zijne zijde, Frederigo II, Hertog van Mantua; die andere jongeling naast Pythagoras, die in een witten mantel gehuld is en de eene hand in de borst verbergt, Francesco Maria della Rovere, Hertog van Urbino, Raphaëls vriend en Patroon; ter-
{==233==} {>>pagina-aanduiding<<}
wijl de beide figuren, naast Zoroaster op den achtergrond aangebracht, Raphaël-zelven met zijnen meester Perugino voorstellen. Deze bijzonderheid maakt dit Meesterstuk dubbel belangrijk.
Het derde fresco-stuk, De Poëzy, staat, als Geheel beschouwd, beneden de twee vorigen, hetgeen evenwel niet belet, dat het onvergelijkelijke détails heeft. Het stelt den Berg Parnassus voor, met Apollo en de Muzen en de keur der Grieksche, Romeinsche en Italiaansche Dichters. De blonde God der Poëzy bespeelt het snarentuig (geen lier, maar een viool, volgends eene vrij algemeene voorstelling na de Herleving der Kunsten), ten aanhooren van de ‘spitse Negenlinghen’ en de drie Dichterkoningen, Homerus, Virgilius en Dante, die, in vorstelijk purper en met onverwelkelijke lauweren gekroond, de eereplaats aan zijne rechterzijde bekleeden. Iets lager staan de Lyrische Zangers: aan de eene zijde vertegenwoordigd door Sappho, die tot een doorluchtig viertal, Corinna, Petrarcha, Propertius en Ovidius, het bezielde woord richt; aan de andere zijde, door Pindarus, een eerbiedwaardig grijsaard, die met Horatius in gesprek is. Kallimachus, die niet verre van hen afstaat, houdt den vinger op den mond: als het waar is, dat die baardeloze figuur naast hem de Poëet Sannazaro moet verbeelden, dan zou die geste stof kunnen leveren tot een puntig epigram; want zij schijnt u te bidden, de tegenwoordigheid van laatstgenoemden indringer niet aan Apollo te verraden, die niet gewoon is familie van Marsyas op zijn Helikon toe te laten!
De vierde en laatste fresco-schilderij in deze Zaal is ook in rang de laatste. Zij verzinnelijkt de Aristotelische les, dat De Rechtsgeleerdheid op de Zedekunde gegrond moet zijn, maar doet dat in eene kompositie, die, hoe meesterlijk van lijn en kleur, weinig wezendlijken samenhang bezit. Zij bestaat uit drie deelen: het eerste bevat drie allegorische figuren, den Moed, de Gematigdheid en de Voorzichtigheid, die twee aangezichten heeft, een jeugdig en een grijsgebaard, zinnebeelden wederom van Verleden en Toekomend; het tweede stelt het Burgerlijk Recht voor, onder de gedaante van Justinianus met de Pandekten; het derde veraanschouwelijkt het Kanonieke Recht, on-
{==234==} {>>pagina-aanduiding<<}
der de gedaante van Gregorius IX met de Dekretaliën. Onder de leden van het Konsistorie, die Gregorius ontfangen, herkent men het portret van den Kardinaal de'Medici, naderhand Paus Leo X.
En nu de tweede Stanza! Zij heet de Stanza van Heliodorus, naar het hoofdmeesterstuk op een der wanden, en heeft ten doel den triomf der Kerk over hare tegenstanders te verheerlijken. Genoemde schilderij, schijnbaar historiesch naar II Maccabeën III, is inderdaad allegoriesch, want zij stelt als in een beeld den gelukkigen uitslag voor, waarmeê Paus Julius II de vijanden van Rome met het zwaard te keer ging. Heliodorus, Prefekt van den Syrischen Koning Seleukus, is voorgesteld op het oogenblik dat hij de goddeloze last zijns meesters volbrengen wil en juist met zijne trawanten een roofzieke hand heeft geslagen aan den Tempelschat. Daar weêrklinkt plotseling een donderende hoefslag. Een hemelsche krijgsman, in 't goud geharnast, rent vliegends aan en werpt den verwaten roover onder den voet; en ziet, twee andere jongelingen, ‘uitnemend in sterkte en zeer schoon in heerlijkheid en sierlijk in kleeding,’ geesselen zijn gantsche horde het Heiligdom uit. Op den achtergrond staat Onias, de Hoogepriester, bij het altaar, nog verdiept in het smeekgebed om hulpe, dat reeds vóór het voleind is, zoo wonderdadig wordt verhoord. Onder de verbaasde toeschouwers ontwaart men ook Julius II met zijn stoet, wiens tegenwoordigheid de geheele voorstelling eene symbolische beteekenis geeft. Dit Stuk wordt voor een der rijkste en zielvolste scheppingen van Raphaël gehouden: alles is daar leven en beweging; gij hoort het snuiven van het toornig paard, de kreeten des volks, den angstgil der getuchtigden. Bovenaardsch inderdaad zijn die ontzachlijke Engelen, en even treffend als verscheiden is de uitdrukking van schrik en verbazing, vreugde en spijt, en welke hartstochten en gewaarwordingen zich verder afspiegelen op al die aangezichten. Zuiverheid van omtrekken, stoutheid van teeken ng vooral in de meesterlijke verkortingen, die een Michaël Angelo waardig zijn, wedijveren hier met 
edelheid van vormen en het weelderigst koloriet, om den voorrang.
Eene andere fresco-schilderij van Raphaël verheerlijkt het

{==235==} {>>pagina-aanduiding<<}
Mirakel van Bolsena. Het zou namelijk in 1263 gebeurd zijn, dat een Boheemsch Priester, die aan de leer der Transsubstantiatie twijfelde, op wonderdadige wijze tot betere overtuiging was gekomen door het aanschouwen van bloed, dat plotseling na de wijding aan den ouwel zou ontvloeid zijn. Schoone kontrasten vormen in deze kompositie het kalme vertrouwen in de gantsche houding van den Paus (wederom Julius II!) die hier met al zijne Kardinalen als ooggetuige wordt voorgesteld; de eerbiedige verbazing op het gelaat van den officiëerenden Priester; de gespannen nieuwsgierigheid van het volk; en de ruwe gevoelloosheid der Zwitsersche lijfwacht. Ook hier is de kleur wederom zóó rijk, dat men haar met die van Titiaan heeft vergeleken.
De Attilla (het derde fresco-stuk in deze Zaal), waarop de H. Leo I den woesten Hunnenkoning voor Romes poorten staande houdt, is wederom onder Historiesch dekkleed, Zinnebeeldige voorstelling, en wel van des Tienden Leoos overwinning op Lodewijk XII in 1513, toen des laatsten benden uit Milaan werden verdreven. Treffend is de uitdrukking der ontzetting, die Attilla te midden zijner ruiters terug doet deinzen bij den aanblik der verheerlijkte Apostelen (Petrus en Paulus), die hun dreigend uit den hemel tegentreden. Kalm en plechtig staat de Paus, met zijnen hofstoet, in schoon kontrast daartegen over.
Het vierde fresco-stuk, dat wij hier bewonderen, is recht geschikt om alle Van Schendels tot wanhoop te brengen met zijn vier-dubbeld lichteffekt, het meestbegoochelende misschien, dat ooit geschilderd is. Het stelt Den Apostel Petrus voor, die door den Engel uit de gevangenis verlost wordt, maar is tevens een zinspeling op de bevrijding van Leo X, die, tijdens zijn Kardinaalschap, bij den slag van Ravenna door de Franschen gevangen was genomen. De Engel, die den Apostel wekt, vervult den kerker met den glans zijner heerlijkheid. Buiten schittert de hemelsche leidsman, die den bevrijde verder voert; terwijl intusschen de maan haar zilverlicht vriendelijk ter neder doet vallen, en de rosse fakkelgloed van een der wachten, die met schrik ontwaakt, in zijn eigen harnas weêrkaatst. Men heeft opgemerkt, dat het gelaat van den Apostel eene kunstige mengeling is van de bekende hiëratische physionomie

{==236==} {>>pagina-aanduiding<<}
van Petrus en de trekken van genoemden Paus, gelijk aan de beroemde samensmelting van Alexanders en Jupiters beeldtenissen in Apelles' Tempelschilderij te Efeze.
En nu eindelijk de derde Zaal, de niet minder beroemde Stanza del' Incendio del' Borgo!
Ook zij bevat wederom een viertal fresco-schilderijen, gedeeltelijk door Raphaël, gedeeltelijk door zijne leerlingen, maar alle toch naar kartons van hem-zelven, geschilderd. De Rechtvaardiging van Leo III voor Karel den Groote vertoont ons dien Paus (maar onder de trekken van Leo X), die zich tegenover den Keizer (portret van François I) met eede zuivert van de tegen hem aangevoerde lasteringen: verheven en fier is zijne houding, plechtig de Vergadering, aangrijpend-edel het Geheel. - De krooning van Karel den Groote door Leo III in de Oude Basiliek van St. Pieter, aangelegd door Raphaël, voltooid door Perino del Vaga, is vooral niet minder van saamstelling en uitdrukking. - De Overwinning van Leo III op de Saracenen bij Ostia, is het werk van Giovanni da Udine, naar teekeningen van Raphaël. - Uitstekend intusschen boven dit drietal, trekt het Meesterstuk, waarnaar de Zaal genoemd wordt, onweêrstaanbaar uwe aandacht tot zich. De Incendio del' Borgo-Vecchio stelt den vreesselijken brand voor, die, onder het Pontifikaat van Leo IV, ten jare 847, de wijk Borgo S. Spirito tot op den grond toe verwoestte. Reeds dreigde het vuur tot het nabijgelegen Vatikaan te zullen overslaan; reeds liep de Sint-Pieter zelf gevaar van met al hare heerlijkheden in de asch te worden gelegd, toen, naar de Kerkelijke Overlevering, de Heilige Vader voor het venster van zijn paleis verscheen en door het teeken des kruises op wonderdadige wijze den voortgang der vlammen stuitte. Tot welk een Drama heeft de onovertroffen Kunstenaar dit korte bericht weten uit te spinnen! Het is waar, zijne schilderij is minder de voorstelling van het Pausselijk mirakel of zelfs van een gewonen brand, dan de bezielde reproduktie van het Tweede Boek van Virgilius' Aeneis; maar wel verre dat het Kunstgewrocht als zoodanig daardoor in Kunstwaarde zou 
verloren hebben, heeft het er integendeel door gewonnen, want nu konden vele treffende

{==237==} {>>pagina-aanduiding<<}
episoden uit het Dichterlijk Verhaal hier eene plaats vinden, tot verhoogde belangrijkheid der kompositie, en bovendien menig naakt figuur, een Michaël Angelo waardig, de verscheidenheid en rijkdom van kleuren en lijnen verhoogen. De huizen der straat zijn reeds aan weêrszijden aangetast: maar, zoo als men te recht heeft opgemerkt, niet het gezicht van rook en vlammen, niet de afbeelding van de stoffelijke gevolgen des brands zijn het hoofddoel des Schilders, die veeleer de zedelijke uitwerking der ramp in het gelaat en de houding zijner personen heeft willen terugspiegelen. Aan uwe rechterhand ontwaart gij een groep, die alle krachten inspant om zoo mogelijk het vernielend vuur te blusschen, terwijl twee vrouwelijke figuren van uitnemende schoonheid, zich haasten water aan te dragen. Ginds heeft een jonkman een grijsaard op de schouders genomen, wiens leven hij met gevaar van het zijne poogt te redden. De innigste kinderliefde spreekt niet alleen uit elken trek van zijn gelaat, maar ook uit de teedere zorg, waarmeê hij de dierbare last zoo zacht mogelijk zoekt te torschen, uit de kalme voorzichtigheid, waarmeê hij elken stap berekent. Zóó droeg Aeneas eens zijn vader Anchises uit Trojes vlammen! Ja, dat kind, dat het tweetal vooruit is gesneld, maar telkens stil staat en met angstigen blik naar hen omziet; die jonge vrouw, die hen volgt, zelve half naakt maar toch in der haast nog de kleedingstukken van den ouden man met zich voerende, voltooien de reminiscens; want wie zijn ze anders dan de kleine Ascanius en zijne moeder Creüsa? Aandoenlijker nog is de triomf der ouderliefde, tegenhanger van dezen triomf der kinderliefde, die daar ginder wordt verheerlijkt in een kleine groep, die ge bijna niet zonder tranen kunt aanzien. Boven op een muur staat eene moeder, die, zich-zelve en de vlammen rondom haar vergetende, slechts ééne gedachte 
heeft: hoe zij haar kind, haar eenigste! in het beschermend wiegjen veilig uit hare armen zal doen nederdalen in die van den vader, die zich opheft op de teenen en de handen uitstrekt om den schat te ontfangen. Dat laat zich niet beschrijven: dat is Natuur op heeter daad betrapt! En als om u des te dieper al

{==238==} {>>pagina-aanduiding<<}
het verhevene dezer zelfverloochening te doen gevoelen, heeft de geniale Kunstenaar, met stouten greep, daar in de nabijheid, aan dien zelfden muur, een jongeling aangebracht, die, (beeld der Zelfzucht, die alleen met eigen redding bezig is!) gantsch naakt het vuur ontvloden, dat hem op de hielen volgt, uit een brandend venster ontsnapt. Met al zijn zwaarte hangt hij aan de beide handen, die zich nog krampachtig vasthouden, terwijl de angstige oogen de diepte meten. Elders (nieuwe en treffende tegenstelling wederom!) ontvlucht een vorstin haar brandend paleis: het doodsgevaar heeft haar te midden der feestvreugde verrast, want nog prijkt zij in al de pracht harer kleinodiën. Wat is zij arm met al haar rijkdom, en wat bittere spot is er in die tranen, die op haar paarlen nederbiggelen! Twee harer kinderen heeft zij bij de hand - het jongste weent, zonder eigenlijk recht te beseffen waarom; het oudste, bibberend van vrees en koude, dekt met jonkvrouwelijke schaamte den blooten boezem met de beide armen. Gij gevoelt het bij den eersten blik, het huisgezin is niet volledig: er worden dierbare hoofden gemist! Waar zijn ze te vinden? Hopeloze vraag! want de verwarring neemt van oogenblik tot oogenblik toe. In de schroomelijkste wanorde woelt weldra alles jammerend door elkander. Maar juist nu de nood het hoogste is geklommen, is de redding het naaste bij. De Heilige Vader verschijnt in plechtgewaad, van zijne doorluchtige Priesterschaar gevolgd, voor een der vensters van het Vatikaan en heft de handen biddend ten hemel. Heel de menigte hem ziende, knielt plotseling neder en bidt mede. Ziet, hoe aller handen en oogen naar boven gaan! Midden onder die duizenden is er slechts ééne die niet bidt: het is eene moeder, die in de overstelping harer vreugde het bidden vergeet. Wat zou zij ook nog bidden? één ding weet zij, en dat is genoeg: haar zuigeling, haar ooilam, is gered! Het speelt immers 
op haren schoot! Zij heeft alleen te danken - en ja, dat doet zij; niet met de lippen, want hoe zou zij woorden vinden, daar de hoogste blijdschap, even als de hoogste droefheid, sprakeloos is: maar hare ziel binnen in haar looft den Heer, en hare armen, die het kind omstrengelen, loven Hem,

{==239==} {>>pagina-aanduiding<<}
en hare oogen stralen van eene dankbaarheid, die haar hart dreigt te stikken als het zich niet spoedig in tranen kan ontlasten. En de Almachige ziet en hoort dit alles; Hij wenkt - de vlammen dooven eensklaps uit: Rome is behouden!... Voorwaar, wie Raphaël, den Schilder met den Engelennaam en het Engelenhart, in al zijne waarde wil leeren kennen, die reize naar Rome om zich in de aanschouwing van den Incendio del Borgo te verliezen! Dit Stuk weegt op tegen zijne schoonste Madonnaas, die, in haren kalmen moedertrots, minder heilig zijn dan deze moeders in hare verhevene droefheid, dan die één vooral in hare onuitsprekelijke, hemelsche vreugde. Elke beschrijving, zelfs die van Du Paty, hoe aanschouwelijk ook, moet verbleeken bij zulk een origineel.
Hetzelfde geldt evenzeer van de Hoofdschilderij in de volgende vierde en laatste Zaal der Stanze, de Sala di Costantino. De Overwinning van Konstantijn op Maxentius, bij de Milviaansche brug (Ponte Molle), ofschoon door Giulio Romano uitgevoerd, ademt in alle deelen den geest van Raphaël, wiens kartons ook hier met naauwgezetheid gevolgd zijn en die alzoo de eerste aanspraak heeft op eene hulde, die sedert drie eeuwen is toegebracht aan het grootst bekende Historiestuk, dat tevens een der schoonste Bataillestukken is die er bestaan. Jammer, dat er niet een weinig meer evenredigheid is tusschen het koloriet en de kompositie, want terwijl de laatste misschien meer en meerderlei figuren telt dan eenig ander voortbrengsel van dezen rijkbegaafden geest, is het eerste ietwat schraal en raauw uitgevallen. Intusschen deelt Lanzi ons de bijzonderheid mede, dat Poussin in deze hardheid van stijl juist eene verdienste te meer zag, daar zij hem wonderwel scheen overéén te stemmen met de woede van zulk een gevecht, als hier wordt afgebeeld. Zooveel is zeker, dat gij verbaasd staat over de onuitputtelijke verscheidenheid der figuren, de kracht en actie, de ziel en het leven, doorstralend in alle détails; om niet te spreken van de vurige geestdrift des Kunstenaars, die zelfs in de techniek van zijnen arbeid zóó zeer hare sporen heeft achtergelaten, dat zij Bellori aanleiding gaf, het penseel des Schilders bij een zwaard te vergelijken, waarmeê hij deel nam aan den strijd dien hij maalde.

{==240==} {>>pagina-aanduiding<<}
Die strijd is voorgesteld op het oogenblik der beslissing: Konstantijn de Groote heeft de overwinning behaald, en doet Maxentius met paard en al in den bruischenden Tiber nederstorten. Een gedeelte van het verslagen heir vlucht in verwarring over de brug; een ander gedeelte, dat de eer boven het leven kiest, volhardt in den hopelozen kamp en verkoopt zijn bloed tot den duursten prijs. Even als in den Brand wemelt het ook in dezen Slag van de treffendste episoden. Wie vergeet ooit dien ouden krijgsman, die het bloedend lichaam van den jeugdigen vendeldrager van den grond beurt, met de teederheid eener moeder, als zij zich neêrbuigt bij het lijk van haar kind? Aan zulke trekken herkent men Raphaël! - Waarom heeft Giulio Romano zich in dat andere stuk, waar Konstantijn het kruisteeken in de wolken ziet verschijnen, niet getrouwer aan het plan des Maestroos gehouden? - Twee andere Voorstellingen uit het leven van den zelfden Keizer (zijn Doop en zijn Overdracht van Romes gebied aan Paus Silvester), de eerste door Francesco Penni, de laatste door Raffaele del Colle, zijn van ondergeschikt belang, misschien wel omdat zij nog verder afwijken van de oorspronkelijke teekening.
In eenige aangrenzende zalen hangen de beroemde Arazzi, de naar Raphaëls kartons door den Nederlander Bernard van Orley, te Arras, met groote naauwkeurigheid vervaardigde Tapijten, die de voornaamste gebeurtenissen uit het leven van Paulus en Petrus ten onderwerp hebben en eene met de naald geschilderde pracht-illustratie van de ‘Handelingen der Apostelen’ zouden kunnen heeten. Sommige critici meenen in die kartons (vier jaren vóór zijn dood, op uitnoodiging van Leo X, ondernomen) de rijpe vruchten te zien van een nieuw, een laatste tijdperk van Raphaëls Kunst, dat zich vooral onderscheiden zou hebben, niet alleen door een merkbaren invloed van Michaël-Angeloos meer forsche manier in zijne Bijbelsche voorstellingen, maar ook door eene verhoogde klassieke richting, die zich aan de strenge banden der Kerkelijke Overlevering zocht te ontworstelen. Hoe dit zij, zooveel is zeker, dat men deze kartons voor ‘de grootste schepping van zijn verheven geest’ mag houden; dat hij hier (zoo als een bevoegd beoordeelaar het heeft uitgedrukt) zonder veel

{==241==} {>>pagina-aanduiding<<}
voorbereiding of ingespannen studie, met al de kracht van zijn genie eenige grepen gedaan heeft in den vollen schat van zijn kunstenaarswezen en met eene plastische grootheid, bijna zonder wedergâ, gestalten te voorschijn heeft geroepen, waarin de Christelijk-Katholijke en Florentijnsch-Grieksche elementen tot hunnen hoogsten ontwikkelingstrap stegen en zich door schoonheid, adel en waarde niet alleen luisterrijk openbaren in de heilige personen, maar ook in de lammen en kreupelen en bedelaars, die daarop afgemaald zijn. - Intusschen zijn, o jammer! niet alleen deze kartons ten deele verloren geraakt en verspreid, (zeven er van maken het sieraad uit der galerij van het Kasteel Hampton-Court in Engeland!) maar ook de tapijten, die er naar vervaardigd werden, zijn sedert langen tijd niet meer kompleet, en zelfs haar laatste drie-en-twintigtal, dat meer dan eens het Vatikaan verlaten moest, draagt, verbleekt en geschonden, maar al te zeer de merkteekenen van velerlei tegenspoed. In 1527, toen Rome geplunderd werd door den Konstabel de Bourbon, werden zij ten deele aan flarden gereten, ten deele gestolen. In 1798 sloegen de Franschen op nieuw eene roofzieke hand aan het zoo goed mogelijk herstelde overschot, om het voor een spotprijs over te leveren aan een Parijschen Jood, die één tapijt geheel vernielde, ten einde het goud- en zilverdraad machtig te worden, waarmeê de licht-partijen doorwerkt waren. Toen deze spekulatie echter tegenviel, verkocht hij op zijne beurt de overige exemplaren, en zoo kwamen zij eindelijk in handen van Pius VII, die hen wederom ophing in het Vatikaan. Tijdens de jongste belegering van Rome, in 1849, waren ze op nieuw blootgesteld aan het vuur der Fransche Artillerie, die menigen kogel deed fluiten door deze zalen. Toch, schoon zij hunne oorspronkelijke frischheid onder dit alles geheel hebben verloren, schoon zij bovendien ook nu nog in onvergeeflijke wanorde naast 
elkander hangen, toch spreekt uit elke kompositie met onuitwischbare trekken het genie van Raphaël den Éénige u toe!
In de kleine Kapel di San-Lorenzo, naast de Zaal van Konstantijn, (een stichting van Paus Nicolaas V), staan wij eene

{==242==} {>>pagina-aanduiding<<}
wijle oplettend stil bij de merkwaardige frescoos van Beato Angelico da Fiesole, die ons den eersten Christen Martelaar in vier der gewichtigste tijdperken zijns levens te aanschouwen geven: vooral de Prediking van Stephanus is eene recht schoone en bovendien geheel ongeschonden bewaarde groep. De vijf Tafereelen uit het leven van den H. Laurentius strekken dit viertal tot waardige tegenhangers, en verdienden, even als deze, eene uitvoeriger ontleding dan ons ongeduld ons ditmaal toelaat, dat ons naar het Vatikaansche Schilderijen-Kabinet verlangend doet uitzien.
Dit Kabinet is betrekkelijk slechts klein, want het bevat niet meer dan vijftig stuks, die over vier Zalen verdeeld zijn: een vijftigtal intusschen van zóó hooge waarde, dat het niet alleen tegen duizend anderen opweegt, maar deze verzameling tot het kostbaarste Museum van Meesterstukken maakt, dat misschien ter waereld te vinden is. Deze beweering verliest al wat zij overdrevens schijnt te hebben, eer wij tien schreden hebben gedaan; want - wij staan voor Raphaëls Transfiguratie! Indien het waar is wat Vasari verhaalt, dat Raphaël met deze schepping zijne tegenstanders wilde beschaamd maken, die, hem beoordeelende naar wat voornamelijk het werk zijner leerlingen was, van zijne ‘tanende gloriezon’ begonnen te spreken: dan voorwaar heeft Raphaël zich méér dan gewroken! Op verzoek van den Kardinaal Giulio de' Medici, Aartsbisschop van Narbonne, (naderhand Paus Clemens VII,) begon hij dit zijn schoonste, helaas, ook tevens zijn laatste meesterwerk. Na nog geen jaar arbeids ontviel het penseel de hand, die steen en doek van het Godlijke had doen spreken, en op Goeden Vrijdag van het jaar 1520 voer hij op tot zijnen Heer, om de heerlijkheid te aanschouwen, waarvan hij een weêrglans had weten uit te gieten over zijn jongste Tafereel, dat een gepenseelde hymne is tot eere des eenigen Heilands. Werd zijn stoffelijk overschot, naar lands gebruik, op een prachtig praalbed ten toon gesteld, men wist geen schooner lijktrophee te bedenken dan zijne eigene onvoltooide Transfiguratie, die er nevens werd geplaatst. Dat onsterfelijk Kunstgewrocht, vol gloed en leven; dat bleek en zielloos overschot des gestorven Kunstenaars: voorzeker! de

{==243==} {>>pagina-aanduiding<<}
tegenstelling was sterk genoeg om al de grootheid en al de nietigheid tevens van den mensch op de indrukwekkendste wijze te prediken, om den hardvochtigsten toeschouwer tot tranen te roeren en het hart te verheffen tot den Heer in den Hemel. - Toch heeft - zou men het gelooven! - de Kritiek, die verwaten Parasyt der Kunst, zich zelfs aan dit Meesterstuk bezondigd. Zij heeft geoordeeld, dat het twee onderwerpen te gelijk behandelt, dat het die éénheid mist, die een Kunstwerk tot een Kunstgehéél maakt. Alsof den fijngevoeligen Bijbelkenner, even als haar, het verheven verband had kunnen ontglippen, waarin het Evangelieverhaal-zelf de beide momenten, de verheerlijking des Heeren daar boven, de vruchteloze genezingspoging van 's Heeren Jongeren daar beneden, tot elkander stelt! Alsof den diepdenkenden Christen Wijsgeer de groote gedachte niet voor den geest stond, om op den Verheerlijkte te wijzen als op den eenigen Medicijnmeester bij alle ziels- en lichaamslijden! Alsof de geloovige Christen Belijder zich een lager doel had gekozen dan Hemel en Aarde en zelfs de machten der Hel in hunne afhankelijkheid voor te stellen van dien Geliefde des Vaders, voor Wien alle knie zich moet buigen! De Christus, die daar boven den Thabor zweeft in den lichtglans zijner eigene majesteit, is het beeld des onzienlijken Gods, heilig en genadig, en aanbiddelijk in de schoonheid Zijner eeuwige liefde. Mozes en Elias, die in Zijne stralen blinken, vertegenwoordigen de Gezaligden daar boven, die Hèm hunne zaligheid te danken hebben en wier hoogste lust het is Hèm te verheerlijken, die de inhoud is der Profecy en de vervulling der Wet, hunne verwachting eenmaal, en hunne gerechtigheid voor altoos. De begunstigde Jongeren aan 's Heeren voet beelden de Geloovigen af, die hier beneden Zijne gemeenschap smaken en rijpen voor de volle aanschouwing Zijner heerlijkheid, die zij hier nog niet zouden kunnen dragen, maar die hun ginder is 
weggelegd, waar zij Hem zullen gelijkvormig worden in Zijn eeuwigen tabernakel! Die door den duivel bezeten knaap aan den voet van den berg; die jammerende bloedverwanten; die verlegen Discipelen, zoo machteloos bij al hun

{==244==} {>>pagina-aanduiding<<}
deernis, spreken van de zonden en nooden en krankten en lijdensweën, waarin de kinderen van den eersten Adam in dit dal der schaduwen des doods verzonken liggen, waarvan alleen de tweede Adam kan verlossen, zonder Wien zij niets kunnen doen, die de zonde heeft verwonnen, de werken des Duivels verbroken, den dood verslonden tot overwinning! - Over de uitvoering van dit Wonder der Kunst, over den adel der lijnen, de gratie der teekening, de macht van het koloriet, den eenvoud en verhevenheid der geheele kompositie, geen enkel woord! Wie zou zich aangorden tot de hopeloze taak, om het onbeschrijfelijke te beschrijven?-
Ook de Madonna di Foligno, aan het einde dezer Zaal, hoewel binnen den kring van het Katholijke Dogma besloten, moet gezien om naar waarde geschat te worden. Schooner Moedermaagd heeft Raphaël misschien niet geschilderd. Hoog op de wolken throont zij, ‘een aangezicht stralende van hemelsche schoonheid,’ met het Christuskind op den schoot, door aanbiddende Cherubs omgeven. Beneden, aan de eene zijde, roept St. Hieronymus hare bescherming in voor Sigismondo Conti, oom der Abtdisse van Foligno en geheimschrijver van Julius II, op wiens kosten de schilderij vervaardigd werd. Aan den anderen kant bevinden zich de Apostel Johannes en de H. Franciscus, de laatste vooral, zoo als hij daar knielend nederligt met ten hemel starend oog, het beeld der heilige verrukking, ‘pigliando conforto e vita dal guardo della bellezza di Madonna e del Figliuolo’ [‘troost en leven puttende uit den aanblik der schoonheid van de Madonna en haren Zoon’], zoo als Vasari het uitdrukt. Tusschen deze twee groepen in staat een Engel, waarschijnlijk de beschermengel der stad Foligno, misschien de waarlijk engelachtigste jongelingsgedaante, waarin ooit een bode des hemels op het doek is gebracht. - De Krooning der H. Maagd, naar een schets van Raphaël, door Giulio Romano en Francesco Penni voltooid, is van ongelijk mindere waarde en moet zelfs onderdoen voor dezelfde voorstelling in de nabijheid, uit Raphaëls eersten tijd, waaruit zij bovendien menigen trek ontleend heeft. - Het laatste Avondmaal van S. Hieronymus, het

{==245==} {>>pagina-aanduiding<<}
Meesterstuk van Domenicheo, bekleedt, na Raphaëls Transfiguratie, in deze Zaal en in geheel dit uitgelezen Museüm den eersten rang. - In de tweede Zaal vertoeven wij achtereenvolgends bij het Visioen van S. Romualdus, door Andrea Sacchi; den Marteldood van S. Erasmo, door Poussin; een Madonna met het Godskind en eene Kruisiging van den Apostel Petrus, beide door Guido; den Marteldood van S. Processus en S. Martinianus, een middelmatige navolging van Caravaggio; eene Begrafenis des Heeren, door Caravaggio-zelven; en eene Madonna met het Christuskind, in eene glorie van Engelen, door Titiaan. - De derde Zaal bevat elf schilderijen: drie Baroccioos allereerst: een Vlucht naar Egypte, een S. Michelina, een Maria-boodschap; voorts één Perugini: een drietal Heiligen, waaronder de Stichter der Benediktijner Orde; verder drie Guercinoos: een Johannes de Dooper, een Magdalena, een Thomas; vervolgends een Da Fiesolo, De Legende van St. Nikalaas van Bari; een Andrea Sacchi, Het mirakel van Gregorius den Groote; een Pinturicchio, De Krooning der H. Moedermaagd; eindelijk een betwijfelden Correggio: Christus in heerlijkheid, op een regenboog gethroond, door een Engelenschaar omringd. - Bij de intrede in de vierde Zaal verrast ons een herinnering, waarop we wel allerminst verdacht waren: een Hollandsch landschap, met echt-Hollandsche melkkoeien, wier volle uiers door eene echt Hollandsche deerne geledigd worden. Paul Potter! in wat verzoeking brengt gij ons? Waarheen wilt gij ons voeren met dat penseel, zoo nuchter en toch zoo machtig-waar? Uit Romes 
Vatikaan naar een Delftsche graswei: welk een val! En van de portretten der herkaauwende lakenfelders in de klaver tot de portretten der beraadslagende Kardinalen in de Oud-Vatikaansche Boekerij, frescoos van Da Forli, daar naast u: welk een sprong! Één troost intusschen wordt ons geschonken: die oude Doge van Venetië, al is hij door Titiaan-zelven gekonterfeit, voelt zich even min als zijne buurluî, uwe koebeestjens, op zijne plaats naast de blinkende rij dezer Heiligen. - Maar gaan wij verder! Ziet hier een schoonen Perugino: die soldaat, die daar wegvlucht van het geopend graf des Heeren, is het por-
{==246==} {>>pagina-aanduiding<<}
tret des Schilders, door zijn geliefden leerling Raphaël daar aangebracht; op zijne beurt heeft de Meester ook Raphaël hier afgebeeld; want gindsche jonge slapende krijgsman is niemand anders dan hij. - De Aanbidding der Wijzen, nevens deze Opstanding, is uit de school van Perugino, waarschijnlijk grootendeels het werk van Pinturicchio en Lo Spagna; terwijl het hoofd van Joseph en de drie Koningen aan Raphaël worden toegeschreven. Die Mater dolorosa, bij het lijk des Heeren, is van Carlo Crivelli, een der oudste Venetiaansche Meesters. Zonderling is, op een volgend paneel, de samenkomst van Maria met den Apostel Jakobus en den Kerkvader Augustinus, door Cesare da Sesto. De Heilige Familie van Benvenuto Garofalo versierde vroeger het Museüm van het Kapitool, even als gindsche Helena (de moeder van Konstantijn) door Paul Veronese. De Tafereelen uit het leven van S. Hyacinthus, een lieflijke beeldengalerij, wordt aan Luca Signorelli toegeschreven. Zietdaar nog drie, vier Raphaëls! De drie eersten, klein maar rein, behooren eigenlijk bij de vroeger beschouwde Krooning der H. Maagd, uit de eerste Zaal, 
waarvan zij de zoogenaamde predella uitmaakten, en hebben De Boodschap aan Maria, De Wijzen uit het Oosten en De Voorstelling in den tempel, ten onderwerp. Fijn en lieflijk is ook hier dat penseel, dat zijn eigenaardige bevalligheid nooit verloochent. Maar schooner nog en gedachtenrijker verzinnelijkt het op de drie bij elkander behoorende medaillons de hoofdbestanddeelen des goddelijken levens in den mensch, Geloof, Hoop en Liefde. Waarlijk, hier zijn deze niet alleen de drie goede Geleîgeesten van de Aarde ten Hemel, maar ook de drie Christelijke Gratiën, die het Hemelsche op Aarde brengen. - De laatste schilderij dezer kostelijke Verzameling is eene Pietà (Maria met het lijk des Heeren), van Andrea Mantegna, vol charakter en gevoel.
Het Vatikaansche Museüm van Standbeelden is de rijkste verzameling van marmerwerken die tot heden bestaat, waaronder niet alleen gewrochten van den eersten rang worden gevonden, maar ook de zóódanigen, die volstrekt éénig zijn en blijven. Wanneer men den Abt Barthelemy hoort verzekeren,

{==247==} {>>pagina-aanduiding<<}
dat hier meer dan 70,000 groepen en beelden en busten bijeen zijn; wanneer men den Archaeoloog Emil Braun aan de korte charakteristiek van slechts 214 der voornaamste stukken, meer dan 300 dichtgedrukte bladzijden ziet wijden, dan gevoelt men licht, dat er bijna een menschenleven toe noodig zou zijn om alles naar waarde te bestudeeren, en dat er in het Dagboek van een simpel tourist ook zelfs van een oppervlakkig verslag geen sprake kan zijn. Inderdaad, men staat hier in het midden dier marmeren waereld als bij eene ‘résurrection de l'antiquité,’ zoo als een geestvol reiziger het puntig heeft uitgedrukt; en men gevoelt zich in den beginne verlegen bij de onzekerheid, welke voorwerpen eerst en meest de opmerkzaamheid verdienen, terwijl de oogenblikken te kostbaar zijn om alleen het Toeval en de Nieuwsgierigheid tot Gidsen te nemen. Wij voor ons gaven ons aan de leiding van den geleerden Sekretaris van het Oudheidkundig Instituut onvoorwaardelijk over, en zoo wij het straks wagen over eenige waereldberoemde Beeldhouwwerken een meer breedvoerig oordeel in het midden te brengen, dan moge de verzekering, dat wij ons meermalen van zijne eigene woorden bedienen, ons voor allen schijn van laatdunkendheid vrijwaren. Wij treden dan allereerst het Museo Chiramaonti binnen, dus geheeten naar den familienaam van zijn Stichter Pius VII, en gewoonlijk verdeeld in de Galerij of Corridor (de tweede helft van de Galleria Lapidaria), den Nieuwen Arm (Braccio Nuovo, eerst in 1817 gebouwd) en den Tor de' Venti of Hemicyclus van Belvedere: welke drie deelen, wederom in verschillende onderafdeelingen gesplitst, gezamentlijk een gantsche reeks van zalen en gangen beslaan.
In de Galerij of Corridor onderscheiden wij vooral den Zittenden Apollo: een uitnemend schoon brokstuk van een bas-relief, voor vijftig jaren uit het Kolosseum opgedolven; - een Herfst en een Winter: twee liggende vrouwenfiguren, de eerste van Bacchanten, de andere van dartelende Genii en zwanen omringd, beide te Ostia boven een paar Sarkophagen gevonden; - een baardigen Dionysus: beurtelings voor Plato, Morpheus en een Onbekende begroet, vol adel en majesteit en

{==248==} {>>pagina-aanduiding<<}
vaderlijke zachtheid tevens; - een Niobe: uit de Villa Hadriana afkomstig, zwaar beschadigd, zonder hoofd en armen, maar ook als zoodanig, door levendigheid en schoonheid van uitvoering, in het fladderend kleed een bewonderenswaardige vrouwentorso; - een gebeeldhouwde Sarkophaag met de mythe van Alcestis, haar sterfbed, haar laatst vaarwel aan echtgenoot en kinderen, haar wondervolle terugkeer uit de onderwaereld, nog met den doodsluier om het hoofd, aan Herkules' hand: een rijk tafereel, minder uitmuntend door schoonheid van stijl, dan door zeldzame ongeschondenheid en belangrijke détails; - een Buste van den jeugdigen Augustus, vóór zijn tijd tot man gerijpt door den gloed der veroveringsplannen: een schoone kop van Pariesch marmer, fijn maar wat droog behandeld, in den miniatuurstijl der gesneden steenen; - denzelfden Augustus, in den bloei zijner grootheid, kolossale, veelzijdige, krachtvolle schepping; - een Boogspannenden Kupido, vol naïveteit en spelend vernuft, waardige kopij naar Praxiteles; een Zittenden Tiberius, wiens trekken de zwarte tyrannenziel meer laten gissen dan lezen: verdienstelijke proeve van Romeinsche beitelkunst, te Piperno Vecchio gevonden; - een Venuskop van Grieksch marmer (Greco duro), uit de baden van Karacalla afkomstig: bevallig maar ijdel, zinnelijk, niet zielvol; behaagziek, en daarom zonder verhevenheid; van een keurig fini nochtans en con amore behandeld; - een Neptunus-kop van Penteliesch marmer, te Ostia opgegraven: een echte golventemmer, somber, met kleine doordringende oogen, wildneêrhangende hairen, krachtvollen baard, halfgeopende lippen, waarop het Quos ego! dreigt, dubbel merkwaardig om de schaarschheid van het beeld des Zeevoogds; - een 
Fragment van een reliëf met twee vrouwenfiguren in statigen feestdans, meesterlijk gedrapeerd, uitvoerig en toch streng en breed; - een Ulyssus, eindelijk, die Polypheem den beker reikt, met een schijnbare zorgeloosheid, als had hij geen ander doel dan het onthalen van een welkomen gast, met onmiskenbare vastberadenheid tevens, die den val van den éénoogigen reus onvoorwaardelijk zeker maakt.
De Nuovo Braccio of Nieuwe Arm, dien wij nu vervolgends

{==249==} {>>pagina-aanduiding<<}
bezoeken, is eene Zaal van 230 voeten lengte, van boven verlicht en door twaalf schoone kolommen onderschraagd, waarvan er twee, uit gallio antico gehouwen, afkomstig zijn uit het graf van Caecilia Metella; twee anderen van het fijnste cipollino, en nog twee van het zeldzaamste donkergrijs Egyptiesch graniet zijn vervaardigd. De bodem is met marmer en oud mozaïekwerk bevloerd. Drie-en-veertig standbeelden, meestal in nissen geplaatst, en twee-en-zeventig busten, op kolommen van rood Oostersch graniet verheven, omringen ons. Vraagt gij wat onder zooveel schatten uwe aandacht in de eerste plaats verdient? Ik wijs u al dadelijk bij den ingang op de schoone Canephora of Karyatide, een Meesterstuk van de architektonische Beeldhouwkunst der Grieken, aan het hoofd en de armen geschonden, maar door Thorwaldsen met groote zorg hersteld; - op den Sileen, die het Bacchuskind op de armen draagt en den zuigeling, in wien hij den gewenschten Stichter van een beter tijdsbedeeling begroet, met een treffende mengeling van ernst en welbehagen aanblikt; - op de eenvoudig-schoone en toch rijk gedrapeerde gestalte der zoogenaamde Pudicitia; - op de uitdrukkingvolle Diana, die van Latmos' hoogte den slapenden Endymion bespiedt en voor het eerst de wilde jachtlust door teêrder hartstocht voelt vervangen; - op de Treurende Amazone, vol diepe smart; - op de koelzinnige Fortuin, die den Waereldbal naar haren wil doet wentelen; - op de bevallige Venus Anadyomene, die zoo even het bad heeft verlaten, en nu, met een glimlach van tevredenheid over hare eigene schoonheid, hare lokken in orde brengt, zonder anderen spiegel dan de klare beek die hare voeten kust; - op ‘den Apollo der gedrapeerde figuren,’ zoo als Canova zeide, de beroemde Minerva, ten onrechte de 
Medica genaamd, omdat men in de slang aan hare voeten het zinnebeeld der Geneeskunst zag, in plaats van de bewaakster van den olijvenhof dezer Godin, die hier hartstochtloos en rein, vol des verstands en des vredes, vóór ons staat als het beeld der Hemelsche Wijsheid, waardoor al het geschapene in stand blijft. Ik doe u stilstaan voor den welsprekenden Demosthenes; den afgrijslijken Marius; den zelfbeheerschenden Titus; de intrigante Julia, zijne beruchte doch-
{==250==} {>>pagina-aanduiding<<}
ter, en zoo menig ander beeld, dat als uit den nacht der graven voor uwe oogen verrijst, om u terug te lokken naar het grijze Verleden. Maar boven alles bid ik u, toch uwe gantsche opmerkzaamheid te wijden aan de kolossale Groep van den Nijl, dat geheel éénig gedenkteeken der Klassieke Oudheid, in de nabijheid der Kerk S.-Maria sopra Minerva opgedolven en reeds door Leo X in het Vatikaan geplaatst. Zietdaar den reusachtigen Nijlgod, den machtigen zoon van den God der Goden, die, plotseling verschenen, in majestueuze rust zich uitstrekt. Op zijn wenk treedt uit zijn eigen rotsbed de jong-geboren rivier te voorschijn. Eerst giet zij zich over de voorzijde van het kolossale voetstuk uit, om het vervolgends met haren kronkelloop geheel te omsluiten. Op diepzinnige en geestvolle wijze schildert nu de dichterlijke Kunstenaar voor onze oogen het rijke natuurleven, dat aan weêrszijden van het wonderbare stroombed zich uitbreidt. Aanvankelijk volgen wij de zachtruischende golven door eenzame bergstreken, maar weldra verlevendigt zich het oord dat zij doorwandelen; bij de weelderige waterplanten voegen zich vogelen, die in datzelfde element te huis behooren; straks duikt de in den stroom geboren schrikgedaante van het Nijlpaard uit de diepte naar boven, om tegen den niet minder vreeslijken Krokodil ten strijde te trekken, die evenzeer hier zijne 
roofholen heeft. Maar de Hippopotamus grijpt de reusachtige waterhagedis, gelijk een kat de muis pleegt weg te sleepen, terwijl hij haar als ten spel doet spartelen tusschen zijne tanden. Een weinig verder treedt nu ook het machtigste van alle schepselen, de Mensch, te voorschijn, die zich aangordt tot een vermetelen kamp met de dieren der wildernis, en middelen en wegen vindt om zelfs den krokodil te overmeesteren. Ziet die schijnbaar zoo weêr- en wapenloze dwerggestalten, hoe zij zich ook hier als Onderkoningen der schepping doen gelden! Dobberende op een paar planken, wagen zij zich op den gevaarlijken stroom, en dáár weten zij door uitgeworpen angelhaken den krokodil het slachtoffer van zijne eigene vratigheid te doen worden. Maar terwijl zij zich nog verblijden in hun triomf, nadert hun het Nijlpaard met opgesparden muil. Voor dit gedrocht beven zij lafhartig

{==251==} {>>pagina-aanduiding<<}
terug. Eerst ten langen laatsten stijgen uit den stroomkil de vetten koeien op, die eenen Farao als zinnebeeld van de vruchtbaarheid der Nijlvlakte in den droom verschenen waren. Zij weiden op groene, bebouwde velden, terwijl alleen het onvoorzichtig kalf nog soms gevaar loopt den krokodil ter prooi te worden. Wanneer we op deze wijze zijn ingewijd in den gedachtengang des Kunstenaars en de diepe beteekenis, die zijner geheele kompositie ten grond ligt, verschijnt ons de hoofdfiguur in het helderste licht. De hoorn des overvloeds, dien de machtige Stroomgod in zijne armen houdt, is nu een treffend zinnebeeld geworden, dat wij volkomen verstaan, en dat ons op zijne beurt al de overige allegoriën oplost. Of, b.v. begrijpt gij nu ook niet, wat die kinderen beteekenen, die tegen den Nijlgod opklauteren? De jaarlijksche overstrooming van den Nijl is, zoo als men weet, de bron van den rijksten zegen: de mate der vruchtbaarheid van den grond wordt bepaald door de hoogte die het water boven zijne oppervlakte bereikt. Welnu, om dit verstaanbaar en tevens dichterlijk uit te drukken, heeft de Kunstenaar de zestien ellen, die noodig zijn om Egypte te overstroomen, als zoovele kinderen van den grijzen Stroom verpersoonlijkt. Wij zien hen rondom hem spelen en tegen zijn reuzenleden naar boven klimmen; hoe hooger zij komen, hoe luider ze juichen; tot de zestiende als overwinnaar het doel bereikt en met een kreet der hoogste vreugde op het toppunt van den hoorn des overvloeds springt, waar de rijpe vruchten lachen. De uitvoering van het beeld van den verheven en genaderijken zoon van Zeus, is de grootsche gedachte waardig. Het gelaat van den Stroomgod straalt van goedertierenheid; volheid van kracht ademt uit zijn gantschen bouw; zijn golvende hairlokken en baard zijn in den edelsten stijl voltooid. Als dit Meesterstuk een navolging is van een nog schooner Grieksch Origineel, gelijk sommige meenen, dan, voorwaar! moet de Kunst aan het Hof der Diadochen, uit 
wier tijden de Nijlgroep afkomstig is, wel een verbazenden trap van volmaaktheid bereikt hebben!...
De Tor de' Venti, anders gezegd de Hemicyclus van Belvedere, is zeker wel het minst bevoorrecht gedeelte van het Museo Chiaramonti, op hoeveel merkwaardigs het ook roemen

{==252==} {>>pagina-aanduiding<<}
moge. De vijf eerste Zalen zijn bewaarplaatsen van een menigte Busten, meest van onbekende personen en van ondergeschikte waarde. Daarop volgt het zoogenaamde Egyptiesch Kabinet, eene verzameling van Isisbeelden en andere statuën, mummies van menschen en heilige dieren, afgoden, bronzen en porceleinen vaten, en wat dies meer zij, hoofdzakelijk onder de puinhoopen van Thebe gevonden. De drie laatste kamers heeten het Museo Attico en bevatten onder anderen de Afgietsels van het Parthenon, een geschenk van Koning George IV van Engeland.
Een schoone trap van Karariesch marmer, met bronzen balustraden, voert naar het Museo Pio-Clementino, dat wij thands gaan bezichtigen, en dat zijn naam ontleent aan de Paussen Clemens XIII en XIV en Pius VI, die de verzameling hunner voorgangers Julius II, Leo X, Clemens VII en Paul III aanzienlijk vergrootten, bij evenredige uitbreiding der lokaliteit. Pasquino heeft zich braaf vrolijk gemaakt over de ijdelheid van Pius VI, die in dit Museum geen hoekjen heeft overgelaten, waar niet op een of ander voorwerp het opschrift staat te prijken: ‘Munificentiâ Pii Sexti,’ maar de spotter vergat, dat de Kerkprelaat toch wel eene kleine vergoeding verdiend had voor de 2000 Standbeelden, die hij hier voor eigen rekening deed nederzetten. Dat gedeelte van dit Museum, dat het Belvedere wordt geheeten, heeft men te recht als de kern en het hart der Verzameling gequalificeerd. Hier toch, gelijk een beroemd Kunstkenner zich uitdrukt, zijn die groote Meesterwerken vereenigd, die de Korypheën der Nieuwere Kunst tot den edelsten wedstrijd met de Ouden hebben aangevuurd: Meesterwerken, wier aanschouwing voor Michaël en Raphaël Angelo was wat de studie van Virgilius voor Dante en Petrarcha geweest is. Onder deze boeit ons in de eerste plaats de beroemde Torso van den Atheenschen beeldhouwer Apollonius. Men houdt het tegenwoordig algemeen voor zeker, dat dit gedenkteeken, toen het nog in ongeschonden luister prijkte, niemant anders verheerlijkte dan Herkules, zoo als hij, aan al de moeiten dezer aarde ontheven en in den kring der Goden opgenomen, met Hebe verloofd werd, de Godin der Eeuwige

{==253==} {>>pagina-aanduiding<<}
Jeugd, die hier aan zijne linkerhand gestaan moet hebben en tot wie hij in zalige verrukking opzag. Dit heerlijk fragment heeft ten allen tijde de bewondering der uitstekendste beitelkunstenaars opgewekt: Michaël-Angelo noemde zich bij voorkeur ‘den leerling van den Torso,’ en Winckelman meende er zelfs boven den Apollo van Belvedere de palm aan te moeten toewijzen. Zooveel is zeker, dat er wel geen tweede beeld zal te vinden zijn, waarin de menschelijke lichaamsbouw, bij de hoogst mogelijke krachtsontwikkeling, zoo harmoniesch veredeld te voorschijn treedt als hier, waar alles leven en waarheid is, maar op hoogeren trap, zoodat wij het dien vormen kunnen aanzien, dat zij niet meer aan de nooden en driften van dit eerste leven onderworpen zijn, maar een wezen moet toebehooren, dat, als de zoon van Jupiter, reeds daar boven de gemeenschap der Goden smaakt! - In de nabijheid van den Torso aanschouwen wij de peperijn-steenen Sarkophaag van den Consul L. Cornelius Scipio Barbatus, des beroemden Afrikaners overgrootvader. Dit Nationaal Romeinsch gedenkteeken, eenvoudig en smaakvol uitgevoerd, ja wat de rosetten tusschen de triglyphen betreft, zelfs niet zonder bevalligheid, is intusschen vooral merkwaardig wegends het Oud-Latijnsche Opschrift, een der oudsten, zoo niet het alleroudste (uit de vijfde eeuw na Romes stichting), dat, naar toenmalig gebruik, de deugden en verdiensten des overledenen op echt-patriarchale wijze en in kernachtige uitdrukkingen huldigt. Weinig zeker heeft de Overwinnaar der Samniten kunnen droomen, dat na 2000 jaren zijn kil gebeente nog zou worden gestoord; en nog veel minder, dat men zijn skelet den ring van den rechter wijsvinger zou schuiven, om er de Rariteitenkast van een Engelschen Lord meê te verrijken! - Het is een zeldzaam geluk, wanneer men een of andere antieke Vaas vindt, wier voetstuk nog in zijn geheel 
is: daarom wijden wij, bij het doorgaan van het Ronde Voorportaal, met dubbele belangstelling een blik aan gindsche marmeren Prachtvaas, rustende op een schijf, die door drie Zeepaarden op de spits hunner dolphijnenstaarten bevallig gedragen wordt. De herinnering aan de frissche zeelucht, die deze groep onwillekeurig bij ons opwekt, maakt het ons des te onmoge-
{==254==} {>>pagina-aanduiding<<}
lijker de verzoeking te weêrstaan, een weinig te verpoozen op het bijgelegen balkon, waaraan dit gedeelte van het Museüm zijn dubbelen naam te danken heeft. Immers vinden wij er niet alleen een antiek marmerblok, dat op zijn twaalf zijvlakken de namen der winden in het Grieksch en Latijn te lezen geeft en dit portaal allengskens als den tor de' Venti deed aanduiden; maar wij kunnen er ook den liefelijkste van alle winden zelven het vriendelijk Zuiderluchtjen, inademen, dat ons de zoetste geuren aanwaait uit de villaas en het gebergte, waarop we hier een heerlijk uitzicht genieten, wel waardig als een Belvedere geroemd te worden. - Met nieuwe lust zetten wij in de Zaal van Meleager onze Kunstbeschouwing voort. Dit Standbeeld, dat ons den hartstochtelijken jager voorstelt, leunende op zijn jachtspriet (die echter met de geheele linkerhand ontbreekt), den zwijnenkop aan zijne voeten en zijn hond aan zijne zijde, munt vooral uit door eene fijne charakterteekening. De onvergelijkelijke deugden van Althaeaas zoon zijn in deze gantsche figuur zóó naauw met zijne onheilspellende eigenschappen vereenigd, dat zij niet gescheiden kunnen gedacht worden. Heldhaftige zelfverloochening en onverzoenlijk zelfgevoel, blakende ijver en koude terughouding, neêrbuigende teêrheid en onbuigbare toorn, smelten hier tot één eigenaardige persoonlijkheid in elken trek, in elke beweging te samen. Men gevoelt het, bij zulk een onharmonische ontwikkeling staan rust 
en geluk en leven ieder oogenblik op het spel. Dit Meesterstuk, dat in de baden van Titus gevonden en lang in het Pallis Pighini bewaard werd, was voor Raphaël en Michaël-Angelo een voorwerp van onvermoeide bewondering. - Bij het verlaten dezer Zaal treden wij den Cortile di Belvedere in, een achthoekig ruim, van een open portiek omringd en met vier kleine kamers rondsom, die eenige van de beroemdste antieke Kunstvoortbrengselen bevatten, waaronder er drie zijn, die u bijna al de andere zouden doen vergeten: de Merkurius, de Apollo van Belvedere, de Laoköon!
De Merkurius in de nabijheid van S. Martino a' Monti gevonden, is de meesterlijke navolging van een meesterlijk origineel, dat Polykleet tot schepper moet hebben gehad.

{==255==} {>>pagina-aanduiding<<}
Lang waande men hem een Antinöus, maar eene andere antieke kopy, in het Paleis Farnese voorhanden, draagt de hier ontbrekende vleugelen aan de hielen en beslist het pleit ten voordeele der Merkurianen. Schoon de beide handen en de rechterarm verloren gegaan en de beschadigde voeten zeer slecht hersteld zijn, maakt dit Godenbeeld een onweêrstaanbaren indruk. Schoonheid en Jeugd bezielen die edele, frissche vormen, waarin de volmaaktste symmetrie bewaard is. Bij uitwendige rust, is nochtans deze Olympiër inwendig werkzaam: en ook peinzend verraadt dat oog die doordringende scherpzinnigheid, waardoor deze God zich boven allen kenmerkt. Op zijne lippen throont de zoete overredingsgave, en zijn gekroesd hoofdhair verkondigt de kracht die door zijne aderen tintelt. Domenichino verklaarde, dat hij geen voortreffelijker Studieboek kende dan dezen Merkurius en de bekende anatomist John Bell verzekert, dat hij geen beeld weet aan te wijzen, dat in waarheid en waardigheid van proportiën en carnatie deze Vatikaansche statue overtreft.
De Apollo, voor ruim drie eeuwen bij Porto d'Anzo, het oude Antium, opgedolven, waar hij misschien weleer een keizerlijke villa versierde, is een der geliefdste Kunstwerken der geheele Oudheid. Geen wonder! zelden werd een onderwerp gelukkiger gekozen en tevens gelukkiger uitgevoerd. Dat is wel de uitverkoren zoon van Zeus, die hem in adel en verhevenheid het dichtste nabij komt. Van een eeuwige jeugd omstraald, treedt hij ons in al die bevalligheden te gemoet, die het uitsluitend eigendom zijn van den bloeitijd des levens. De lange lokken zijn hem boven het voorhoofd in een knoop bijeengebonden, die prachtiger siert dan elke kroon. Het is niet zoo zeer de heerlijke vorm, die dat aangezicht zulk eene verhevene schoonheid bijzet, als wel die reine geestdrift, waar elke lagere gewaarwording voor wijken moet, gelijk wolken en nevelen voor de verschijning van het allesbeheerschende daggesternte. En toch ziet hij donker! Zijn gramschap wijkt slechts naarmate de vreugde des triomfs de overhand verwerft, bij den aanblik der neêrlaag, die zijne pijlen hebben aangebracht. Zijne geheele houding toont, dat hij zijn schot zoo

{==256==} {>>pagina-aanduiding<<}
even heeft gedaan: nog meenen wij de pees te hooren trillen aan den boog, dien de linkerhand vast heeft gehouden, terwijl de rechterhand, die de gevleugelde schacht uitzond, het staal wel had willen vergezellen, om het diep in des vijands hart te stooten. De wijze, waarop de zegevierende God gereed staat het tooneel zijner heldendaad te verlaten, openbaart den gantschen adel van zijn gemoed. Vreemd aan al wat naar lage wraak zou zweemen, is hem zijn overwinning genoeg en laat hij zijn overwonneling aan zich-zelven over: wij zien dien niet, maar ongetwijfeld heeft de Kunstenaar zich dien voorgesteld als een giftig slangengebroedsel, een gewrocht der duisternis.

Aanschouw den Held, wiens pijlen nimmer falen, 
Den God van Leven, Poëzy en Licht, 
De Zon in menschenstal! Een gloed van stralen 
Schijnt hem bij zijn triomf van 't aangezicht; 
Juist schoot zijn hand de doodelijke schicht: 
Een heilig wraakvuur bliksemt uit zijne oogen, 
En ieder neusgat trilt van eedlen trots; 
Zijn voorhoofd aâmt verplettrend alvermogen, 
Zijn enkle blik verkondt de heerlijkheid eens Gods! 
 
Maar uit zijn vorm - een beeld zoo als 't verlangen 
Der Nymf zich droomt, die in verliefden waan 
Een Hemelzoon in de armen meent te prangen, - 
Lacht ons het Ideaal der Schoonheid aan, 
Gelijk somtijds de geest dat op ziet gaan, 
Wen hemelsche gedachten tot ons komen, 
Die, van den gloed der eeuwigheid doorspeeld, 
Met heur onsterflijk licht ons overstroomen, 
En samensmelten tot één éénig Godenbeeld! (1) 


De bearbeiding van dit marmerbeeld is van het meest mogelijk fini, en zelfs het bijwerk is met eene uitvoerigheid

{==257==} {>>pagina-aanduiding<<}
behandeld, die in den kop haar toppunt bereikt. Visconti en Canova houden het voor eene kopy, Winckelmann en anderen bewonderden het als een onnavolgbaar origineel. Zooveel is zeker, dat de Apollo u aangrijpt en roert, en dat Agasias van Ephesen, zoo hij er al niet de schepper van is, zich het vaderschap niet zou behoeven te schamen.
En nu eindelijk de Laokoön, dat ‘Wonder der Kunst,’ zoo als Michaël-Angelo deze groep placht te noemen! Zij vertoont ons den Trojaanschen Apollopriester onmachtig op het altaar in één krimpend, waar hij eene wijkplaats schijnt gezocht te hebben. Hij valt als slachtoffer van het noodlot, waartegen hij het gewaagd had zich te verzetten: een misdaad, die, naar het begrip der Ouden, ook waar zij met de edelste en reinste bedoeling was begaan, een reddeloos verderf ten gevolge moest hebben. Evenwel, daar de Beeldhouwkunst (gelijk Göthe heeft opgemerkt, aan wiens belangrijk Opstel over dit Meesterstuk wij gaarne eenige leerzame wenken ontleenen (1)) er naar streeft, de voorstelling ten toppunt te voeren en den mensch af te scheiden van alles wat hem onwezendlijks aankleeft, zoo is eigenlijk ook bij deze groep, Laokoön niets dan een naam; want de drie Rhodische Kunstenaars, hem afbeeldende gelijk zij hier deden, hebben hem van zijn Priesterschap, zijn Trojaansche nationaliteit, met één woord van alle poëtiesch en mythologiesch toevoegsel ontkleed, en aldus de Grieksche Fabel tot een overal geldige Tragische Idylle gemaakt, die niets gemeens heeft met de bekende Episode uit het II Boek der Aeneïs, maar ons eenvoudig een vader voorstelt, met zijn beide zonen door slangen overvallen, uit wier levendige strikken zij zich zoeken los te worstelen. Wanneer wij ons zulk een voorval denken, is er voor ons slechts één oogenblik van de hoogste belangstelling: het is dat, waarop het ééne lichaam door de omwinding weêrloos gemaakt is; het andere nog weêrbaar, maar gekwetst is; het derde nog in de mogelijkheid van ontkomen 
verkeert. Juist dit oogenblik is hier met groote wijsheid gekozen, want in den eersten

{==258==} {>>pagina-aanduiding<<}
toestand bevindt zich de jongste zoon, in den tweede de vader, in den derde de oudste zoon. Wij hebben ons slechts in een onmiddelijk voorgaand of onmiddelijk volgend oogenblik te verplaatsen, om te gevoelen, dat de rollen alsdan geheel anders verdeeld zijn, waarbij terstond de spanning wijkt, die ons nu tot ademloze toeschouwers maakt. Ook de figuren-zelven zijn met de eigen bedachtzaamheid gekozen: verander de middelfiguur in uwe gedachte mede in een jongeling, en - de groep verliest al hare wezendlijke waarde! Maar nu is die hoofdpersoon een man, krachtig nog en welgevormd, maar toch reeds op dien leeftijd, wanneer de grootste energie onder lichaams- en zielelijden voorbij is; hij is vader bovendien, en zijne zonen zijn teedere knapen, onevenredig-klein zelfs met betrekking tot de hoofdfiguur, twee naturen evenzeer vatbaar voor het volle gevoel der smart. Sommige Kunstkenners (ook Emil Braun zelfs!) meenen dat Laokoön reeds lijdt door het slangvenijn, dat in zijn aderen woelen zou, ja dat hij reeds zoo zeer in den doodstrijd is verzonken, dat hij bijna bewusteloos is geworden van hetgeen buiten hem omgaat. Göthe daarentegen werpt deze veronderstelling verre van zich; en in der daad, in die felgeschokte, maar altijd nog gezonde, krachtig werkende vormen, is niets wat reeds aan een nabijzijnd zieltogen kan doen denken. De gantsche beweging van den vader heeft haar hoofdoorzaak in het plotseling gevoel van pijn, want de slang heeft niet gebeten, maar bijt, en wel in het gevoeligst deel der heup. Onwillekeurig deinst hij naar den tegenovergestelden kant; het onderlijf trekt zich in; de schouder wijkt naar beneden; de borst komt naar voren; het hoofd zinkt naar de gewonde zijde. En daar de beet hem verrast juist op het oogenblik, dat zijne armen zich aan de kronkelbochten der slang zoeken te ontwringen, ontstaat daardoor een konflikt van weêrstandbieden en 
wijken, van doen en lijden, van inspanning en overgave, dat misschien onder geene andere omstandigheden bestaanbaar zou zijn. Intusschen is het er verre van daan, dat in deze figuur alleen het lichaamlijk lijden veraanschouwelijkt zou zijn. De eenheid der menschelijke natuur is hier niet gescheiden. Angst, vrees, schrik, vader-
{==259==} {>>pagina-aanduiding<<}
liefde en vadersmart, woelen door één in die aderen, stijgen op in die borst, groeven rimpels op dat voorhoofd, doen die oogen klagend ten hemel blikken. Helaas, zijne arme kinderen! wat zal er van hen worden? De jongste, de liefste en deerniswaardigste, loopt het grootste gevaar: want schoon hij nog niet gekwetst is, omslingert hem het monster op geduchte wijze, zoodat hij met inspanning van alle krachten door het opheffen van den rechterarm zich lucht zoekt te verschaffen, en met de rechterhand den slangenkop poogt weg te duwen. De oudste zoon verkeert voor het oogenblik nog in den minst hachelijken toestand, want niet alleen is hij niet gewond, maar zelfs nog niet eens omklemd. Instinktmatig zoekt hij den eenen voet uit de enkele slangenbocht, die hem omkronkelt, weg te trekken, maar zijn hart is bij zijn vader, want hij bemerkt den beet, die dezen wordt toegebracht en schreeuwt het uit van ontzetting: hier is alzoo nog een toeschouwer, een deelnemende getuige bij de ramp, waardoor de kompositie geheel wordt afgerond. Nog ééne treffende opmerking van Göthe mag ik niet achterhouden. Zij is deze. De Mensch heeft bij eigen en anderer lijden slechts drie gewaarwordingen: vrees, schrik en medelijden: de eerste bij het bange vooruitzicht van een naderend onheil, de tweede bij de onverwachte ontdekking van tegenwoordig lijden; de derde bij de deelneming aan voorbijgegaan of nog voortdurend lijden. Alle drie worden in dit Kunstwerk voorgesteld en opgewekt, in welberekende graden. Het lijden des vaders toch, verwekt schrik, en wel in de hoogste mate: in hem heeft de Beeldhouwkunst haar toppunt 
bereikt; maar eensdeels om den kring der menschelijke gewaarwordingen te doorloopen, anderdeels om den hevigen indruk van den schrik te temperen, wekt zij medelijden op met den toestand des jongsten zoons, en vrees voor dien des oudsten, terwijl zij de hoop op diens redding overlaat. Zoo brachten de Kunstenaars door verscheidenheid een zeker evenwicht in hun werk, zoo verzachtten en verhoogden zij werking door werkingen en gaven zij een volmaakt Geheel, zoowel wat de gedachte als de uitvoering betreft! - Wat nu den oorsprong van dit Meesterstuk aangaat, Plinius bericht ons,

{==260==} {>>pagina-aanduiding<<}
dat de Groep van Laokoön het werk is van drie Kunstenaars uit de Rhodische School, waarvan de een, Agesander, het model gemaakt, de beide anderen, Athenodorus en Polydorus, zijne twee zoons, zich met de bearbeiding in marmer zouden belast hebben, en wel op verzoek van Keizer Titus, wiens paleis werkelijk op den plek schijnt gestaan te hebben, waar Paus Julius II in 1506 deze wonderwèl bewaarde marmergroep heeft opgedolven, te weten tusschen de Sette Sale en de Basiliek Sta. Maria Maggiore.
Na de eenigzins breedvoeriger beschouwing van de ongelijkbaarste Kunstgewrochten, die het Vatikaan en de geheele waereld misschien, heeft aan te wijzen, kunnen wij ons bij de vermelding van het overige op een gewenschte beknoptheid toeleggen. Zoo maken wij dan in het voorbijgaan onzen lezer opmerkzaam op de zoogenaamde Zaal der Dieren, ‘eene rijke menagerie van marmergedierte’ (zoo als Dr. Wap, in zijne altijd nog belangrijke Reis naar Rome, het eigenaardig heeft uitgedrukt) ‘op keurige tafels en rijke konsolen met waren Kunstsmaak uitgestald.’ - In de Galerij der Standbeelden staat ge vooral bewonderend stil bij den Genius van het Vatikaan, door Praxiteles uit Pariesch marmer gehouwen, maar, o jammer! door den tijd ontvleugeld; bij den Apollo Sauroctonos, aan denzelfden onsterfelijken Meester toegeschreven; bij de Amazone, een der schoonste figuren uit deze doorluchtige Vergadering, maar treurig bijgelapt; bij de Slapende Ariadne, vroeger ten onrechte Kleopatra genaamd, een der beste gedrapeerde beelden die men kent, vol bevalligheid, kuischheid en kieschheid, door zekeren graaf Castiglione bezongen in een ‘handvol hexameters,’ die niemant meer leest. - In de Zaal der Borstbeelden overschaduwt de kolossale Zittende Jupiter, de ‘fronzende bliksemdrig’, met den arend aan zijne voeten, al de Caesars en Augustussen en Neroos en Caracallaas in den omtrek. - Bij uitstek lieflijk zijn de Negen Muzen, in de naar haren naam geheeten Zaal, aangevoerd door een schoonen Apollo Citharoedus, en omringd door Sophokles, Sokrates, 
Zeno, Perikles, en zoovele andere dichters en denkers en helden, heele en halve Goden, wier meester en meesteresse, Jupiter en Juno, in eene afzonderlijke prach-
{==261==} {>>pagina-aanduiding<<}
tige Rotonde, vergeefs op het wierook wachten, dat hun niet meer dan in figuurlijken zin, in de Reisboeken, wordt toegezwaaid. - Het zoogenaamde Kabinet, onder het Pontifikaat van Pius VI door Simonetti gebouwd, met kostelijk mozaïek uit de Villa Hadriana geplaveid, met sierlijke mythologische figuren door Domenico de Angelis aan de zoldering beschilderd, en door acht albasten zuilen en nog eens acht pilasters ondersteund, is als een kleine tempel, der bevallige Venus toegewijd, die hier gereed staat het koele bad te verlaten. Een Satyr van rosso antico (rood Egyptiesch marmer), een Paris, een Minerva, een Ganymedes en een Adonis, van sneeuwwit marmer, vullen de nissen rondsom; terwijl een fries, in bas-relief, u de Heldendaden van Herkules te aanschouwen geeft. Is dat om te meer de macht der Idalische Godin te verheerlijken, die ook dezen sterke overmocht? Ik weet het niet, maar onwillekeurig schoot mij Tasso voor den geest (Ger. lib. IV. 96):

‘Zoo Theseus zwaard en Herkles reuzenknots 
Gebonden werd in Amors myrthenloovren, 
Is 't vreemd, dat zich al de andren zien veroovren?’ 


en in mijn geest zag ik de ‘Hailige, die 't roer houdt aller harten’, gindschen witmarmeren Zegekar beklimmen, die, met zijn breede ranke wielen en snuivende rossen, mij wel waardig scheen door een Godin bereden te worden - toen mijn nurksche wegwijzer mij in 't oor fluisterde, dat deze Biga mijne bewondering niet waardig was, want dat ze, op het zitbankjen en den rug van het eene paard na, klinkklaar restauratie was. Gelukkig, dat ik den Sardanapalus, die er naast stond, ietwat minder luidruchtig bewonderde, want dat bespaarde mij een récidive, daar de gewaande Assyrische Koning niets meer bleek te zijn dan een baardige Bacchus van twijfelachtigen oorsprong.-
Door een prachtige deur, versierd met twee kolossale standbeelden van rood graniet en in Egyptischen stijl, die tevens voor karyatiden dienen, treden wij de Grieksche-Kruis-Zaal binnen.

{==262==} {>>pagina-aanduiding<<}
In deze ruime Zaal, mede door Simonetti voor rekening van den zesden Pius gebouwd, en geplaveid met kostbaar mozaïek, (een Minervahoofd, van arabesken omgeven), wordt onze aandacht terstond getroffen door twee binnen hare wanden ten toon gestelde kostbare sarkophagen van porphyr, de grootste misschien die bekend zijn. De eene, 41 voeten in omvang en 13½ in doorsnede, is de Sarkophaag der H. Constantia, dochter van Konstantijn den Groote, en werd gevonden in het Praalgraf, dat de Keizer haar nabij de Kerk van S. Agnese had doen oprichten. De bas-reliefs, die het versieren, stellen een wijnoogst voor, die door gevleugelde knapen wordt ingezameld, een christelijk zinnebeeld, dat ook in den heidenschen vorm niet moeilijk te verstaan is; ook de paauwen, die vroeger Juno toebehoorden, schijnen hier tot de attributen der Moedermaagd te behooren, terwijl de jongeling, die het toezicht over de kudde heeft, eene zinspeling op den ‘Goeden Herder’ mag zijn. Als Kunstgewrocht heeft deze bearbeide rotsklomp intusschen even weinig en misschien niet eens zooveel waarde, als de tweede Sarkophaag, die der Keizerin, de H. Helena, vroeger geplaatst boven haar grafgesticht, waarvan de ruïne nog voorhanden is. Zij is met beeldhouwwerk in haut-relief bedekt, dat op wonderlijke wijze een soort van gevecht voorstelt, waarbij de ruiters in de lucht zweven, omringd van gevangenen en dooden en (wat intusschen wederom zeer interessant is!) van de afbeeldsels van Konstantijn en zijne moeder. Hoe heerlijk steekt tegen deze pretentieuse steengevaarten dat schoone fragment eener prachtige antieke Sarkophaag af, naast het venster hoog in den muur zoo oodmoedig verscholen, dat het bijna uwen blik ontsnappen zou. Toch is het der bezichtiging overwaardig, want in drie afdeelingen stelt het, op 
meesterlijke wijze, het bekende tragische uiteinde van Jasons deerniswaardige bruid voor, die, op het oogenblik, dat zij zich met de geschenken van Medea, hare valsche medeminnares, versieren wil, door den gloed van het daarin verborgen vergift wordt aangetast en jammerlijk omkomt. Welk een pathos in dit stout gebeitelde drama, dat wij hier, waar men den genoemden Konstantijnschen porphyrbergen de eereplaats heeft ingeruimd, allerminst zouden verwacht hebben! En

{==263==} {>>pagina-aanduiding<<}
nog is ons hier een tweede verrassing weggelegd. In een onaanzienlijken hoek, aan den voet van een trap, staat een antieke, hoogst gelukkige navolging verschoven van dat Grieksche beeld, dat alleen door den Olympischen Zeus van Phidias in beroemdheid overtroffen werd: ik bedoel de Knidische Venus van Praxiteles! Men moet zich door den fijngevoelenden Instituutssekretaris laten voorlichten, om, ook aan deze ongunstige plaats, de schoonheden van dat heerlijk Meesterwerk één voor één te leeren genieten. Volgends hem is de Godes voorgesteld op het oogenblik, dat het laatste kleedingstuk hare hand ontvallen is. Er ligt iets onuitsprekelijk roerends in den blik, waarmeê zij opziet, terwijl zij uit maagdelijke kieschheid, ofschoon zij alleen is, zich met den rechterarm bedekt. In dien blik ligt de sprakeloze bekentenis van vrouwelijke hulpeloosheid, die geen ander wapen heeft dan hare eigene heilige onschuld. Maar dat gevoel is dan ook juist hare kracht, die alle vrees verbant en geen neveltjen toelaat op de verhevene bevalligheid, die uit dat edele, teedere, zachte en toch tevens zoo majestueuse voorkomen ademt. De kop vooral, is in al zijn deelen voortreffelijk behandeld, terwijl de schikking der hairlokken, die door een band worden saamgebonden, iets zeer oorspronkelijks heeft. Dit gedenkteeken uit den bloeitijd der Grieksche Kunst, behoort tot de weinige Standbeelden, die sedert Julius II in het Vatikaan zijn gebracht. Een der Paussen had het vroeger uit zoogenaamde kieschheid met een bronzen draperie bedekt en als een mummie toegetakeld! Dat mag dan ook wel de reden zijn, dat het vroeger door honderden onbemerkt voorbij werd gewandeld.
Het Museum der Kandalabers, waarmede wij voor heden onze beschouwing zullen besluiten, is een trotsche Zaal van 1000 voeten lengte, door Pius VI naar het ontwerp van Simonetti gebouwd, een soort van reusachtig magazijn, waar men alle zoodanige gedenkstukken heeft opgestapeld, waarmeê men voor het oogenblik geen weg wist, en waaronder er velen zijn, die eene even prachtige en geschikte plaats verdiend hadden als aan zoo menig ander Kunstgewrocht in het Vatikaan ten deele viel. Zullen wij er eenigen opnoemen? Wij herinneren aan de Kan-
{==264==} {>>pagina-aanduiding<<}
dalabers van Otricoli, twee marmeren prachtluchters, toonbeelden der Romeinsche weelde, vol zinrijk beeldhouwwerk, waarin Bacchantische onstuimigheid en Apollinische kalmte in liefelijke figuren tegenover elkander worden gesteld. Wij wijzen op de beide Kandalabers uit S. Costanza, met haar sierlijke standaarden van vruchttrossen en palmetten en akanthus-bladeren en dartele amors; op een derde Kandalaber paar van S. Agnese; op die van Diana, en zoo menig ander. Onder de standbeelden munt de voorbeeldeloos goed bewaarde Bacchus en vooral de diepgevoelde Paris uit, wien men het aanziet, dat hij daar, leunende tegen den boomstam, op den tweesprong zijns levens staat, droomende van Griekenlands Koningsdochter en hare schatten, waarvoor hij zijn eerste liefde en zijn herdersstaf ten offer gaat brengen. De Niobidensarkophaag is zeker een van de aangrijpendste en kompleetste voorstellingen van het treurig lot der trotsche moeder, die van al haar kinderen beroofd werd en van smart versteende. En onder de beeldhouwwerken van vrolijker aart zijn De knaap die met de gans worstelt (een allergeestigst groepjen!) en de Kindernestjens wel onvergetelijk. In het laatstgenoemde Kunstwerk openbaart zich in even bevallige als naïve vormen, het streven 
der Grieksche Kunst om de geheele natuur als 't ware te vermenschelijken. Verbeeld u eenige knoestige boomstammen, in wier top de vogelen hun nest schijnen gebouwd te hebben. Maar als wij naderbij treden, ziet! daar steken geen pluimloze kiekens den hongerigen snavel naar ons uit, maar vijf beminnelijke kinderkens lachen ons aan. Dit verrassend kontrast, zegt Emil Braun zeer juist, heeft iets zeer aantrekkelijks en wordt nog verhoogd, wanneer wij ons dat verheven beeld van Homerus herinneren, dat, omgekeerd, het steeds verwelkend en steeds weêr van nieuws ontkiemend menschelijk geslacht bij de bladeren des wouds vergelijkt!-
Over de Vatikaansche Boekerij, die wij voor ditmaal niet veel meer dan doorloopen, slechts weinig woorden. Zij werd allereerst aangelegd door Paus Nikolaas V (1447), die naar zijn nieuw paleis de Handschriften liet overbrengen, in wier bezit reeds een Hilarius in de vijfde eeuw zich verblijdde. Sixtus IV

{==265==} {>>pagina-aanduiding<<}
ging (naar Ariostoos woorden) voort met het bijeenbren gen van:

‘Een machtig aantal andre boeken, 
Tot algemeen gebruik vergaârd uit alle hoeken.’ 


Maar Sixtus V was eigenlijk de man, die, in 1588, naar Fontanaas teekeningen, het tegenwoordige prachtgebouw stichtte. Van dien tijd af dagteekent de sedert steeds toegenomen roem dezer Monsterbibliotheek, die achteréénvolgends met de aanzienlijke verzamelingen van Fulvius Ursinus, van het Benediktijner klooster van Bobbio, van Heidelberg, van Urbino, van Koningin Christina van Zweden, den Markgraaf Capponi, den Kardinaal Ottoboni en, laatstelijk, van het klooster St. Basilio, werd verrijkt, en op dit oogenblik, behalve 80 à 90 duizend gedrukte boeken, niet minder dan 16,000 Latijnsche, 500 Grieksche, 590 Hebreeuwsche, 787 Arabische, 80 Koptische, 71 Aethiopische, 459 Syrische, 64 Turksche, 65 Perzische, 1 Samaritaansch, 13 Armenische, 1 Iberiesch, 22 Indische, 10 Chineesche en 18 Slavonische Handschriften bevat. De groote Zaal, die, met haar vervolgkamer, het middenpunt der Biblitheek uitmaakt, is meer dan 200 voeten lang en 50 voeten breed, schittert van toepasselijke frescoos van Casetani en andere Schilders en wordt door zeven pilaren in tweën gesplitst. Rondom die pilasters en langs de muren loopen de lange, geschilderde kasten, achter wier gesloten deuren wel niemant vermoeden zou, dat zulke Letterkundige schatten verborgen zijn; want niets verraadt hier de tegenwoordigheid der duizende genoemde handschriften; integendeel, de Italo-Grieksche vazen, op die kasten geplaatst, de levendige penseelstrepen op de wanden, die Russische Almanak hier, die witmarmeren Sarkophaag daar ginder, die granieten tafels op haar bronzen voetstuk, die spiraalswijs gekanneleerde zuil van Oostersch albast, die rijke kandelaber van Sèvres (een geschenk van Napoleon aan Pio VII!), en zoo menig andere rariteit of kostbaarheid uit oudere of nieuwere tijden, verwijderen elk denkbeeld van alles wat maar eenigzins zweemt naar een stoffigen Tempel der Geleerdheid.
Eene der Salons van de linker Galerij is tot een Museo Sacro

{==266==} {>>pagina-aanduiding<<}
ingericht, een Schatkamer van Christelijke Oudheden, als daar zijn lampen, schilderijen, bas-reliefs van sarkophagen, glaswerk, gemmen en andere sieradiën, uit de Katakomben bijééngezameld; terwijl een tweede Salon, de Stanza de' Papiri genaamd, eene menigte diplomata en charters, van de Ve tot de VIIIe eeuw, bevat; en wederom verscheidene andere vertrekken met talrijke proeven van Byzantijnsche en Oud-Italiaansche Schilderkunst behangen zijn. - Wat nu de Handschriften en Boeken-zelven betreft, na de opgegevene cijfers zal men begrijpen, dat hier de bekende versregel van volle toepassing is:

‘Wie zedigst daarvan zwijgt, heeft schikkelijkst gesproken.’ 


Toch wil ik een paar belangrijke Manuscripten niet geheel stilzwijgend voorbijgaan. Daar onder reken ik een Virgilius uit de IVe of Ve eeuw, met een vijftigtal miniaturen en het portret van den Dichter; een Terentius uit de IXe eeuw, mede op dezelfde wijze door het penseel geïllustreerd; de Palimpsesten van Ciceroos De Republicâ en Het XCIe Boek van Livius; een Plutarchus, met randglossen van Hugo de Groot; een Plinius, met merkwaardige afbeeldingen van dieren; de perkamenten rol van een Grieksch Handschrift uit de VIIe eeuw, van 32 voeten lengte, de Geschiedenis van Josua bevattende en met eene menigte teekeningen versierd; eenige Geschriften van Luther en zeventien eigenhandige Brieven van Hendrik VIII aan Anna Bolena. Als Dichter gevoelde ik mij bijzonder aangetrokken door een kompleeten Dante, door Boccacio overgeschreven en met aanteekeningen voorzien; door een Bundel Autographen van Tasso, waaronder de drie eerste zangen van het Verlost Jeruzalem en verschillende Sonetten en Canzonen; eindelijk, door het oorspronkelijk Handschrift van Petrarchaas Rime. Als Theoloog kon ik den beroemden Codex Vaticanus niet ongezien voorbijgaan. Dit boek is op fijn-perkamenten bladen, ieder van drie kolommen, met duidelijke, vierkante letters geschreven, alle op gelijken afstand van elkander, zoodat een gantsche regel er als één enkel woord uitziet. Hier

{==267==} {>>pagina-aanduiding<<}
en daar is het verbleekte schrift door een later hand overgehaald, die tevens de accenten en, nu en dan, een enkel komma of punt heeft aangebracht. Men vindt hier het Oude en Nieuwe Testament, met uitzondering van de Brieven aan Timotheus, Titus, Philémon, de Openbaring van Johannes en een gedeelte van den Brief aan de Hebreën, die bij het 4e vers van het IXe Hoofdstuk plotseling afbreekt.
En nu voor ditmaal genoeg! - Wij zullen ons diner een weinig moeten bekorten, want onze vriend Cerasi zal ons te vijf ure naar de Villa Albini geleiden, terwijl wij bovendien nog heden avond op de Villa Matthei verwacht worden. Over een en ander ter gelegener plaatse. - Wel mag ik op zijn Vaernewijcks besluiten:

‘Dit lange Caput danckt, met reverentie, 
Den discreten leser voor syn patientie!’ 









{==268==} {>>pagina-aanduiding<<}

Ve Hoofdstuk.

De katakomben. - De ‘Heilige trap.’ - Het graf van Torquato Tasso.

Rome, 21 Mei.

Voor wie zich herinnert, dat er te Napels alleen driehonderd kerken gevonden worden, zal er wel niets bevreemdends liggen in de mededeeling, dat Rome, de Hoofdstad der Katholyke Waereld, volgends den Tesoro Sagro, er 328 telt, waaronder zeven Basiliken (vier binnen en drie buiten de muren), vier-en-vijftig Parochiekerken en honderd-zes-en-tachtig kloosters. Enkelen daarvan heb ik reeds korter of langer bezichtigd, want men kan bijna geen straat doorgaan, zonder eene Kerk te ontmoeten; meerderen nog hoop ik er te bezichtigen: maar noch de ruimte van mijn boek, die reeds tamelijk begint in te krimpen, noch het geduld mijner lezers, dat misschien in gelijke mate zou afnemen, veroorlooft mij uit te weiden in beschrijvingen, die bovendien gevaar zouden loopen òf onbelangrijk óf onvolledig, misschien beide te gelijk, in elk geval onbescheiden te worden. Toch mag ik van drie Kerken, die ik heden bezocht heb, niet zwijgen; want zij hebben een onvergetelijken indruk bij mij achtergelaten. Het zijn die van St.-Sebastiano; van St. Jan van Lateraan; van St. Onofrio. De eerste leidt tot de onderaardsche schuil- en rustplaatsen der eerste Kruisbelijders; de tweede bevat den plek, waar de laatste

{==269==} {>>pagina-aanduiding<<}
blinddoek van Luthers oogen viel; de derde bewaart het graf van hem, die het Verlost Jeruzalem aan de waereld heeft geschonken. De bloem der Christen Martelaars; de roem der Christen Hervormers; de eer der Christen Dichters! welke herinneringen en gewaarwordingen moesten er niet in het hart oprijzen, op de drie gedenkwaardige plaatsen, wier namen met hunne nagedachtenis voor altijd zijn verbonden! Is het wonder, dat ik mij met geestdrift opmaakte ter driedubbele bedevaart?
Door het vriendelijkst morgenzonnetjen beschenen, dat een Pelgrim zich wenschen kan, wandelde ik, ‘eenzaam maar niet alléén,’ den Appiaanschen weg op, en ongeveer een half uur van de poort vond ik de Kerk, die ik zocht, de St. Sebastiano, eene van Romes zeven Basiliken en, even als zij, waarschijnlijk in Konstantijns dagen gesticht. Toch vertoont zij ook niet den minsten trek meer van hare aêloude herkomst, want voor bijna derdehalve eeuw is zij door den kardinaal Scipio Borghese naar het bestek van Flaminio Ponzio geheel herbouwd geworden. Ik trad binnen, en vond er niemant dan een paar landlieden, die aandachtig voor het altaar lagen nedergeknield. Rondziende bemerkte ik een schelkoord in de nabijheid, en eerst na er herhaalde malen de hand aan geslagen te hebben, zag ik eindelijk een slaperigen monnik te voorschijn komen, die zich bereid verklaarde mij tot gids te dienen. De goede Pater meende mij echter vóór alles in de Kapel van St. Sebastiaan het standbeeld van dien Heilige te moeten doen bewonderen, en somde op ééntonige wijze al de kostelijke reliken op, die in zijn heiligdom bewaard worden, waartoe vooral ook zekere steen moet behooren, gestempeld met den indruk van 's Heeren voet, bij gelegenheid dat Hij den Apostel Petrus verscheen, die (altijd volgends de kerkelijke Legende!) zijn gevangenis reeds ontvlucht was, maar nu gemoedigd wederkeerde om den marteldood te ondergaan. Eindelijk gelukte het mij, den tragen verteller een tweetal waschtoortsen te doen ontsteken, waarvan wij er ieder een opnamen; hij ontsloot eene deur, linksch van den ingang der kerk, en - wij daalden af in de Katakomben!
Langs steile trappen ging het naar beneden, door een laag van dat puzzolana, dat de Romein zoo gaarne tot zijn cement ge-
{==270==} {>>pagina-aanduiding<<}
bruikt, een soort van droog, rosachtig vulkaniesch zand, lagerop tot steen verhard, waarin de teekenen van het houweel nog zichtbaar zijn gebleven. Daar stonden wij nu op de grens dier zestig Coemeteriën, die met hun ring heel Rome inwendig omsluiten, ja tot Ostia toe zich uitstrekken; op den drempel, of 't ware, dier onderaardsche Stad, die met hare lengte van dertig mijlen en hare sluimerende bevolking van honderd zeventig duizend Martelaars de uitsluitende stichting en eigendom mag heeten van zoovelen die, gelijk hier een der grafschriften het uitdrukt, ‘op den Heer betrouwen en Zijne opstanding verwachten.’ Hier, in die lange, lage, duistere gangen, die drie verdiepingen hoog boven elkander loopen, telkens door dwarsgangen gekruist, die op hunne beurt door gelijksoortige galerijen doorsneden worden; in dit netwerk van eindeloze kronkelpaden, waar soms geen twee personen naast elkander kunnen voortgaan, en wier verwarrende éénvormigheid slechts nu en dan door een kleine spelonk, een kamer of een plein wordt afgebroken: hier zochten dan de eerste Christenen een toevluchtsoord tegen de woede der Heidensche Keizers; hier hadden ze hunne woningen, hunne bidkamers, hunne kerken; hier verbeidden zij het oogenblik - en dat kon telkens het eerstvolgende zijn! - waarop ook zij geroepen zouden worden om hun geloof met hun bloed te bezegelen; hier gaven zij het vaak mishandeld overschot der hunnen, soms in stilte uit de bloedige arena of de plaats der pijniging weggedragen, een veilige rustplaats; hier kwamen ze ook later, toen de vervolgingen reeds lang hadden opgehouden, nog telkens bijeen, om op godsdienstige wijze de nagedachtenis hunner dooden te vieren! Stilzwijgend volgde ik mijn leidsman bij het geheimzinnig schemerlicht 
onzer toortsen door de enge doolen doodshoven. Met ontroerde hand betastte ik die kille muren, die, even als de wanden der trappen, aan weêrszijden tot geheele reien van vierkante vakken zijn uitgehouwen, als cellen in een bijenkorf; en onwillekeurig ontblootte ik uit eerbied het hoofd, toen ik in die stille sponden niet alleen de lijkasch mijner vroegste geloofsgenooten, maar somtijds het uitgebleekt gebeente, of hun geraamte zelfs, in zachten slaap zag uitgestrekt. Ik beschouwde de tombe van S. Sebastiaan; ik stond bij het graf der

{==271==} {>>pagina-aanduiding<<}
H. Cecilia; ik doorwandelde de kleine overwelfde Kapel, waar Philippo Neri, die weldoende Engel der armen, zoo menig nacht in het gebed doorwaakte. Ik bewonderde de Christelijke Blijmoedigheid, die ook nog aan deze plaats de vriendelijke Kunst vergunde eene enkele bloem te strooien, waar het penseel de wanden met keurig fresco-werk versierde. Ik sympathiseerde met de Christelijke Liefde, die ook in die beeldspraak haren Heiland verheerlijkte als den Goeden Herder, die het verloren schaap op den schouder wegdraagt naar de kudde; als den Waren Wijnstok, waarvan wij de ranken zijn; als den Goddelijken Orpheus, wiens woord steenen harten tot luisteren dwingt en het Dier in den Mensch beteugelt. Ik benijdde bijna dat Christelijk Geloof, zoo krachtig sprekende uit zoo menig treffend opschrift, dat midden in het gebied des doods de Verrijzenis verkondigt en het Eeuwige Leven: ‘Leef den Heer, Augenda, en bid voor ons.’ - ‘Hier rust in vrede Laurentia, die aan de opstanding geloofde.’ - ‘Prima, gij leeft in de heerlijkheid Gods en in den vrede des Heeren.’ - De treffende opmerking, die ik vroeger gelezen had, werd mij bevestigd: het woord begraven komt in die grafschriften niet eenmaal voor: in vrede bijgezet is de gewone uitdrukking, waarmeê men wilde aanduiden, ‘dat de doode slechts tijdelijk, totdat hij weder opgeroepen zou worden, daar werd nedergelegd, zoo als een pand of kostbaarheid met zorg doch slechts voor een poos wordt weggeborgen.’ Het graf heet eenvoudig ‘de plaats’, of ‘de enge woning’ (locus, loculus), en zelfs de naam Coemeterium, die 
oorspronkelijk aan de in later tijd zoogenaamde Katakomben gegeven werd, wijst aan, ‘dat het een plaats is, waar velen als in een slaapzaal een weinig rusten, totdat de morgen aanlicht en het bazuingeschal hen wekt.’ - Een dubbel tooneel ging er op voor mijnen geest: een beeld des Verledens; een beeld der Toekomst! In de verte nadert een schemerende lichtglans, en als de weêrklank van een onzichtbaar Geestenchoor verheft zich de Psalmtoon:

‘Ik zal gerust in vrede slapen, 
En liggen ongestoord ter neêr!’ 



{==272==} {>>pagina-aanduiding<<}

Het licht wordt helderder: het straalt gelijk de dag die de schemering vervangt; het doorstroomt de galerij en vertoont als in een spiegel eene verwonderlijk-liefelijke verschijning. Eerst trekken maagden voorbij in lange gewaden, met lampen in de hand; daarna vier dragers met een lijk, in een wit linnen doodskleed gehuld en een doornen-kroon op het hoofd; dan, de jeugdige akolyth, die het wierookvat zwaait, waaruit de geuren opstijgen als een zinnebeeld der gebeden, het reukwerk der Heiligen; de eerwaardige Opziener met zijne Diakenen, de verwanten en vrienden des dooden, besluiten den optocht, die bij den gloed der lampen en waschkaarsen zich schijnt te bewegen in een zachtverlichte atmosfeer. En terwijl ze mij voorbijgaan, hoort! daar klinkt het volgend vers van den Psalm:

‘Want Gij-alleen, mijn schild en wapen, 
Zult mij doen zeker wonen, Heer!’ 


Nu treedt de schare een der vertrekken binnen en verlicht het, zoodat eene afbeelding van den Goeden Herder zegenend op haar nederblikt. Hier wordt het lijk op den grond geplaatst; nieuwe psalmen en hymnen weêrklinken, en als onder de vleugelen des gebeds wordt de doode bijgezet in het voor hem bestemde graf. De opening wordt door een marmerplaat gesloten, en daar is er geen onder de vrienden des ontslapenen, die niet, tot een herkenningsteeken, een muntstuk of een gesneden steen, of een ring, in het vochtige pleister vastdrukt. De stoet verdwijnt, gelijk hij gekomen is; het licht verflaauwt, de lofzang versmelt in de verte: en straks heerschen stilte en duisternis op nieuw alléén in de gewijde gewelven: een Martelaar meer rust er uit van zijnen arbeid, tot de dag der bekrooning hem oproept (1)! - De aanbraak van dien dag - was mijn tweede beeld. Maar ik zal het niet beschrijven.

{==273==} {>>pagina-aanduiding<<}

Engelen Gods, nedergedaald in deze Stad der Dooden en wandelend over hare straten; de steen ook van die laatste spelonk gewent teld; de ontslapene herrezen op het: ‘Lazarus, kom uit!’; het grafkleed en de doornenkroon verwisseld voor het kleed des lichts en de kroon der overwinning; psalmen op nieuw, maar nu der opstanding en des wederziens, en gebeden wederom, maar ditmaal des danks en der juichende aanbidding; dezelfde vrienden, maar wier droefheid in blijdschap veranderd is, wier lijden in heerlijkheid, en dus - dezelfden niet meer; de Heer en Heiland eindelijk, de Goede Herder, niet meer in gebrekkig beeldwerk, maar in persoon, hoog-heerlijk en vriendelijk-zegenend zich nederbuigend met dat woord: ‘Kom nu, gij goede en getrouwe dienstknecht!’..... Ziet, dat alles laat zich voorstellen in den geest, maar niet op het papier. Ééne groote gedachte, die tot zelfbeproeving en veroodmoediging leidt, vervulde mij, toen ik, uit den onderaardschen nacht wedergekeerd, in het heldere zonlicht langs den Appiaanschen weg naar Rome terugwandelde. Ik vroeg mij af, wat ik op mijne beurt wel zou willen afvragen aan al wie deze bladzijde onder de oogen komt: ‘Heeft ook voor u de dood zijn laatsten prikkel verloren? En zoo eens de dagen der oude verdrukking zich herhaalden, zou uwe Godsvrucht de proef kunnen doorstaan; zou uw geloof volharden tot aan den einde toe, ook op de folterbank en onder het zwaard?’-
Langzaam vervolgde ik na het verlaten der onvergetelijke Katakomben mijn bedevaartstocht. In den omtrek van het Kolosseüm vond ik tot mijne blijdschap eene ledige carrozza, die mij weldra bij St. Jan van Lateraan afzette'. Deze beroemde Basiliek verheft zich in den wijk, waar in Neroos dagen het huis van den Senator Plautius Lateranus stond, en ontleent daaraan haren naam. Dit huis toch, in de IVe eeuw aanmerkelijk verbouwd, werd door Konstantijn tot een Bisschoppelijk Paleis ingericht, en zag weldra nevens zich de Basiliek verrijzen, waarvan de Keizer met eigen hand den eersten steen gelegd had. Lang werd deze ‘Konstantijnskerk’ beschouwd als de voornaamste Christenkerk, gelijk zij dan ook in haar schitterend opschrift heet: ‘Omnium Urbis et Orbis ecclesiarum Mater

{==274==} {>>pagina-aanduiding<<}
et Caput’ [‘Moeder en Hoofd aller Kerken der Stad en der Waereld;’] ja, sedert vijftienhonderd jaren behield zij de oude rang en voorrechten, want niet alleen is zij eene der vier Basilieken, die een porta santa hebben, maar nog altijd blijft zij het uitverkoren Heiligdom, waar de krooning van den Oppervorst der Roomsch-Katholijke Christenheid plaats heeft. Vijf Algemeene Conciliën werden van 1123 tot 1512 binnen hare muren gehouden, en vijf Pausen vooral (Clemens V, Sixtus V, Clemens VIII, Innocentius X en Clemens XII) droegen zòòveel schats bij om haar te vergrooten en op te sieren, dat zij zich eerlang den pronknaam verwierf van Basilica Aurea, de ‘Gouden Basiliek.’ Wat mij intusschen aandreef haar te bezoeken, was noch haar rijke façade, eene schoone proeve overigens van de Beeldhouwkunst der vorige eeuw; noch het trotsche marmerbeeld van Konstantijn, uit zijn Badhuis op het Quirinaal naar dit schitterend Voorportaal overgebracht; noch de kolossale Apostelstatuën in de nissen daar binnen, herkenbaar met één blik aan al de deugden en gebreken, die de Berninische School charakteriseeren. Het was evenmin de Corsini-Kapel, die zoodanig met marmer en goud en beeldhouwwerk en edelgesteente overladen is, dat de schoonheid onder den rijkdom verloren is gegaan. Wij treden de mozaïekkopy van Guidoos St. Andreas, de beroemde antieke Sarkophaag, waarvan men het Pantheon geplunderd heeft om er Clemens XII een praalgraf van te maken, het bronzen Lijkgesticht van Martinus V, ja, zelfs de Gothische Hoogaltaartabernakel op zijne vier granietzuilen - de gewaande bewaarplaats der hoofden van de Apostelen Petrus en Paulus - met eene zekere mate van onverschilligheid voorbij. Wij 
hebben geen tijd zelfs, om ons te ergeren over de dwaasheid, waarmeê men gindsche Tafel vereert als den Disch, waaraan de Heer met Zijne Jongeren het Pascha gevierd en het H. Avondmaal ingesteld heeft. - Het is ons boven alles te doen om de Scala Santa!
Aan de noordzijde van het gebouw, onder een prachtig portiek, dat Sixtus V daar opzettelijk naar Fontanaas teekeningen heeft doen aanbrengen, vinden we eindelijk dat gewaand reliek, waarmeê het schromelijkst bijgeloof niet ophoudt

{==275==} {>>pagina-aanduiding<<}
te beuzelen. De Scala Santa, zoo verzekert het u, ‘de Heilige Trap’, behoorde eenmaal tot het paleis van Pilatus en werd door den Heiland beklommen, toen Hij voor den Romeinschen Landvoogd te recht stond. Gedienstige Engelen voerden dien trap op hunne vleugelen van Jeruzalem naar Rome, en beschermden hem zoodanig, dat hij onder anderen gespaard bleef door den brand van 1308, die de oude Kerk in de asch legde. Een opschrift beneden waarschuwt dan ook terstond, dat hij niet dan knielend mag worden bestegen, terwijl een buitengewone aflaat de belooning zal zijn voor een iegelijk, die alzoo biddend naar boven worstelt: een toezegging, die de boetvaardige bezoekers in zoo grooten getale naar hier lokt, dat reeds de Twaalfde Clemens het noodig achtte de 28 marmertreden met dikke planken te doen overtrekken, ten einde het uitslijten te voorkomen, dat het gevolg moest worden van de onophoudelijke wrijving van de kniën der geloovigen, zooals dan ook trouwends dat houten bekleedsel reeds tot driemalen toe moet vernieuwd zijn geworden. Boven den Trap bevindt zich een kleine Gothische kapel, Sancta Sanctorum genaamd, vroeger een Privaatkapel der Paussen, een somber heiligdom, over welks bestemming allerlei dubbelzinnige geruchten in omloop zijn. Zooveel is zeker, dat er tegenwoordig een altaar gevonden wordt met dit opschrift: ‘Er is geen heiliger plaats in de geheele waereld.’ Natuurlijk! hier wordt, vooreerst, een levensgroot afbeeldsel van den twaalfjarigen Jezus bewaard, door den Evangelist Lukas geschilderd; hier vindt men, al verder, het deksel van den Jakobsput, waaruit de Samaritaansche vrouw den Heer te drinken heeft gegeven; hier staat een pilaar uit den Jeruzalemschen Tempel, gespleten op het oogenblik toen de voorhang in tweën scheurde; hier ligt de porphyren plaat, waarop de Romeinsche soldaten bij het kruis om den rok zonder naad gedobbeld hebben; hier kan 
men zich buigen voor de wonderdoende altaartafel, waardoor de hostie, der hand van een ongeloovig Priester ontsnapt, zich dwars door het marmer een uittocht baande; hier.... maar genoeg vermeld, om de buitengewone heiligheid dezer plaats te doen gevoelen! En wat het voornaamste is, hier

{==276==} {>>pagina-aanduiding<<}
hangt voor iedereen het gebed te lezen, dat men dagelijks slechts éénmaal, onverschillig in welke taal, heeft op te zeggen, om in de stervensure volkomen aflaat te ontfangen: een tooverformulier, dat bovendien nog de deugd bezit van even kort als krachtig te zijn, want het bestaat slechts uit dit anderhalf dozijn woorden: ‘Engel Gods, die mij beschermt! verlicht, regeer, bestuur en behoed mij heden, mij, die aan uwe zorg ben toevertrouwd, Amen!’ Herhaalt men het méér dan éénmaal daags, dan komt dat eene of andere beminde ziel in het Vagevuur ten goede, die er telkens honderd dagen aflaat door ontfangt. Benijdenswaardige Romeinen, die door dit eenvoudig middel zich en den hunnen den Hemel zoo goedkoop kunnen verwerven! Maar afschuwelijke Romeinen ook, die zich, althands heden, zoo weinig om dat middel bekreunen! want ik trof slechts een enkelen monnik aan, die de Scala Santa biddend opkroop. In alle ernst, dit gezicht trof mij diep. Het verlevendigde op de aanschouwelijkste wijze de herinnering aan den man, wiens nagedachtenis mij naar hier had gedreven. Het was mij, als werd ik op eens drie eeuwen teruggevoerd, als ware die monnik, daar vóór mij, niemant anders dan de Saksische Augustijner, die naar de ‘Heilige Stad’ was opgetrokken, om er de verloren zielrust weder te vinden. Hij heeft op het zien van de St.-Pieter den gewijden grond in vervoering gekust, en aanvankelijk schijnt het, dat daar inderdaad zijn vurigste wensch vervuld zal worden. De pracht der kerken, de luister der eeredienst, de liefelijke geur der wonderverhalen, alles wat hij ziet en hoort, verblindt en verbijstert een oogenblik zijn eenvoudig gemoed. Maar naarmate hij Rome meer in hare ware gedaante leert kennen, verdwijnt de zoete waan. Achter al den uiterlijken glans bemerkt hij weldra het schroomelijk ongeloof der Geestelijken; den schandelijken spot, waarmeê zij het altaar 
bedienen; het gewetenloos bedrog, waarmeê zij het volk uitmergelen; de dierlijke onbeschaamdheid, waarmeê zij zich aan de grootste gruwelen schuldig maken. Een verhoogde strijd ontstaat in zijn binnenste. Zijn eigene ervaring dwingt hem zijns ondanks de diepverbasterde Moederkerk te verfoeien; en toch kan het gehoorzaam kind die

{==277==} {>>pagina-aanduiding<<}
moeder nog niet verzaken, die hij zoolang heeft liefgehad en vereerd. Daar treedt hij op zekeren dag, neêrslachtiger dan ooit, de Lateraansche Basiliek binnen: hij staat, misschien op denzelfden plek waar ik nu sta, om zich straks onder een stroom van tranen en gebeden, even als gindsche monnik, met ontbloote kniën op den heiligen Pilatustrap neder te werpen. De plaats, die de Heer met Zijne voeten gedrukt, met Zijn bloed besproeid heeft, wil hij boetende op en neder klimmen, en er zich zoo lang op de borst slaan, tot de vrede er wederkeert. Zoo aanschouwen deze wanden ‘het laatste doode werk, de laatste zwakheid van den grooten en in God sterken man.’ Maar ook dat werk moest eerst voleindigd, moest zielloos en vruchteloos blijken, gelijk elk ander menschenwerk, wilde Gods werk in zijn hart voltooid worden. Dat geschiedt op de plaats-zelve. Een hooger licht daalt in hem neder, de schellen vallen van zijne oogen. Wat is dat voor een woord, dat eensklaps in hem wakker wordt, hem niet meer verlaten wil, en hem den blik naar boven doet slaan, van waar de hulpe komen moet? Het is datzelfde woord, dat reeds vroeger op twee onvergetelijke tijdstippen van zijn leven, in de kloostercel te Wittemberg, kort na zijne wijding tot Leeraar in de Schrift, en op het ziekbed te Bologne, dat een sterfbed dreigde te zullen worden, aan zijn hart heeft geklopt, waar het nu, en voor altijd, zegevierend is binnengedrongen: het woord van Paulus, het woord van God, Rom. I:17: ‘De rechtvaardige zal door het geloof leven.’ IJlings springt hij op, verlaat de trappen en - Rome, dat nu voor hem hare laatste begoocheling heeft verloren. Het woord van Paulus is van nu voortaan ook het woord van Luther; en wordt hem een zwaard des Geestes, waarmeê weldra triomfen behaald staan te worden, die het gelaat van Europa zullen veranderen. O, wanneer zal het eens dat Rome-zelf herscheppen, nu nog even trouw als treurig 
vertegenwoordigd door dien monnik daar ginds, die nog altijd de Scala Santa der werkheiligheid zuchtende opklimt, jagende naar een rust, die hij niet zal grijpen, tot hij haar eindelijk zoekt waar zij eeniglijk is te vinden: in de genade van Hem, die onze gerechtigheid is voor God, en die sedert achttien

{==278==} {>>pagina-aanduiding<<}
eeuwen niet ophoudt uit Zijn Evangelie te roepen: ‘Komt herwaards tot Mij, gij allen die vermoeid en belast zijt, en Ik zal u ruste geven!’.....
Die rust - wij mogen het vertrouwen naar alles wat wij van zijne laatste dagen weten - werd eindelijk, mede na een leven vol strijds, aan den voet des kruises gevonden door dien in ander opzicht hoog Begaafde, wiens stoffelijk overschot mijne derde en laatste pelgrimaadje van heden gold. Ik weet niet welke ontroering mij aangreep, toen ik daar voor de St'.-Onofrio stond en den zwaren ijzeren klopper op de deur deed weêrklinken, waar eens de Dichter van het Verlost Jeruzalem, uitgeput naar lichaam en geest, het eenige kwam vragen, wat hem de aarde nog te geven had: een laatste troostwoord en een vergeten graf. Deze Kerk, met het daarbij behoorend Klooster, in de XVe eeuw gebouwd voor de kluizenaars van de Orde van St. Hieronymus, draagt onder haar portiek drie frescoos van Domenichino, den Doop, de Verzoeking en de Geesseling van genoemden haren Beschermheilige; maar schoon die voorstellingen misschien voor een spelend vernuft niet zonder toepassing op het leven van Torquato Tasso zouden kunnen bevonden worden, moet ik bekennen, dat ik er niet dan een vluchtigen blik aan gunde, ongeduldig als ik het oogenblik afwachtte, waarop ik dezen merkwaardigen drempel zou mogen overschrijden. Gretig volgde ik den grijzen Prior, die mij op mijn verzoek terstond naar de Kerk leidde en mij daar, aan de linkerzijde, in een nederigen hoek een kleine marmersteen in den muur aanwees, waarop deze drie woorden gebeiteld stonden: ‘Torquati Tassi Ossa’ [‘Het gebeente van Torquato Tasso’], eenvoudig maar voldoend opschrift, waarbij ik het woord des Wijzen gedacht: ‘Een goede naam is lofs genoeg.’ Het kwam mij voor, dat de eerwaardige kloosterbroeder zich tegenover den vreemdeling schaamde, die het overschot van Italiës Heldendichter in zulk een onaanzienlijk hoeksken moest opzoeken, want 
hij haastte zich mij te verhalen, dat er in Rome een prachtig gedenkteeken gereed werd gemaakt naar een voortreffelijk plan van den Ridder Fabris; maar ik stelde hem gerust door de verzekering, dat ik zeer goed

{==279==} {>>pagina-aanduiding<<}
wist, dat Bergamo, de eigenlijke Vaderstad des Dichters, hem reeds voor vele jaren een uitstekend marmerbeeld heeft opgericht, maar dat, naar mijn inzien, het schoonste monument (en veel minder nog een praalziek Mausoleüm, zooals, b.v., dat voor Ariosto te Ferrara) niet half zooveel belangstelling zou kunnen wekken als deze eenvoudige steen, boven den plek die de asch van den doorluchtigen Zanger bewaart. Die enkele steen, met zijn onsterfelijken naam, wischt hier alle andere glorie uit; want, om niet eens te spreken van gindsche altaarstukken van Baldassare Peruzzi en Pinturichio, of zelfs van Da Vincis Madonna in de naaste galerij, wie denkt er aan naar het graf te vragen van den Satyricus John Barclay, of zelfs naar dat van ‘den Italiaanschen Pindarus’ Alessandro Guidi, beide mede binnen deze wanden, de eerste in 1621, de andere in 1712 ter aarde besteld? Intusschen deed ik niet wat de Hoogduitsche Dichter von Zedlitz deed, die zich neêrboog, ‘das werthe Grab zu küssen,’ maar ik bleef toch een wijle in diep gepeins verzonken voor dien zerk, die op zoo aandoenlijke wijze de ongenoegzaamheid predikt van allen menschelijken roem, de onstandvastigheid van alle menschelijke gunst! Daar ging het rusteloos leven van den grooten Heldenzanger, in wiens geslacht de rampspoed erfelijk scheen, in menig treffend beeld mijnen geest voorbij. Ik zag hem als knaap, ter nedergeknield in de Kathedraal zijner Vaderstad, waar hij, onder een stroom van godvruchtige tranen, het Heilig Sakrament des Heeren gebruikt en een eersten diepen indruk van het Hemelsche ontfangt, die ook onder al zijn later lijden en strijden nooit gantsch wordt uitgewischt. Ik zag hem als jongeling, opgenomen in het gevolg van den Kardinaal d'Este, een eersten nieuwsgierigen blik slaan in de wijde Waereld, die zich te Parijs schitterend voor hem opent. Ik zag hem als man, in den eersten glans zijns Roems, aan het 
Hof van Alfonzo gelokt en bewierookt. Maar ik zag ook den nevel, die van nu af op zijn levensweg nedervalt, om eerst aan de poort des grafs in het morgenlicht der eeuwigheid te verdwijnen. Hij ondervindt, dat het niet genoeg is den Heer met de harp te gemoet te gaan; dat het ook noodig is den Heer onder het kruis te volgen. De

{==280==} {>>pagina-aanduiding<<}
Godsdienst zal hem voortaan wel smeekgebeden uit de diepte maar geen juichtonen uit de hoogte meer ingeven; de Waereld zal hem het lachend masker niet meer voorhouden, waarachter zij voor den nieuweling haar dwaasheid en boosheid verborgen houdt; zijn Roem zelfs zal voor een wijle van hem wijken, om hem te leeren, dat hier beneden ten slotte niets trouw blijft dan God-alléén! Het armzaligst Vorstjen, dat ooit door het lied eens Dichters onsterfelijk werd gemaakt, verwijst hem uit gekrenkten hoogmoed naar een krankzinnigengesticht. Zeven jaren en twee maanden, van 1579 tot 1586, wordt Torquato Tasso in het Hospitaal van St. Anne te Ferrara opgesloten. Zijn veêrkrachtige geest houdt hem daar onder al zijn ellende zóólang staande, tot hij achter den laatsten regel van zijn Verlost Jeruzalem het: ‘Laus Deo!’ heeft nedergeschreven, en met een zucht de pen naast den voltooiden Reuzenarbeid uit de hand werpt. Nu wordt hij krank, en het zou geen wonder zijn geweest, als in 't einde de waanzin, dien men hem toedichtte, zich van zijn koortsig brein had meester gemaakt. Met bevende vingeren schrijft hij aan den onverzoenlijken Tyran, dien ‘magnanimo Alfonso’, die intusschen den ‘perigrino errante’ met geen enkelen regel andwoords verwaardigt, de aandoenlijke klacht: ‘Piango il morir, nè piango il morir solo:

‘Ik sterf, en ik betreur niet slechts mijn sterven, 
Maar ook de wijz', waarop ik sterf: mijn faam 
Verdwijnt gelijk een wanklank met mijn naam. 
Al mocht mijn asch een praalgesteent' verwerven, 
't Vertroost mij niet: - 'k had gaarne door mijn Dicht 
Me een eedler Mausoleüm opgericht!’ 


Toch sterft hij niet, want zijn angstig voorgevoel moet volkomen bewaarheid worden: hij moet eerst zelf zijn laatste glorie overleven. In 1585 verklaart de Ridder Leonardo Salviati, uit naam der geheele Academia Crusca, dat Tasso den naam van Dichter en zijn Verlost Jeruzalem dien van Dichtstuk onwaardig is: de talloze gebreken van dat hoog-
{==281==} {>>pagina-aanduiding<<}
dravend broddelwerk worden door geen enkele schitterende eigenschap vergoed; het beste is gestolen, uit Homerus, Virgilius en wien niet al, ja zelfs de versifikatie, hoe vloeiend zij ook schijne, is alles behalven onberispelijk! Te gelijk bijna met dit Midas-vonnis, ontfangt hij een Vorstelijk dwangschrift, waarbij hem verboden wordt voortaan een voet buiten zijn cel te zetten. Een jaar later echter, den 5den of 6den Juni 1586, wordt hij plotseling uit het ‘Hospitaal’ ontslagen, dat is: op straat gezet, geschandvlekt, geknakt naar ziel en lichaam en - doodarm! De edelman wordt bijna een bedelman, azende op de kruimkens, die daar vallen van de tafels der rijken. ‘Non avendo denari (schrijft hij aan Tarquinia Molza) non so come mi fare.’ [‘Daar ik geen penning bezit, ben ik ten einde raad.’] Zijn godvruchtige zin drijft hem naar Loretto om den Heere, zijn Bevrijder, zijne geloften te betalen, maar hij heeft niets om op het altaar der dankbaarheid ten offer te brengen, dan zijn gebroken hart en - een Canzone (trouwends zijn heerlijk: ‘Ecco fra le tempeste,’ een Lied, dat tegen goud opweegt!) Als een gejaagd hert ijlt hij verder. Waarheen? Allereerst naar Sorrente. Dààr ligt, op een rots aan zee, zijne oude woning, waar hij de gelukkigste dagen zijns levens heeft gesleten. Er woont nu niemant meer dan zijn oudste zuster Cornelia. Zal zij den rampspoedigen broeder met liefderijke armen 
ontfangen, of wacht hem ook van haar dat: ‘Ik ken den mensch niet,’ waarmeê hem alle oude deuren gesloten worden? Hij zal het beproeven, en als schaapherder vermomd overschrijdt hij den dierbaren drempel. De zuster verloochent het zusterhart niet (kan dit ook een zuster wel ooit?), maar - schijnt toch onmachtig den zwerveling een duurzame schuilplaats te verleenen. Hij neemt den pelgrimsstaf weêr op, en wandelt naar dat Napels, waar hij eens zulk een welkom gast was. Uitgeput zinkt hij daar bij vernieuwing op het ziekbed, waar de geroepen Geneesheer weigert te verschijnen, in de onzekerheid of zijn bezoek hem wel betaald zal worden. Buiten de stad, in het klooster Monte-Oliveto, wordt hem eindelijk (1588) een herberg bereid. Hij herstelt er, en wint er zelfs zooveel kracht, dat hij zich schikt tot het overwerken en beschaven van zijn Epos,

{==282==} {>>pagina-aanduiding<<}
maar de barmhartige broeders gunnen er hem weinig tijd voor, daar zij, tot nederig loon hunner barmhartigheid, een Lofdicht eischen op hunne Congregatie, dat wel begonnen maar (is 't wonder?) niet voltooid wordt. Ook hier wordt de rust niet gevonden. Naar Rome dan, naar de Moederstad der heilige Kerk, die immers hare vermoeide kinderen niet van gebrek zal laten omkomen? Het klooster St. Benediktus, op Monte-Cassino, is zoo vriendelijk den zwerver voor eenige dagen een hoekjen aan te wijzen, waar hij genoegzaam uitrust, om verder te trekken. Zoo bereikt hij de Stad der Zeven Heuvelen, het ‘Heilige Rome,’ waar de Kardinalen in 't purper gaan, maar de Dichter Tasso zijn strooleger niet kan verlaten, omdat hij geene kleederen heeft om zich te dekken. Gelukkig herinnert hij zich, dat een adelijk neef hier een Hospitaal der Bergamoners gesticht heeft, en waarlijk! op zijn bede wordt er ook hem een kribbe ingeruimd. Van nu af aan is zijn leven ‘een langzame dood.’ Hij biedt den Edelen en Machtigen en Grooten der Aarde lofgedichten aan voor een bete broods: hij verkoopt de onsterfelijkheid, om zelf niet van honger te sterven! Nu heeft hij bovendien de dwaasheid, hij onnoozele Dichter, die nog niet schijnt te begrijpen, dat de arme altijd ongelijk heeft tegenover den rijke, om een wanhopig rechtsgeding aan te gaan tegen den erfgenaam van zijn oom; en alzoo tusschen solliciteeren en procedeeren zijn laatste hoop en zijn laatsten tijd (het was drie jaren voor zijn dood!) te verdeelen. Eindelijk viel hem de blinddoek van de oogen. Hij begreep, dat het méér dan tijd was voor goed met die waereld te breken, die hem, al wilde zij het nu, toch niet zou kunnen geven wat zijn ziele behoefde: Gods genade in Christus deed hem hongeren en dorsten naar het Ééne Noodige; en het 
klooster van S. Onofrio werd de haven, die voor goed den schipbreukeling opnam, om hem niet meer af te geven dan aan Hem, voor Wiens volk ‘een ruste overblijft.’ Uit die haven schreef hij aan zijn dierbaren Costantini (Lett. 196): ‘Mi sono fatto condurre in questo monastero di Sant' Onofrio, non solo perchè l'aria è lodata da' medici, più che d'alcun' altra parte di Roma, ma quasi per cominciare da questo luogo emi-
{==283==} {>>pagina-aanduiding<<}
nente e colla conversazione di questi divoti Padri, la mia conversazione in cielo.’ [‘Ik heb mij naar dit klooster van St. Onofrius doen brengen, niet alleen omdat de lucht aldaar boven die van eenig ander gedeelte van Rome door de Geneesheeren wordt aanbevolen, maar vooral ook om aan die verheven plaats en in het verkeer met die vrome vaders, mijn verkeer met den hemel te beginnen.’] Hij mocht zijn doel bereiken. Toen de kardinaal Cinthio, door spade deernis gedreven, den veegen lijder door vernieuwde eerzucht tot het leven meende terug te zullen roepen en hem met de tijding zijner aanstaande Dichterkrooning op het Kapitool dacht te verrassen, was het andwoord: ‘Mij is een graf noodig, en geen triomfkar. Hebt gij mij een kroon bestemd, bewaar die voor mijn lijkzerk: ik zoek een betere.’ Die betere werd hem weinige weken later geschonken: hij bezweek den 25sten April 1595.
De Prior wekte mij uit mijne mijmering met de vraag: ‘Of ik de kamer niet wenschte te zien, waar Tasso zijn laatste dagen heeft doorgebracht en gestorven was?’ Ik knikte toestemmend, en volgde hem door een gang, die aan weêrszijde met eikenkransen en toepaslijke opschriften behangen was. Die kransen worden elken dag vernieuwd, en onder de opschriften was er één, waarvan ik hoop dat het nooit vernieuwd zal worden. Vertalen zal ik het niet, maar wedergeven wil ik het, zoo als het in mijn binnenste weêrklonk:

‘Onsterflijk blijft de geest des Heldenzangers zweven, 
Waar 't stervend vleesch het kruis in bange worstling droeg: - 
Bemin, o Vaderland! uw Dichters bij hun leven: 
Zij zijn niet velen, en gij hebt ze kort genoeg!’ 


Ik trad de cel des Dichters binnen, gelijk men een doodsvertrek binnentreedt: met kloppend hart en ingehouden adem. Daar vond ik onder een glazen stolp een houten buste van Tasso, nevens het wasschen masker, dat men, terstond na zijn verscheiden, op zijn gelaat had afgedrukt. Nimmer vergeet ik den trek van hemelsche blijmoedigheid, die dit vermagerd en droefgeestig aangezicht in de jongste ure scheen verheerlijkt te hebben. Eenige eigenhandige brieven, de schrijftafel, de gordel,

{==284==} {>>pagina-aanduiding<<}
de inktkoker des Dichters, een kast vol kleine benoodigdheden des dagelijkschen levens, waarvan hij gebruik had gemaakt, maakten in deze atmospheer, die geheel door zijne nagedachtenis vervuld is, een eigenaardigen indruk. In zijn eigen houten leunstoel gezeten, schreef ik mijn naam in het Vreemdelingenboek, en zoo ik aan dien naam, in mijn eigen moedertaal, als eenigsten titel dien van ‘Tassoos Tolk in Nederland’ toevoegde, voorwaar! het was iets anders dan bekrompen ijdelheid: het was diepgevoelde hulde eens Jongers aan een Meester, waarvan hij niet weet, wat hij hem eerst en meest heeft ingeboezemd: liefde voor zijn persoon of eerbied voor zijn werken. In den Kloostertuin liet ik mij den plek wijzen, van waar de Zanger van Jeruzalem een der schoonste uitzichten op Rome genoot. Hier placht hij, onder het lommer van een hoogen boom, dagelijks uren achtereen te mijmeren. Tassoos Eik is in een najaarsstorm van 1842 gebroken: maar nieuwe uitspruitsels schoten op uit den ouden tronk, frisch als Tassoos roem, die zich met elk geslacht verjongt. Ik plukte mij een groene bladerkrans tot een reliek, dat, ook als het vergeeld en verschrompeld zal zijn in het Reisboek, nog menig goed woord tot mijn hart zal spreken.-
Zoo eindigde mijn driedubbele Bedevaart op dezen één-en-twintigsten Mei, tot hiertoe de onvergetelijkste mijns levens!







{==285==} {>>pagina-aanduiding<<}

VIe. Hoofdstuk.

Het feest van S.-Filippo Neri. - De heilige sakramentsdag en de processie van het corpus domini. - Getuigenis van een Italiaansch katholijk over de Italiaansche geestelijkheid. - Eene protestantsche godsdienstoefening in den vreemde.

Rome, 26 Mei.

Het Nieuwe Rome, anders zoo somber en stil, was heden morgen vroeg reeds in rep en roer. Geen wonder! de Heilige, aan wiens nagedachtenis deze dag gewijd is, geniet boven velen eene groote populariteit, die hij minder aan zijne uitstekende geestesgaven dan wel aan de groote mate van goedhartigheid te danken heeft, waardoor hij zich vooral onderscheidde. Romes Kunstenaars mogen het gedenken, dat Filippo Neri de uitvinder is van die kompositiën van gewijde muziek, die onder den naam van Oratoriën bekend zijn; Romes Geleerden mogen het zich herinneren, dat het Filippo Neri geweest is, op wiens aansporing de Kardinaal Baronius de later zoo beroemde Annalen schreef: het Volk weet daar niets van; maar wat het Volk wèl weet en nooit zal vergeten, is dat Filippo Neri de vriend was der kinderen, de weldoener der armen, de stichter van onderscheidene Hospitalen, een zachtaardig en medelijdend Herder, zoo wel in den Biechtstoel als onder het

{==286==} {>>pagina-aanduiding<<}
nederig dak, waar hij zijne schapen, tot aan zijnen dood toe, met raad en daad kwam troosten en bijstaan. Deze Italiaansche Vincentius à Paulo, stichtte, onder medewerking van Gregorius XIII, de S.-Maria in Vallicella; in de Kapel van het belendend Klooster rust zijn gebeente, en in de Kerk-zelve, de Chiesa Nuova, wordt jaarlijks op den 26 Mei zijne nagedachtenis gevierd. Onze vriend Postma, een zeer verdienstelijk Nederlandsch Schilder, die sedert eenige jaren zijne studiën in Rome maakt, had de goedheid ons in de gelegenheid te stellen, de Hoogmis bij te wonen, die aldaar heden morgen ter eere van den goeden Sint, in tegenwoordigheid van den Paus en zijne Kardinalen, gecelebreerd werd. Veel zou ik kunnen zeggen van de pracht en de praal, waarmeê het buitendien reeds zoo rijke kerkgebouw inwendig was opgesierd; van de vreemde mengeling van piëteit en mondaniteit (vergeef mij de uitheemsche uitdrukking voor een uitheemsche zaak!) bij de duizende, niet toehoorders maar toeschouwers; van den bonten kleedertooi der Geestelijkheid; van het eigenaardig melancholiesch gezang der Castraten; van den statelijken voet- en knie- en handkus, waarmeê de Kerkprelaten den Paus hunne hulde kwamen betuigen; van de vermoeiende ceremoniën, waarvan Zijne Heiligheid-zelve mij voorkwam het deerniswaardig slachtoffer te zijn; en van zooveel meer, dat ongetwijfeld nog dieper indruk op mij gemaakt zou hebben, indien niet de nog veel charakteristieker Plechtigheid, waarvan ik heden voor vier dagen (laatstleden Donderdag, den 22sten Mei) ooggetuige was, mij zoo levendig voor den geest had gestaan.
Ook toen, en nog veel meer, was de stroeve en doodsche Stad reeds vroegtijdig vol leven en beweging. Honderden en duizenden, te voet of in rijtuigen, maar allen in feestgewaad, wemelden door de straten en trokken noordwestwaards de Sint-Pieter te gemoet; terwijl weldra een oorverdoovend klokgelui zich van alle kanten deed hooren, als repten de driehonderd kerken op eenmaal tegelijk de metalen tongen. Op mijne vraag: ‘Wat dit alles te beduiden had?’ ontfing ik de wedervraag ten andwoord: ‘Of ik dan niet wist, dat het heden de H. Sakramentsdag was, waarop een der plechtigste Processiën plaats heeft, waaraan de

{==287==} {>>pagina-aanduiding<<}
Paus met de gantsche Geestelijkheid en het Hof deel neemt?’ Nu herinnerde ik mij inderdaad gelezen te hebben, dat Paus Urbanus IV, die zich te Orvieto bevond tijdens het zoogenaamde mirakel van Bolsena (vroeger door ons besproken, bij Raphaëls Schilderij in de Stanza van den Heliodorus) in 1263, tot blijvende gedachtenis aan dit wonder, het feest van Corpus Domini had ingesteld. Ik liet terstond een carrozza aanrukken, en nog vóór achten baande ik mij, met mijne reisgenooten, een weg door de menigte tot onder de kolonnade van het Pietersplein, waar het ons gelukte voor geld en goede woorden een drietal uitnemende plaatsen machtig te worden. Daar zaten wij, te midden eener onafzienbare schare, onder de Dorische zuilen, tegenover de oude renbaan, waar eens de Christenen, den Heidenen tot een schouwspel, voor de wilde dieren geworpen werden. Welk een gantsch ander tooneel zou zich daar opdoen voor ónze oogen! Eensklaps bulderde het geschut; nog eenmaal bomden de klokken met al de kracht harer klepels; een statige muziek deed zich hooren: de Processie was in aantocht, was nabij, was vóór ons! Daar trokken zij nu, op een afstand van geene tien schreden, voorbij ons aangezicht heen, niet alleen de Monniken in hunne pijen, Augustijners, Dominikanen, Benediktijnen, Cisterciënsers, maar ook de Priesters en Abten, Bisschoppen en Aartsbisschoppen, geheel het groot Kollegie van Prelaten, getabberd en gemyterd, gekroond zelfs menigmalen met meer dan koningspracht, in statig choorgezang de insigniën der Pausselijke heerschappij op fluweelen kussens dragende, of de prachtige kruisbeelden en kerkbanieren opheffende in den wierookwalm, die, dwarrelend uit gouden vaten, als een dunne blaauwe nevel omhoog steeg, waar de gloed der ontelbare waschkaarsen en de schitterglans van purper en goud doorheenflikkerde, met een waarlijk 
verbijsterende pracht. Zeven-en-twintig Kardinalen, in scharlaken kleederen, wier slepen door niet minder vorstelijk uitgedoschte Kapellanen gedragen werden, kondigden door hunne verschijning de nadering aan van den ‘Heiligen Vader.’ Voor dezen uit gingen de zeven Acolythen met even zooveel gouden kandelaren, zinnebeelden van de zeven kerkelijke rioni of wijken der Heilige Stad, of,

{==288==} {>>pagina-aanduiding<<}
volgends anderen, van de ‘zeven Geesten die voor den Throon zijn;’ in elk geval een herinnering aan de zeven kandelaren, waartusschen Johannes op Patmos den Heer der Gemeente zag wandelen. De Paus had de beroemde tiara op het hoofd, waarvan de onderste kroon de waereldlijke, de myther de geestelijke heerschappij, de tweede kroon de vereeniging van beide, de derde kroon de driedubbelde heerlijkheid der Priesterlijke, Koninklijke en Keizerlijke macht moet voorstellen. Hij was geheel in het wit satijn gekleed, met gouden en zilveren borduursels bedekt, en zat in schijnbaar knielende houding (zóó bedriegelijk was het lange plechtgewaad geplooid!) met gesloten oogen en biddend saamgevouwen handen, op een hoogverheven draaggestoelte, dat door twaalf in 't rood damast gehulde dragers getorscht werd, onder een witsatijnen baldakijn met zilver doorweven, eveneens door afzonderlijke dragers vastgehouden, ditmaal echter acht in getale en in 't violet gemanteld. Naast hem wuifden reusachtige waaiers van struisveêren, met paauwenveêren versierd, wier duizende oogen den Pontifex Maximus herinneren, dat aller oog op hem is en zijn oog op allen moet zijn. Onmiddelijk achter hem volgden, met ontbloote zwaarden en in hun driekleurigen uniform, zes leden der Zwitsersche lijfwacht, vertegenwoordigers der zes Katholijke Kantons; terwijl een drom van Kamerheeren en Hooge Ambtenaren, een geheel heirleger van ruiterij en voetvolk, den langen trein besloot. De Fransche soldaten, die hier en daar in de arkaden op post waren gesteld om de orde te bewaren, presenteerden voor de kruisen en banieren het geweer, en wierpen zich, toen de Paus voorbijtrok, gelijk al die duizende toeschouwers, de ‘ketters’ natuurlijk uitgezonderd, met het aangezicht ter aarde, hetgeen hun echter niet belette', zoodra zij wederom opgerezen waren, zich onweêrhoudend lucht 
te geven in allerlei kwinkslagen en stekelige opmerkingen, die duidelijk verrieden wat geringen indruk al die staatsie op hen gemaakt had. Inderdaad, schitterend mocht het schouwspel heeten, het was dan ook niets méér dan een schouwspel, een ware Opera-optocht, die het oog verblindt en het hart ledig laat. Wat is er onder al deze uiterlijke vertooning geworden van den Apostolischen

{==289==} {>>pagina-aanduiding<<}
eenvoud der eerste Christenkerk? En welke vergoeding kan de aanblik van al dien dooden rijkdom het arme volk aanbrengen voor het gemis van het Levende Woord? Steenen voor brood, al waren het ook edelsteenen, kunnen den honger niet stillen. Is er dan onder die breede schaar van Priesters en Levieten, die tegenover den lijdenden broeder voorbijgaan, niet één Samaritaan, wiens hart beter is dan zijn gelaat?
Verneemt het andwoord!
‘De meeste “Geestelijken” in Italië zijn òf zonder kennis òf zonder Godsvrucht: velen missen het een en het ander. Daar was een tijd, dat het Christendom aan de spits der Menschheid wandelde en haar de plaats aanwees, waar zij hare tenten moest opslaan: tegenwoordig hebben onze Priesters aan anderen de zorg overgelaten om de menschen tot de Waarheid te leiden, terwijl het gebrek aan Wetenschap ook zelfs den ijver der betergezinden een glimp van belachlijkheid bijzet. Trouwends, ze zijn licht te tellen, die ijverigen van harte, en wèl dun zijn zij gezaaid, die met Paulus zeggen kunnen: “Ons Evangelie bestaat niet in woorden, maar in kracht.” Allertreurigst is de slordige luiheid, waarin zoovele Priesters en Monniken zich dompelen. (1). Ware hunne eenzaamheid althands met gebeden bevolkt! Gave het ontslagen zijn van de maatschappelijke plichten hun ten minsten méér ijver om die den anderen des te beter te leeren vervullen! Maar wáár zijn ze, die zich bekreunen over de ellende van den tijd, over de gebreken der Vorsten, over de schandelijke voorbeelden, door hunne medebroeders gegeven?
Werd er onder de honderd Priesters één, en één enkelen onder de tien Bisschoppen gevonden, die er ernstig over dachten, gij zoudt weldra van gedaante veranderen, o onge-
{==290==} {>>pagina-aanduiding<<}
lukkig Italië! Maar zij meenen, dat de Priesterwijding hun het recht geeft om van de gaven des altaars te leven, en zij laten het altaar, dat de gaven heiligt, instorten. Zij overreden zich-zelven, dat het hun vrijstaat in den Tempel te slapen, zonder zich de moeite te geven hem te zuiveren van de smetten, die er dagelijks vermenigvuldigen. Zij zijn Priesters, om zich te verheffen boven alle burgerlijke en menschelijke wetten, om zich te kleeden met de naaktheid des Gekruisten, om bloemen en vruchten te plukken van den boom des Kruises. De schaamteloze laatdunkenheid, de trotsche bedelarij, de schandelijke onreinheid, de dreigende aanmatiging, de domme onverschilligheid, die zoovelen dier “dienstknechten des Allerhoogsten” met zelfbehagen vertoonen, vervullen de geloovigen met walging en de ongeloovigen met spot. Daar zijn er, die, gedreven, niet door wijze verdraagzaamheid, niet door geduldige liefde, maar door buigende laaghartigheid, door de verachting van zich-zelven en hunne roeping, zich gemeenzaam maken met de slaven der ongerechtigheid, met de vleiers hunner dwaasheden. En 't is niet God alleen die weet, met hoeveel schandelijkheden zich die gewijde lippen menigmaal bezoedeld hebben: een goed deel van het volk weet het ook, en bloost om hunnentwil, terwijl het van de onwaardigheid van den onheiligen dienstknecht, niet zonder weêrzin en smarte, tot de onwaarheid van de Heilige Dienst besluit!
Velen van hen, wie de wellust niet bevlekt heeft, hebben zich niet kunnen bewaren voor de geldgierigheid, nog afschuwelijker zonde in het oog van God! Deze is het, die hun de voorschriften der Kerk doet vertreden en hen verleidt om zich te verrijken met den penning der armen. Deze is het, die hen herschept in pachters en loondienaars. Deze is het, die hen Gods genade als een koopwaar voor geld doet veilen. Om aan hare eischen te voldoen, belasten zij het leven en den dood, de vreugde en de droefheid, het bijgeloof en de zonde, en ontzien zij zich niet om in de huizen der rijken een mondvol spijze te komen bedelen, die hun met verachting wordt toegeworpen. Gebiedt nu zulke menschen eens, lief te hebben met een broederlijk hart, niet te haten, eendrachtig voor de uitbreiding van

{==291==} {>>pagina-aanduiding<<}
het ware Geloof te arbeiden! Helaas, zij kennen de liefde niet! zij haten elkander, zij vervolgen elkander, met een huichelende woede: zij maken van het klooster-zelf een broeinest van jaloezy, en wraak, en ingekankerden haat!
Zeker, niet allen verdienen dat verwijt; er zijn er, die barmhartigheid oefenen, die rijk zijn aan kennis, geloof en liefde: maar zij zijn weinig in getal. In de Steden - Opzieners, dronken van hunne hooge waardigheid, afgezonderd van het volk, afgezonderd van de beschaafde Maatschappij, slaven van de vorsten der aarde, noch aan God toebehoorende noch aan de Waereld, gunstelingen der fortuin als zij de intrigue verstaan, slachtoffers der intrigue als zij dom zijn, niet te zwak om veel kwaads, maar wel te ongeschikt om iets goeds te doen; onverschillig voor het verval hunner dorre seminariën en onverschillig evenzeer voor de jammerlijke vermenigvuldiging van Priesters zonder brood, zonder verstand, zonder liefde en zonder Vaderland; op het platte land - Zielenherders, wel minder bedorven, maar arm tot onrein wordens toe of al te ongelijk bezoldigd; maar onderdrukt, maar zwak, uit onkunde en sleur en laauwheid, en gedwongen zich tot den rol van eerloze spionnen te verlagen: - zietdaar, wie maar al te vaak de dienaars zijn van Hem, die ons heeft wedergeboren en die ons nog kan wederbaren tot een levendige hope!’...
Voorwaar, wel mogen wij vragen met den man, die ons op deze bladzijde gewezen heeft (1): ‘Wie durft aldus den toestand van verstandelijk en zedelijk verval te ontsluieren, waarin de meeste geestelijke leidslieden van Italië verzonken liggen? Wie heeft dit treurig tafereel opgehangen? Luther of Kalvijn, na drie eeuwen uit hun graf verrezen, om nog eens het anathema uit te spreken over de onwetendheid der Monniken en het bederf der Priesters? Een dweepziek handlanger eener Protestantsche Propaganda? Een of andere ongeloovige, die zich verlustigt in schandalen? - Neen: 't is een oprecht-geloovige, een vroome zoon der Kerk, die jammert over het verwoeste Heiligdom; een vurig Katholijk, zóó diep overtuigd

{==292==} {>>pagina-aanduiding<<}
van de waarheid van het Katholicisme, dat hij het in zijne gedachte vereenzelvigt met het eeuwig Evangelie. Het is - Tommaseo, die zoo spreekt in zijn bekend boek: Italia.’
Verre zij het van ons, iets toe te voegen aan deze treurige schildering van zulk een bevoegd beoordeelaar; maar wij kunnen toch niet nalaten op te merken, hoe alles, wat wij-zelf hier te Rome van het gedrag der geestelijkheid met eigen oogen aanschouwen, maar al te zeer dat ongunstig oordeel schijnt te bevestigen. Van den vroegen morgen tot den spaden avond, ziet men de priesters den Corso op en neder slenteren, de winkels in oogenschouw nemen, of zich, op den stoep van een of ander koffijhuis, voor het verkeerbord of dobbelspel nederzetten. Tot zelfs de vuilste taveernen zijn menigmalen grootendeels door hen bevolkt, en het is geen zeldzaamheid, hen bij die gelegenheid met Italiaansche luidruchtigheid te hooren tieren en vloeken op een wijze, die ons, ketters, de hairen te berge doet rijzen. Zelven dom en bijgeloovig, is het of zij er naar streven ‘de schare, die de wet niet weet’, beneden hun eigen peil te houden. - Een paar staaltjens! Onder de drie honderd Kerken van Rome is er vooral eene, de Ara Coeli, die bij het volk, dank zij den invloed hunner zielzorgers, in de hoogste eere wordt gehouden en wel wegends een houten beeld van het Christuskind, de Santissimo Bambino geheeten, dat den naam heeft van op wonderdadige wijze alle mogelijke ziekten te kunnen genezen, ook dan zelfs als de geleerde Fakulteit het: ‘buiten hope!’ heeft moeten uitspreken. Volgends de Legende zou dat beeld door een Franciskaner kluizenaar uit een boom van den Olijfberg gesneden en door den Evangelist Lukas in stilte beschilderd zijn, toen de goede kluizenaar van zijn vermoeienden arbeid lag uit te rusten. Geen Prins van eenig regeerend stamhuis ter waereld, bezit zulk een schat van goud en juweelen als deze Bambino, die dan ook trouwends, naar het zeggen der Italianen-zelven, grooter praktijk heeft dan de beroemdste Medicinae Doktor in Rome. Tijdens de revolutie van 49 zonden de 
Republikeinen de pausselijke staatsiekoets aan den allerheiligsten Bambino ten geschenke, tot groote blijdschap zijner geestelijke oppassers, die evenwel een korte

{==293==} {>>pagina-aanduiding<<}
vreugde genoten, want de Fransche bajonetten deden de staatsiekoets weldra naar de pausselijke stallen terugkeeren en de Bambino moest het zich laten welgevallen, zijne patiënten, even als vroeger, in den ouden brumen bolderwagen te bezoeken. Nog altijd wordt op Driekoningendag het Presepio- of Bambino-feest gevierd, tot groote zelfvoldoening van burger en boer, die bij die gelegenheid het plein der Ara Coeli overstroomen en in luide jubelkreeten uitbarsten, zoo menigmaal de gantsche Priesterschaar (en dit gebeurt tot drie malen toe op dienzelfden dag!) op den prachtigen marmertrap der Kerk verschijnt, met den sierlijk aangekleeden pop, die voor deze gelegenheid uit de krib genomen is, waarin hij sedert Kerstmis verbeeldt geslapen te hebben, om nu, onder wierookgeur en feestmuziek, het geloovig volk te zegenen. - Een niet minder onzinnige plechtigheid heeft acht dagen later plaats, op het plein der Maria-Maggiore-Kerk. Al de paarden en rijtuigen van Zijne Heiligheid, het Kollegie der Kardinalen en de Romeinsche Prinsen, zijn dan aldaar vergaderd, wachtende op het einde der Mis, als wanneer zij, door de ontelbare toeschouwers heen, zich stapvoets een weg banen tot bij den Priester, die rossen en rijtuigen, postiljons en koetsiers, met een reusachtige wijwaterskwast mildelijk oversproeit. Naauwelijks hebben de laatsten deze krachtdadige wijding ontfangen, of zij spoeden zich naar de Kerk, om een eerbiedigen kus te drukken op het roodgeverwde kruis, dat de borst van St. Antonius versiert en aan zijne voeten de klinkende offeranden hunner respektive Meesters neder te leggen. Nu is alle gevaar geweken: de bucephalen kunnen naar hartelust rijden en rossen, en - het Karnaval neemt oogenblikkelijk in al zijn dolzinnigheid een aanvang!
Men gevoelt, dat zulke zinledige plechtigheden alleen kunnen gehandhaafd worden door de verblindende pracht, waarin men haar hult. Neem het feestelijk Ultramontanisme het staatsiekleed af, en - er blijft niets dan een dood geraamte over!
O, hoe anders dan binnen die schitterende tempelwanden, waar gij te vergeefs hongert en dorst naar het Woord des Levens, was mij gisteren morgen te moede in de Protestantsche Pruissische Kapel, waar ik de morgengodsdienstoefening bijwoonde.

{==294==} {>>pagina-aanduiding<<}
Het kleine vertrek, dat intusschen voor de vijf- of zes-en-twintig toehoorders overvloedige ruimte bezat, bevatte binnen zijne witgepleisterde wanden niets dan een eenvoudig huisorgel, een groen bekleede tafel, die, overeenkomstig het gebruik bij de Evangelische Landskerk in Pruissen, een ivoren kruisbeeld tusschen twee brandende waschkaarsen droeg, en een eikenhouten katheder, tot het houden der predikatie. De Eerw. Heintz, eerst kortelings van een gevaarlijke bloedspuwing hersteld, bestuurde alleen de Liturgie, terwijl de verkondiging van het Evangelie aan zijn jongeren hulpprediker, den Kandidaat Cannegiesser, was opgedragen. Onuitsprekelijk-liefelijk klonk de voorzang, het bekende lied van Tobias Clausnitzer (ons 93e Gezang):

‘Liebster Jesu, wir sind hier, 
Dich und dein Wort an zu hören; 
Lenke Sinnen und Begier 
Auf die süssen Himmelslehren, 
Dass die Herzen von der Erden 
Ganz zu dir gezogen werden!’ 


Die bezielende woorden brachten ons terstond in de rechte stemming om van gantscher harte te deelen in de nu volgende, hier vooral zoo geheel toepasselijke opwekking, uit den 63en en 84en Psalm: ‘O God, Gij zijt mijn God; ik zoek U in den dageraad; mijne ziele dorst naar U; mijn vleesch verlangt naar U, in een land, dor en mat, zonder water, want Uwe goedertierenheid is beter dan het leven. Hoe liefelijk zijn Uwe woningen, o Heer der heirscharen! Mijne ziel is begeerig en bezwijkt ook van verlangen naar de voorhoven des Heeren; mijn hart en mijn vleesch roepen uit tot den levenden God, want één dag in Uwe voorhoven is beter dan duizend elders!’ De algemeene schuldbelijdenis en de toezegging van Gods vergevende genade, alles in dierbare Schriftwoorden vervat; de beurtgewijze door den oudsten Voorganger en het Koor, plechtig uitgesproken lofzegging, en eindelijk het zingen van den 100en Psalm, baanden den weg tot de eerbiedige voorlezing uit de

{==295==} {>>pagina-aanduiding<<}
voor heden vastgestelde Brief en Evangelie, I Joh. IV en Luk. XVI. Zij werd besloten door de voordracht van de Twaalf Geloofsartikelen, en een lofzang wederom, door Koor en Gemeente gezongen. Nu volgde de Preek: een eenvoudig maar innig en kernachtig woord, dat, naar aanleiding van de voorgelezen Gelijkenis des Heeren, eerst de Waerelddienst schetste in haren waren aart; toen hare rampzalige gevolgen voor hier en hiernamaals aantoonde; en, eindelijk, op het éénig maar algenoegzaam middel wees, dat de ziel van haar juk kan verlossen. De dienst van God, zoo heiligend in hare kracht, zoo lieflijk in hare vertroosting, zoo heerlijk in haar genadeloon, werd daarbij ten slotte aangeprezen op eene wijze, die duidelijk verried, dat in des Predikers hart de betuiging van den grooten Apostel leefde: ‘Wij gelooven: daarom spreken wij.’ Bleef de Prediker wel naauwkeurig bij zijn tekst? Was de exegese wel onberispelijk, en de dispositie wel volkomen logiesch? Och, lieve lezer! ik kan het u waarlijk niet zeggen: wie dorst heeft, denkt er niet aan het glas te kritiseeren, waarin de waterdronk hem wordt aangeboden. Dit alleen weet ik: mij dorstte, en het water was goed; het was uit de levende bron geput en mijne ziele werd er door verfrischt. Daarom was dan ook de opwekking, die op het gewone formuliergebed volgde, uit mijn binnenste gegrepen: ‘Laat ons den Heer onzen God dankzeggen, want dat is waardig en goed: heilig, heilig, driemaal heilig is de Heer der heirscharen; hemel en aarde zijn van Zijne heerlijkheid vol!’ Een stil gebed, het ‘Onze Vader’, en de Apostolische zegenwensch, besloten deze Godsdienstoefening in den vreemde, waarbij ik mij recht te huis mocht gevoelen, al was het dan ook, dat zij in menig opzicht afweek van de zoo eenvoudige eeredienst onzer Nederduitsche Hervormde kerk. Ik benijd onzen uitheemschen geloofsgenooten, ik misgun onzen 
Roomsch-Katholijken Medechristenen den meerderen praal van hunnen openbaren Kerk-ritus niet; want, al valt het niet te ontkennen, dat, vooral bij ons nuchtere Hollanders, het Protestantsche Bedehuis, uit een aesthetiesch oogpunt beschouwd, wel iets te wenschen overlaat, ik eerbiedig de reäktie, die de Hervorming met betrekking tot de uitwendige eeredienst nood-
{==296==} {>>pagina-aanduiding<<}
zakelijk moest aanbrengen, en ducht het gevaar, dat de ‘aanbidding in geest en waarheid’ overal loopen moet, waar de eischen der zinnelijkheid, ook met de beste bedoeling, onbepaald worden ingewilligd. Wat bij enkele harmoniesch-ontwikkelden, wier Schoonheidszin aan hun Waarheidszin geëvenredigd is, de stichting zou verhoogen, dat zelfde zou bij vele anderen een geheel tegenovergestelde uitwerking hebben; want het zijn ten allen tijde slechts weinigen, die den vorm van het wezen kunnen onderscheiden, en nog minderen, die geleerd hebben den eerste aan het laatste dienstbaar te maken.
Één ding intusschen benijd ik onzen Roomsch-Katholijken broeders wèl: het is, dat hunne kerken gewoonlijk openstaan. Mij is het een liefelijke gedachte, dat het ‘Huis des Heeren’ te aller ure en aan een iegelijk den vrijen toegang leent tot een heilig plekjen, ver van het gedruisch der waereld of de beslommeringen van het huisgezin, waar het hart ongestoord, zij het ook slechts voor eenige oogenblikken, zich kan afzonderen tot overpeinzing en gebed. Ik weet het wel, God woont niet in een tempel met handen gemaakt; maar - om niet eens te spreken van de weldadige stilte, die binnen de gewijde muren heerscht - er is toch wel menigmaal een bijzondere zegen verbonden aan de plaats onzer beste uren, onzer heiligste voornemens, onzer zaligste herinneringen! Intusschen, ik ken het woord van Augustinus en wensch er niets af te doen: ‘Heilig u-zelven tot een Tempel Gods, dan kunt gij altijd in Gods heiligdom bidden!’







{==297==} {>>pagina-aanduiding<<}

VIIde Hoofdstuk.

Het Kapitool. - De mamertijnsche gevangenis. - Het graf der Scipioos. - Het mausoleum van Cecilia Metella. - Het dal van Egeria. - De voornaamste paleizen en villaas. - Besluit.

Rome, 31 Mei.

De veertien dagen van ons verblijf te Rome zijn als zoovele oogenblikken voorbij gevlogen; en ik moet bekennen, dat ik niet zonder smart de ure zie naderen, waarop wij (helaas, voor altijd misschien!) die Waereldstad moeten vaarwel zeggen, waar zóóveel te denken en te genieten valt voor wie niet, ‘van Historie en Kunst gespeend,’ den reisstaf alleen heeft opgenomen, om den tijd te dooden en zich-zelven te vergeten. Wanneer ik mijn Dagboek doorblader, deins ik terug voor zooveel, dat, in vluchtige schets op het papier geworpen, stoffe ter bewerking zou opleveren voor misschien nog tien-, ja twintigmalen hetzelfde aantal bladzijden, dat ik reeds aan Rome heb gewijd. Mocht ik mij meer dan die enkele herinnering veroorloven, hoe gaarne gaf ik, b.v., al dadelijk een verslag ook van zoo menig uur in het Kapitool gesleten. Ik zou u daar rondleiden door die reeks van paleizen, door Michaël Angelo gebouwd, die thands de vlakke kruin van den Kapitolijnschen berg aan drie zijden insluiten, waar zij de plaats van

{==298==} {>>pagina-aanduiding<<}
den aâlouden burcht en den tempel van Jupiter Capitolinus hebben vervangen. Tusschen de twee antieke zwartbazaltsteenen leeuwinnen, voerde ik u allereerst, langs den breeden marmertrap, de Piazza del Campidoglio op. Ik liet u een oogenblik de kolossale standbeelden van Penteliesch marmer bewonderen, Kastor en Pollux voorstellende, zoo als zij, na den slag bij het meir Regillus, met hunne strijdrossen op het Forum verschenen, om er de blijmare der overwinning te doen hooren; en gunde u een blik op den bronzen Markus Aurelius te paard, een kunstwerk zoo treffend-natuurlijk, dat, naar Michaël-Angeloos beweering, dat ros slechts den opgeheven voorpoot had neder te zetten, om u in den waan te brengen, dat gij hier een levend wezen voor u hebt. Het sombere Paleis van Romes Senator, eene opeenstapeling van Hetrurische rotsblokken, ging ik haastig met u voorbij, om in dat der Conservatori allereerst de Protonotheca of Bustenverzameling in oogenschouw te nemen, waar gij de voornaamste Beeldende Kunstenaars en Dichters, van de 13e tot de 18e eeuw, van aangezicht tot aangezicht zoudt kunnen leeren kennen. In de Twee Schilderijzalen en het Kabinet zou ik u stil doen staan bij de schoone Annibale Carraceis en Corregioos, vooral bij de IJdelheid van Titiaan, de Fortuin en de Magdalena van Guido, de Johannes den Dooper van Guercino, en wat al niet meer, dat het afgezonderd heiligdom, waarin het bewaard wordt, dubbel verdient. In het Museum van Stand- en Borstbeelden zou ik u met de Keizers en Wijsgeeren in kennis brengen; u het schoone mozaïek uit de 
villa van Hadrianus, De vier duiven op den rand eener vaas, doen opmerken, en vooral u wijzen op die ‘mirabilis columba bibens’, door Plinius in zijn XXXV boek verheerlijkt, den drinkenden doffer, wiens gekuifde kop het water overschaduwt. Ik zou uwe bewondering gadeslaan voor den Faun van rosso antico, even edel van stof als van bewerking; voor den Jongeling die zich een doren uit den voet trekt, dat bevallig beeld, zoo verwonderlijk waar in al zijn bewegingen en in het spel der spieren, die gij door den teederen huid heen kunt bespieden; voor den Boogspannenden Amor, tintelend van vernuft en naïeveteit; voor den idealen

{==299==} {>>pagina-aanduiding<<}
Kop van Homerus, opmerkelijk door de verheven kalmte, die de rimpelen des lijdens en des denkens als in zachten hemelglans oplost; voor den Stervenden Gladiator eindelijk, en de Amor en Psyché, en de Kapitolijnsche Venus, drie onsterfelijke Meesterstukken, die alleen op het Vatikaan huns gelijken kunnen vinden!...
De zuid-oostelijke helling van den Kapitolijn afdalende, langs een pad, waar weleer de bekende honderd trappen van de Tarpejische rots naar den kerker voerde, zou ik met u nog eens die Mamertijnsche Gevangenis bezoeken, waar, volgends de kerkelijke overlevering, de Apostelen Paulus en Petrus zeven maanden achtereen in ketenen zouden hebben verkeerd, die de bloedige hand des doods alleen zou slaken. Daarna zou ik nog eens met u het Forum doorwandelen, of bij de St. Sebastiaanspoort het Graf der Scipioos bezoeken, en verder het reusachtig Grafgesticht van Cecilia Metella in oogenschouw nemen, om door het dal der Nymf Egeria en langs de puinhoopen van Karakallaas baden terug te keeren. - Een ander maal zou ik Romes muren met u omrijden, of hare Pleinen, Obelisken en Fonteinen opzoeken. Uit hare Paleizen (Rome telt er niet minder dan vijf-en-zeventig!) moeten wij eene verstandige keuze doen. Voor het Pausselijk Zomerpaleis, ten noorden van het Kapitool, wordt onze aandacht terstond getroffen door de beroemde Paardengroep van Phidias op het ruime plein, dat aan drie zijden door een portiek van 44 pilaren omringd is. Meer dan koninklijke pracht verblindt bij het binnentreden onze oogen in die onafzienbare, met satijn behangene en van roodfluweelen throonzetels voorziene zalen, waar alles schittert van marmer en goud en gobelins en schilderijen, onder welke het werk van Reni, die de geheele kapel met fresco-tafereelen uit het leven der Heilige Maagd versierde, zich een onsterfelijken naam verworven heeft. - Het Paleis Barberini, een der grootste van Rome, bevat in zijne 4000 vertrekken ruimte genoeg voor zijne rijke bibliotheek en uitstekende verzameling van Beitel- en Penseelkunst, onder welke laatste vooral de 
Fornarina van Raphael en (meer nog misschien!) het schoone vrouwenbeeld van Guido Reni bekend is, dat, naar

{==300==} {>>pagina-aanduiding<<}
men zegt, een portret is van de ongelukkige Beatrice Cenci, den avond vóór hare terechtstelling op het doek gebracht. - In de derde plaats mag het Paleis Farnese in aanmerking komen, omdat het door zijn schoonen stijl boven alle andere vorstenwoningen de kroon spant. Geen wonder! drie groote bouwmeesters, Antonio Sangalla, Giacomo della Porta en de eenige Michaël-Angelo, hebben er al de kracht van hun genie aan ten koste gelegd. De groote trap voert naar eene galerij van 21 ellen lengte en 6 ellen breedte, waar Annibal Carrachi op zijne beurt in heerlijke fresco-figuren zich-zelven overtroffen heeft. - En nu de vierde in rang, zal het Borghese niet zijn, met zijn prachtig voorplein, zijne kolonnade van 96 granietzuilen, zijne kolossale standbeelden van Julia, Sabina en Ceres, en zijne 1700 schilderijen, waaronder de heerlijke Graflegging, het eerste Historiestuk van den vier-en-twintig-jarigen Raphaël? Ongetwijfeld; maar dan volge nu ook het Paleis Braschi, al ware 't alleen om zijn uitstekenden marmertrap, die met zestien kolommen en pilasters van rood Oostersch-graniet en de standbeelden van Kommodus, Ceres, Achilles en Bacchus is opgeluisterd. - Misschien evenwel had het Paleis Colonna de voorkeur verdiend, want zijne Schilderijenzaal met schitterende zuilen van giallo antico en heerlijke portretten door Titiaan, Van Dijk en Rubens; zijn lusthof, vol geurige bloemen en zeldzame planten en ten overvloede versierd met een belangrijk Zonnetempels-fragment, geven het om strijd de billijkste aanspraak op een der eerste plaatsen in de rij. - Ook het Paleis Doria (vroeger Pamphili) kan die doen gelden, niet zoo zeer op grond van architektonische schoonheid, want bij al zijne uitgestrektheid, mist het éénheid in plan en uitvoering, maar 
wel uit kracht van de even talrijke als uitstekende Pinakotheek, die het in zijne wijde zalen bevat, dank zij Van Dijk en Rubens, Raphaël en Michaël-Angelo, Murillo en Velasquez! - Het Paleis Chigi, met zijn allerbelangrijkst archief, waaronder twintig deelen oorspronkelijke dokumenten betrekkelijk het traktaat van Westphalen (voor de liefhebbers!); het paleis Corsini, vroeger de woning van Koningin Katharina van Zweden, die er in 1689 den weg alles vleesches inging; dat van Sciarra, met zijne fantastische Breugels; dat van Ros-
{==301==} {>>pagina-aanduiding<<}
pigliosi, met zijne frissche Aurora van Reni; dat van Spada, met zijn kolossaal Pompejus-standbeeld, voltooien een twaalftal, dat des herhaalden beschouwens der leeken en des vlijtigen bestudeerens der Priesteren in de Kunst, boven al de andere drie-en-zestig Paleizen of Paleisjens in een of ander opzicht immer waardig zijn - immer: tenzij ze (onverhoopt) vroeger of later het lot mochten deelen van dat van Falconieri, 't welk na den dood van den Kardinaal Fesch van al zijne kunstschatten geplunderd, niet veel meer dan een prachtige spelonk gebleven is.
En nu de Villaas! Ook dezen zouden, met hare sierlijke casinoos, hare kunstschatten en groene lanen, een geheel Kaput kunnen vullen; maar gelijk wij ons met onbepaald vertrouwen aan de leiding van onzen vriend Cerasi overgaven, die ons de schoonste ter bezichtiging uitkoos, zoo zal nu de vriendelijke lezer het zich op zijne beurt wel willen getroosten, dat wij uit die schoonste de állerschoonste aanwijzen, en zich met de kennismaking van een waardig drie- of viertal te vreden stellen.
En dan eischt de dankbaarheid, dat wij in de eerste plaats de Villa Matthei of Celimontana vermelden.
Dit Lusthuis, gelijk de laatste naam aanduidt, aan de helling van den Berg Coelius gelegen, werd vroeger door den Prins della Pace bewoond, en uit den staat van verval, waarin het verkeerde, zoodanig opgebeurd, dat het weldra in een der lieflijkste buitenverblijven van Rome herschapen werd, allezins waardig om in de smaakvolle handen eener Princes der Nederlanden over te gaan. Behalven een mozaïek van Jacopo Cosimati, uit het klooster S. Tommaso afkomstig, en verscheidene goede schilderijen uit de Spaansche School, vindt men er ook een fraai stuk van Camuccini, eene kopy van Lauretis beroemde voorstelling van Horatius Cocles op de Subliciaansche Brug. Een kleine maar belangrijke verzameling van beeldhouwwerk bevat niet alleen eene bevallige Venus en een charaktervolle Nero-buste van Canova, maar ook verscheidene goede antiken, waaronder een paar leeuwen, een sarkophaag, met de Muzen in bas-relief, en de dubbele thermen van Seneka en Sokrates. In den tuinmuur moet een brokstuk van den beroemden pepe-
{==302==} {>>pagina-aanduiding<<}
rijnsteenen wal van den akker van Servius Tullius, zijn aangebracht, en in den Lusthof-zelven prijkt, op een nieuwerwetschen pedestal, een met hieroglyphen bedekt fragment eener Obelisk van Egyptiesch graniet, ter hoogte van twee voet. Liefelijke wandellanen, een heerlijk uitzicht op de omliggende landouwen en de ruïnen van het Oude-Rome, niet minder ook de vriendelijke welwillendheid van den Intendant, onzen Landgenoot Hartman, die ons met verscheidene Nederlandsche Kunstenaars in kennis bracht, lokten ons meer dan eens naar dit aanminnig oord, dat door geen bezoeker lichtelijk zal vergeten worden.
Maar rijker en prachtiger nog dan dit vorstelijk lustverblijf, was eenmaal de Villa Borghese, even buiten de Porta del Popolo gelegen. Zij placht het ‘Park van Rome’ genaamd te worden, en stond op vaste dagen open voor al wie deel wilde nemen aan het vuurwerk, de muziek en de velerlei volksvermaken, die hier plaats hadden. De revolutie van 1849 heeft dit aardsch Paradijs in een woestijn herschapen. Van al de duizende boomen zijn er geen tien meer overgebleven: de parken zijn vertrapt, de pijnboomen vernield, de lauwerpriëelen en citroenboschjens ontworteld, de fonteinen en watervallen verdwenen; van den bekenden Tempel van Diana is geen steen meer zichtbaar; het Egyptische portiek is een puinhoop, en al de kleine casinoos, zelfs dat van Raphaël, zijn onder de geweerkolven en mokers der nieuwere Wandalen bezweken. Alleen het Paleis, dat ‘Praalgesticht’ van den Kardinaal Scipio Borghese, is met zijne kunstschatten bewaard gebleven, hetgeen des te verwonderlijker mag heeten, daar de zoogenaamde ‘Kommissie van defensie’ een der vleugels reeds in een tijdelijk hospitaal herschapen had. Een zuilengang van Dorische pilasters bevat, in eene lengte van zestig voet op zeventien breedte, reeds onderscheidene belangrijke Kunstgewrochten der Oudheid, waaronder een Romulus en Remus, door de wolvin gezoogd, en de torso van den boogspannenden Apollo geen liefhebber onbekend zijn gebleven. Een onafzienbare Zaal met nog zeven groote Vertrekken zijn verder tot een Statuariesch Museum ingericht, terwijl de bovenverdieping, met hare amethysten en porphieren schoorsteenmantels, een uitgezocht Schilderijkabinet bewaart. Hier bevindt

{==303==} {>>pagina-aanduiding<<}
zich ook de Venus van Canova, waarvoor, zoo als men weet, Paolina Borghese, de zuster van Napoleon, geposeerd heeft. Het uitzicht van die bovenbalkons, vroeger zoo verrukkelijk, vervult nu het hart met spijt en weedom, want het biedt niets aan dan een door menschenwoede veroorzaakte wildernis van drie mijlen in den omtrek!
Gelukkiger was de Villa Albani, die ver genoeg verwijderd lag van de lijn der Republikeinsche Batterijen, om, bij de onlusten van het genoemde jaar 49, aan een wis verderf te ontsnappen. En zoo ligt ze dan daar nog, buiten de Porta Salara, even ongerept als toen ze zoo pas, in het midden der vorige eeuw, door den Kardinaal Alessandro Albani gesticht was geworden; niet alleen schitterend met haar Paleis en onschatbaar Museum, dat haar na het Vatikaan en het Kapitool de eerste rang onder de Kunsttempels doet bekleeden, maar ook met al haar bloeiende lusthoven en bosschen, niet minder met kirrende tortels en kweelende nachtegalen dan met marmeren Faunen en Nymfen bevolkt. ‘Hier, “zegt Forsyth van dit wonderpaleis,” hier hebben wij eene Villa voor oogen, wier geheele samenstelling niet alleen van den zuiversten smaak, maar ook van den fijnsten antiquarischen takt getuigt. Hier heeft de Kardinaal Albani, die zijn leven met de studie der klassieke Kunst doorbracht, zulke portieken en zoodanige zalen doen bouwen als een oude Romein zou hebben ontworpen: portieken, waar de standbeelden vrij op den grond kunnen staan tusschen kolommen, die geëvenredigd zijn aan hunne grootte; zalen, die niet opgevuld maar opgeluisterd worden door hunne gebeeldhouwde bewoners, omdat deze er elkaâr niet verdringen maar des te voordeeliger doen uitkomen. Hier kon een Winckelmann zijne Geschiedenis der Kunst ontwerpen, want hier vond hij al de studiebeelden, die hij noodig had, geordend vóór zich!’
Nog van ééne Villa hebben we te gewagen: het is die van Pamphili-Dora, buiten de Porta S. Pancrazio, misschien het schoonstgelegen en uitgestrektste buitengoed (het heeft vier mijlen in omvang!), dat in Italië te vinden is, een waarlijk vorstelijk geschenk, waarmeê Paus Innocentius X ten jare 1650 de losbandige Olimpia Maidalchini, de vrouw zijns broeders, den Prins van Pamphili, ver-
{==304==} {>>pagina-aanduiding<<}
raste. Ook in deze bekoorlijke dreven heeft, helaas! de burgerkrijg gewoed; want Garibaldi verschanste zich hier een wijle met zijne troepen, tot het den Generaal Oudinot eindelijk gelukte, hem uit zijn schuilhoek te verjagen. Nog altijd staat het Paleis, merkwaardiger door zijn schoongewerkte plafonds dan door de middelmatige standbeelden die het bevat; nog immer heeft men hier een onbelemmerd vergezicht op de reusachtige St.-Pieter; ook kaatst het kalme meir nog altijd den blaauwen hemel als een andere hemel weêr: maar het beroemde waterorgel doet er zijn welluidende vox humana niet meer over heen ruischen; de treurende Tritons en Najaden werpen uit vijver en boschaadje hunne kristallijnen stralen niet meer in de lucht; en te vergeefs ziet gij rond naar het groene zonnescherm, dat de pijnboomlanen hier vroeger boven het hoofd des wandelaars deden ruischen. Belrespiro heette het volk weleer dit heerlijk oord, met een dier dichterlijke namen, waarmeê het nog altijd de voorwerpen zijner liefde weet te verheerlijken: tegenwoordig nestelt de malaria in het park, waarop men nu het woord van Tegnèr zou kunnen toepassen:
‘Door 't bloeiendst leven waart een lijkreuk om.’
Zóó vergaan des waerelds heerlijkheden! Zóó zal misschien - wie weet het! - geheel dat bloeiend Italië, thands nog de Villa van Europa, allengskens verkwijnen en verwilderen onder de hand der menschen; want dat een volk een Eden in een woestijn kan herscheppen, bewijst Kanaän in zijne tegenwoordige gedaante. Alleen het Protestantisme zal dit land physiek en zedelijk van een wissen ondergang kunnen redden. Zal het er doordringen? Zeker niet zóó lang populaire lasterschriften als de schandelijke Catechismo intorno al Protestantismo van den Jesuïet Giovanni Perrone bij volle handen onder de massa verspreid worden, die daardoor in hare grenzenloze onkunde aangaande den aart der Evangelische Kerk blijft volharden, ja die er door gestijfd wordt in de jammerlijke dwaling, dat Protestantisme en Materialisme, dat Lutherdom en Heidendom, woorden van ééne beteekenis zijn. Zeker niet,

{==305==} {>>pagina-aanduiding<<}
nog eenmaal, zoo lang men systematiesch bij het volk een schroomelijk Bijgeloof aankweekt, dat in traagheid des geestes, werkheiligheid en vleeschgezindheid een drietal maar al te gewillige bondgenooten vindt, en dat, waar het zich bij enkelen als de droom eener kranke verbeelding verbannen laat, maar al te licht ook het Geloof des reinen gemoeds met zich mederukt, nu eenmaal het vertrouwen in de bron van het autoriteitsgeloof, de Kerk, verloren ging (1). Toch is het verlangen naar hervorming in Kerk en Staat bij velen levendig, al wordt het door Fransche bajonetten en Oostenrijksche kanonnen in bedwang gehouden; toch dringen de nieuwe denkbeelden, als met de lucht en het licht, binnen in hut en paleis; toch zal de kracht van het gezuiverde Evangelie ten langen laatsten niet meer te keeren zijn! Het Katholicisme is zwak, maar misschien nergens zóó zwak als in Rome; het is oud en teert alleen nog op zijn Verleden. Willen wij daarmede stoutweg beweeren, dat zijn ondergang nabij is? Ik andwoord met de treffende woorden van Coquerel (2): ‘Wie het Katholicisme kent, zal niet licht in goede ernst beweeren, dat het morgen van de waereld verdwijnen zal: daartoe is het te groot geweest, daartoe is het te diep en te machtig geworteld in den slaafschen zin der menschen, in de vreeze, in de meerdere aantrekkelijkheid, die een Godsdienst der fantazy boven een Godsdienst der konscientie, en de knechtelijke loondienst boven het vrije kindschap der liefde en der dankbaarheid bezit! Neen; het Katholicisme moet nog blijven leven, maar als door kunstmiddelen bijéén gehouden en altijd in 
doodsgevaar. Eene (laatste!) reisherinnering moge hier hare plaats vinden. De gedachte aan het weinige leven van het Katholicisme, aan zijne langzame, maar toch reeds aangevangene en gewisse ontbinding, vervulde ons op zekeren dag, toen wij een eerste bezoek brachten aan Tivoli en den sierlijken Sibyllijnschen Tempel, die op een steile rots boven den schuimenden afgrond hangt, waarin de Anio zich neêrstort. Dit trotsche gevaarte, dat daar als in de lucht

{==306==} {>>pagina-aanduiding<<}
schijnt te zweven, is een van de laatste meesterstukken der Oude Bouwkunst, die evenwel het tijdperk van haar verval reeds was ingetreden. Wanneer men dien ronden Tempel, hetzij van voren, hetzij van ter zijde beschouwt, schijnt hij geheel ongeschonden; toch is er een plaats, waar hij ingezakt is, maar om haar te vinden, zou men het gantsche Heiligdom rond moeten wandelen, want de breuk is meesterlijk bedekt. Intusschen liep het geheele gebouw eenmaal groot gevaar van in één te storten: de val van den stroom had den grond doorknaagd, de rots ondermijnd, het gantsche terrein losgewrikt. Een behendig Paus heeft den nood afgewend, door het verleggen van den loop der rivier, die tegenwoordig verder op naar beneden valt en alzoo den ouden Tempel niet langer dreigt meê te sleepen in haar vaart. - Den loop der rivier te verleggen, zietdaar de eenige dienst, die de Paussen nog bewijzen kunnen aan het halfverwoeste Heiligdom, waarvan zij de wachters zijn! Maar de stroom waartegen zij te worstelen hebben, is sterker dan die van den Anio: de vooruitgang zal alles met zich rukken, en de Tempel der Sibylle is bestemd om te vergaan.’-
En nu, vaarwel, gij Eeuwig Rome! De rol dien gij in de waereldgeschiedenis gespeeld hebt, was te groot; het heldengebeente dat in uwen schoot sluimert, is te heilig; de genade van den God der waarheid is te machtig, om aan uwe toekomst te wanhopen.
Moge het lied uws Dichters de profecy zijn uwer wedergeboorte:

‘Gl' idoli tuoi saranno in terra sparsi, 
E le torri superbe al ciel nemiche; 
Anime belle e di virtute amiche 
Terrano 'l mondo, e poi vedrem lui farsi 
Aureo tutto, e pien dell' opre antiche!’ (1) 
 
[‘Straks worden al uw gruwelgoôn vernield, 
Uw trotsche torens, die den hemel smaden; 
Een nieuw geslacht, door 's Heeren Geest bezield, 
Bevolkt uw grond, niet meer met vloek beladen, 
Maar rein als goud, en vol van de oude daden!’] 










{==307==} {>>pagina-aanduiding<<}

Vierde boek.


Florence. - Venetie. - Milaan. - Terugreis door Zwitserland.


Visto ho Toscana, Lombardia,... 
Quel monte che divide, e quel che serra 
Italia, e un mare e l'altro, che la bagna. 
 
Ariosto. 



[Ik zag, Toskane en Lombardije, uw Lustwaranden! 
't Gebergte, dat u scheidt, 't gebergte dat u sluit, 
Italië! en 'k vernam het ruischend golfgeluid 
Der beide zeeën, die rondhupplen langs uw stranden.] 



Leb' wohl der Künste Vaterland! 
Lebt wohl, ihr schonen Hesperiden! 
In Duft verglüht des Gotthardts Rand, 
Sanft wie der Freunde letzter Wink der Hand, 
Als von der Heimath ich geschieden. 
 
von Wessenberg. 



[Vaarwel, o gij der kunsten vaderland! 
Vaartwel, gij schoone Hesperiden! 
Nog groet van ver' me uws Gothards nevelrand, 
Zacht wuivend als der vrienden hand, 
Die ik bij 't afscheid mij zag bieden.] 



{==308==} {>>pagina-aanduiding<<}



{==309==} {>>pagina-aanduiding<<}

Ie. Hoofdstuk.


Van rome naar florence.

Kommentaar op een reiskontrakt. - Wat de pons milvius zoo al beleefd heeft. - Een gezwaveld ontbijt. - Een fabriekstad in stillen bloei. - Eerste zwarte arend. - De verdronken stad. - Tweede zwarte arend. - Het paleis zonder dak, en de heilige mummie. - Est, est, est. - Het meir van Bolsena. - Van Lorenzo naar Siena. - Derde zwarte arend. - Van Siena naar Florence. - Aankomst aldaar.

Op reis, 1-5 Juni.

O Giacomo Brasani! Verkoren Vetturino Conduttore! Welke stoute beloften hebt gij ons daar gedaan! ‘Tutta la vettura,’ (zegge twee zachte breede banken binnen, één voorbank buiten en een bak achter op) uitsluitend ter onzer beschikking; en dat gewield Hôtel getrokken door ‘tre buoni cavalli,’ (drie vurige Arabieren ongetwijfeld, die van honger noch vermoeienis weten); de gantsche reis in ‘4 giorni e mezzo, (d.i. 108 uren, die natuurlijk als zoovele minuten zullen omvliegen); dagelijks driemalen een belangrijke hartsterking: la mattina: caffe (geurige ketelmokka), latte (zoo warm en schuimend van onder de geit gehaald), pane (eergisteren pas versch gebakken), burro (zonder zout), ed ovi (indien al niet zoo blank,

{==310==} {>>pagina-aanduiding<<}
dan toch zoo hard als marmer); mezzo giorno (om een uur of twee): dejeuné alla forchetta (ik riek de geur van 't boksken reeds!); la sera (een paar uur na zonsondergang) un buon pranzo (grassalade, met raauwe peultjens en schapenkaas tot dessert!) voorts: buoni letti (zonder gordijnen), lume (twee pitjens als gloeiende spijkers!) en wat niet al meer? Eindelijk - alsof het niet reeds meer dan genoeg ware - ‘tutte le spese d'ajuti nel passagio dei fiumi, ponti e montagne, come quelle di barriere, a carico del vetturino.’ En dit alles voor ons drieën, want u mag ik niet mederekenen, behalven de buonamano (die daarop ziet, is een kniesoor!) voor den spotprijs van ‘Napoleoni d'oro sedici!’ Edele menschenvriend, uwe zelfverloochening gaat te ver! En dat alles hebt gij mij op de Piazza dell' Orso, No. 3, schriftelijk toegezegd, bij plechtig kontrakt, door een eerwaardig-gebrilden Notaris in forma opgemaakt! O, wie durft nu nog beweeren, dat de deugd uit de waereld is? Maar ik beloof u plechtig, als ik ooit mijne reis waereldkundig maak, zal ik uwen naam aan de vergetelheid ontwoekeren, door er u een gedenkteeken in op te richten,’ ‘aere perennius,’ zoo als uw brave Poëet Horatius zich in zijn tijd recht energiek heeft uitgedrukt!.....
Ik hoop, dat de geduldige lezer mij deze ontboezeming (bloedige operatie!), die ik letterlijk uit mijn geheim Dagboek overneem, ten goede zal houden, en er uit begrijpen mag, dat wij, met een diepe verachting voor alle diligence- en postgelegenheden, de reis naar Florence per hooggeprezen Vetturino staan te maken. Moge onze verwachting niet beschaamd worden en - ons geduld niet uitgeput! Voor het oogenblik zijn we vol goeden moed, hoeveel moeite het ons ook kost reeds nu dat Rome te moeten verlaten, waar we ‘lange tijden hebben vervuld in weinig dagen,’ en toch nog zoo gaarne ons verblijf zouden hebben gerekt. De morgenzon lacht zoo vertrouwelijk, de vrienden, die we hier hebben leeren kennen en liefhebben, en die ons nog eenmaal het vaarwel komen herhalen, drukken ons de hand op een wijze, die ons zegt, dat schoon wij als vreemdelingen kwamen, wij niet als vreemdelingen heengaan; en juist dit maakt, onder veel meer, dat

{==311==} {>>pagina-aanduiding<<}
heengaan niet gemakkelijker. Maar de zweep heeft geklaterd, de Piazza del Popolo is bereikt; de poort reeds doorgevlogen: de Eeuwige Stad is achter ons! Aan onze rechterhand laten wij de schoone Rotonde van St. Andreas (het beste moderne gebouw in Romes omtrek!) liggen. Een stoffig rijpad, tusschen de hooge muren van tuinen en villaas, gunt ons naauwelijks een ‘sehnsuchtigen’ terugblik meer; de vallei, die door de bergen Pincio en Mario gevormd wordt, neemt ons op; reeds zijn we op den Flaminiaanschen weg en hebben wij den Ponte Molle in 't gezicht, onder welks boogen de Tiber, hier met recht de flavus, ter breedte van 400 voeten heenbruischt. Daar stond ik nog onlangs op een stillen avond in velerlei gedachten verdiept. En geen wonder! Is dat gevaarte niet de oude Pons Milvius (of Aemilius, zooals zij eigentlijk naar haren stichter M. Aemilius Scaurus heet), en kunt gij haar ‘steenen rug’ betreden, zonder dat een stroom van historische herinneringen u voorbij trekt, snel als die der rivier daaronder, de onveranderde getuige van zooveel wisseling? Daar deed Cicero de afgezanten der Allobrogen, Katilinaas medeplichtigen, gevangen nemen; dáár hield Nero zijn bloedige saturnaliën; dáár wierp Konstantijn een Maxentius met de Jeruzalemsche tempelschatten over de leuning neder in de verslindende diepte; daar verscheen hem het visioen aan den hemel, dat hem in het teeken des kruises de overwinning toezegde; dáár deden voor zeven jaren, toen de generaal Oudinot de Eeuwige Stad belegerde, de Romeinen hunne verborgen loopgraven springen, die een gedeelte van de brug verwoestten: een nutteloos vuurwerk, dat, behalven de uitgave van het buskruid, 8000 scudi herstellingskosten na zich sleepte! Dáár 
- maar we zijn reeds drie mijlen verder, ter plaatse waar alle vetturini (ook de onze blijft niet achter!) u die oude reusachtige Sarkophaag, ter linkerzijde van den weg, als het graf van Nero willen doen aangapen, al verzekert zij u in haar vrij duidelijk opschrift, dat er niemant anders rust dan Publius Vibius Marianus en zijne egâ Reginia Maxima, zoo ver wij weten de zachtmoedigste echtelingen ter waereld, die niets gemeens hadden met den Keizerlijken Blaauwbaard. Nog even werpen

{==312==} {>>pagina-aanduiding<<}
wij een blik rugwaards in de verte, rechts naar de onvergetelijke heuvelen van Frascati en Albano, linksch naar den Monte Mario met zijn groenen krans van pijnen en cypressen, vlak achter ons in de Tibervallei, die wij misschien nimmer zullen wederzien. Maar hoe nu? Heeft Signore Brasani zijne rossen de laarzen der zeven mijlen aangetrokken, dat wij zoo eensklaps in deze doodelijke streek verplaatst zijn, waar geen enkel vriendelijk dorpjen, geen enkele sierlijke villa meer ons de nabijheid der Waereldstad verkondigt? Een oude middeleeuwsche toren, een hoop nameloze steenen, verhoogt slechts de treurigheid van het oord, dat een ware doodsvallei zou schijnen, indien niet ten minsten nu en dan een armzalige pachthoeve ons deed gelooven, dat alle leven nog niet van hier geweken is. O, alverwoestende luiheid! zou er wel een akker in Europa zijn, waar de menschen zoozeer hebben veronachtzaamd wat God heerlijk heeft geschapen, als in dat gedeelte der Campagna? Over La Storta, de eerste pleisterplaats op onzen tocht, gaat het verder naar Baccano, een ellendig dorp, in een moerassige diepte, een soort van uitgedoofden krater, gelegen, wiens troebele solferpoel en stinkende pozzi u alles behalven oranje- en magnoliageuren toewaassemen. Intusschen, daar het twee uur na den middag is, bederft de zwavelgeur ons de bete broods niet bijzonder, die ons beter smaakt dan Alfieri hier zijn dutjen deed, volgends zijn gramstorig klinkdicht, waarop we dan ook geen tegenhanger zullen ‘vervaardigen.’ Tusschen sombere heuvelketens van vulkanischen tufsteen, trekken we Monterosi (Mons Erosus, of Roxolum, zeggen de geleerden) zoo ernstig te gemoet, als of we waarlijk plan hadden, om in de gewelven van het verlaten kasteel, ginds op den Monte di Lucchetti, naar Hetrurische oudheden te gaan grabbelen. Toch zou er meer 
antiquariesch bloed in onze aderen moeten stroomen, om ons, eenmaal daarboven geklommen, het verrukkend uitzicht op den Sorakte, de Apennijnen, de piek van Rocca Romana en de Ciminische bergen, voor een onderaardschen keldernacht vol potscherven en bekkeneelen te doen verwisselen. Middelerwijl hebben we de commarca van Rome verlaten voor het Viterboosch grondgebied. Wij

{==313==} {>>pagina-aanduiding<<}
bewegen ons op den grooten weg naar Siena, dat we echter heden en morgen en overmorgen nog niet zullen bereiken, daar ons nederig verlangen, door de noodzakelijkheid gewijzigd, zich voor ditmaal naar Ronciglione uitstrekt, waar wij den nacht moeten doorbrengen. Daar ligt het stadtjen reeds, recht romantiesch op zijn hooge rots verheven, met een vriendelijk meirtjen en een schilderachtige diepte beneden zich. Daar onder, tusschen het wilde geboomte, moet men nog de sporen aantreffen eener aâloude Hetrurische stad, wier naam zelfs door den tijd niet gespaard werd. Zal de nieuwere stad daar boven het lot harer vergeten moeder deelen? Het laat zich aanzien, want de meeste van hare ‘paleizen’ staan reeds leêg en vallen in, en zoo het waar is, dat hier smederijen en papierfabrieken bloeien, moet ik eerlijk bekennen, dat het wel een stille bloei is, want niets dat naar een ‘bonzende hamerslag’ of een ‘knarsend molenrad’ geleek, verstoorde ook zelfs voor een oogenblik den slaap, die ons reeds vroegtijdig onder de vleugelen der Aquila nera (een goede naam voor zulk een donker rotsnest!) in de liefelijkste droomen wiegde.
Ik had juist voor mijn jongsten knaap met een enkele potloodkrul een allerkeurigste duif geteekend (treffend gelijkend op den Zwarten Arend van ons Hôtel) en stond op het punt, om op zijn vleiende bede er een til bij te knutselen, ‘waarin het beestjen wat kon rusten als het moê werd,’ toen een geweldige slag op de deur mij den blonden krullebol met duif en al op eens deed wegvliegen, en een raauwe stem in afschuwelijk Italiaansch mij toeriep, dat het bijna half zes was en meer dan tijd om op te staan, als we te zeven uur wilden vertrekken en nog eerst ontbijten moesten. Een en ander ging intusschen spoedig in zijn werk, en bij de heerlijkste morgenzon verlieten wij de ‘fabriekstad,’ die zich nog even bescheiden van alle gerucht onthield. Ik achtte het een goed teeken, toen we, even buiten hare poort, een ouden triomfboog doortrokken, zeker niet minder gelukkig dan alle Caesars, die ooit hetzelfde gedaan hebben. Hoog over den rotsweg heen, ging de bocht, en altijd en nog dichter dan gisteren, glinsterde daar dat ‘meirtjen’ in de laagte, dat nu

{==314==} {>>pagina-aanduiding<<}
een uitgebreide waterspiegel van wel drie mijlen in den omtrek bleek, gelijst in een rand van schitterende bloemen en lommerige boomen, die ons een oogenblik het Napelsche Paradijs voor den geest terugtooverden. ‘Il lago di Vico,’ verhaalde mij de Vetturino, ‘was vroeger een schoone vlakte, waar een groote stad, Succinium, stond; maar op zekeren dag zakte de grond in, en de stad verdween in een diepe kolk, die zich straks met water vulde. Bij een helderen dag als deze, (ging hij voort,) zoudt gij op den bodem van het meir de straten en huizen der verdronken stad nog kunnen zien.’ Ik herinnerde mij de schoone Ballade van J.B. Rousseau, en fluisterde hem onwillekeurig na:

‘Ja, ginds op den bodem van 't vloeiend azuur, 
Daar schemeren daken en toren en muur, 
Daar klinken de klokken met plechtig gebom, 
Als zong er een orgel omlaag in de kom.’ 


Zooveel is zeker, dat dit meir al het voorkomen heeft van een uitgebrande solfaterra, gelijk dan ook al de omliggende heuvelen een onmiskenbaar vulkaniesch charakter dragen. Langzaam ging het nu bergafwaards, langs de helling van den Monte Cimino, den klassieken Mons Ciminus, wiens dichte bosschen eeuwen lang den natuurlijken slagboom uitmaakten, die Hetrurië tegen het roofziek Rome beschermde. Daar beneden ligt Viterbo, de oude Bisschopsstad, met haar 14,000 inwoners, aan den voet van den berg, door hare Lombardijsche wallen en torens omringd. Wij zullen er ontbijten, wederom in een Aquila nera (alle Hôtelhouders schijnen op dien naam verliefd); en wandelen intusschen de welgebouwde maar naauwe straten een weinig op en neêr. Ziedaar de Kathedraal, aan S. Lorenzo gewijd, een eerwaardig Gothiesch gebouw, op de fondamenten van een Heidenschen Herkulestempel zegevierend voltrokken. Hebt gij lust een goeden Albrecht Durer te zien? Stap dan even binnen en laat u in de Sakristy de afbeelding van Christus met de vier Evangelisten wijzen. Gij kunt dan tevens een blik wijden aan het Hoogaltaar, hetzelfde waarbij Guy van Montfoort, tijdens de mis, Prins Hendrik van Enge-
{==315==} {>>pagina-aanduiding<<}
land, zoon des Graven van Cornwall, met den degen doorstak; of op de piazza het plekjen zoeken, waar Paus Adriaan IV den woedenden Frederik Barbarossa zijn stijgbeugel deed vasthouden, terwijl hij van zijn muilezel klom. En dit somber gevaarte naast de Kathedraal, is het een fabriek? Gij moest u schamen, onbedachte vrager! 't Is het Bisschoppelijk paleis, dat nog altijd de groote zaal in aanwezen ziet, waar de Konklave vergaderd was, die, na drie-en-dertig maanden delibereerens, Martinus IV tot Paus benoemde, evenwel niet dan 
nadat Karel van Anjou de Viterbers had opgeruid, die, om de achttien Kardinalen tot eene keuze te dwingen, het dak boven hunne hoofden lieten wegbreken. Ik weet niet of viragoos en Kenaus zeer naar uwen smaak zijn; maar mocht het zoo wezen, dan hebt gij de uitnemendste gelegenheid ter waereld om eventjens een bedevaart te doen naar het graf van een der Heldinnen uit de XIIIe eeuw, de Jeanne d'Arc van Italië. Gindsche kerk is de Chiesa Sta.-Rosa, die in een verguld graf een kleine zwarte mummie bewaart, dewelke, zoo men zegt, bijzonder veel wonderen doet en alzoo op hoogen prijs wordt geschat. Die Mummie nu, is het overblijfsel van de schoone en welsprekende Rosa, die het volk allereerst tegen Frederik in 't harnas wist te jagen; bij den zegepraal der Ghibellijnsche partij zich vrijwillig in ballingschap begaf; na den dood des Keizers triomfantelijk in Viterbo terugkeerde, en daar, kort na hare Heiligverklaring, op achttienjarigen leeftijd stierf, een treurig incident zeker, maar waardoor ze tevens het gevaar ontging van hare reputatie te overleven. Zoo gij voor de S.-Angelo in Spata een oogenblik blijft vertoeven, om in de façade de schoone Romeinsche Sarkophaag te bewonderen, met die wilde beerenjacht in bas-relief, zal ik mij des niet verwonderen: maar zeker zult gij u verwonderen, als het opschrift u verzekert, dat zulk versiersel de lijkurn tooit van de Helena der Middeleeuwen, de schoone Galiana, die ten jare 1138 een oorlog tusschen Rome en de Republiek van Viterbo veroorzaakte, waarin de Romeinen het onderspit delfden, die nu bij de kapitulatie niets anders bedongen dan de schoone Galiana nog eenmaal te mogen aanschouwen: een verlangen, te vleiend om

{==316==} {>>pagina-aanduiding<<}
niet gratieuselijk te worden ingewilligd. Ik u gaarne uitnoodigen, om in de St.-Francesco, een imposant Gothiesch gebouw, het meesterstuk van Sebastiano del Piombo, waarvoor Michaël-Angelo de kartons zou geteekend hebben, nog ten slotte in oogenschouw te nemen; maar - het ontbijt wordt koud en de vetturino ongeduldig. Eerst na een rid van twee mijlen breekt hij het stilzwijgen, om ons oplettend te maken op een dunne dampspiraal in de verte, die op zou stijgen uit de heete zwavelbron van Bulicane, die reeds in Dantes tijd (Inferno, XIV) een meer dan Baden-Badensche reputatie genoot. Wij rijden Montefiascone, een akelige bisschopstad van 4800 inwoners, die op gindschen heuvel ligt te zieltogen, voorbij, zonder haar befaamden Est te proeven: een aangenamen landwijn, die zijn naam aan een zeer onaangenaam geval heeft te danken, dat men zich eigenlijk in de onderaardsche Kapel der St. Flaviano moet laten verhalen. Dáár toch bevindt zich het grafgesticht van den Bisschop Johann Fugger, een Hoogduitsch Prelaat, die op zijne reize door dit oord de gewoonte had, zijn sekretaris voor zich uit te zenden, met de last om op de deur van elke herberg, waar drinkbare wijn getapt werd, het woordeken est (‘hij is goed’) ter neêr te schrijven. Te Montefiascone nu, zegt de Legende, beviel de zoete moscatello onzen vóórproever zóó bijzonder, dat hij het van zijn plicht achtte, om de goede kwaliteit met een driedubbel est aan te duiden, ongeveer gelijk de Zeeuwsche chokolaadfabrikanten hun puikspuik met de vijf A's merken. Onze slempslamp maakte halt, en - voor goed, want hij dronk zich dood; waarop zijn troosteloze Ganymeed het grafschrift dichtte, dat, 
tusschen vier bokalen, op den lijksteen staat uitgebeiteld: ‘Est, Est, Est; propter nimium est, Johannes de Foucris, dominus meus, mortuus est.’ - Tegen het vallen van den avond bereiken wij Bolsena, waar wij den nacht zullen doorbrengen. Dit plaatsjen, gebouwd op de puinen van het oude Vulsinii, vroeger eene der twaalf voornaamste Hetrurische steden, is een ellendig gat, dat bij voortduring teert op de glorie van het vroeger besproken mirakel, waaraan het feest van Corpus Domini en de schoone schilderij van Raphaël hunnen oorsprong

{==317==} {>>pagina-aanduiding<<}
te danken hebben. Volgends Livius zouden de Romeinen hier een eeuw of drie vóór onze jaartelling niet minder dan 2000 standbeelden gevonden hebben: eene marmeren bevolking, die de tegenwoordig levende bevolking overtreft, want deze telt niet meer dan 1700 zielen. Een waardiger dan ik moge de questie uitmaken, en bij die gelegenheid tevens uit den achtbaren steenhoop buiten de poort (louter fragmenten van zuilen en vazen!) de noodige stof opzamelen voor eene geleerde Verhandeling over de Hetrurische godin Norcia; - mij aangaande, ik ben gevoelloos genoeg mijne reisgenooten van onder de vleugelen der onvermijdelijke Aquila (ditmaal echter een Aquila d'oro!) mede te troggelen naar den oever van het verrukkelijk meir, dat daar ginds voor onze oogen zich uitstrekt. Daar doen wij de verrassende ontdekking, dat wij ons in een der schoonste streken van Italië bevinden. Tusschen het bloeiendste landschap, dat men zich denken kan, van weelderige wouden en heuvelen en vulkanische rotsen omringd, strekt het meir van Bolsena, naar allen schijn boven een uitgedoofden krater, zich 43,000 ellen in omvang uit, zóó spiegelglad, zóó hemelsch-klaar, dat een wonder verlangen u aangrijpt om in de ranke boot over die blaauwe vlakte heen te drijven. Intusschen is er iets raadselachtigs in die volstrekte eenzaamheid, die in dit Eden heerscht. Gij begint op te merken, dat er aan die bloemrijke zoomen, wáár gij het oog ook heenwendt, geen enkele hut zelfs is opgebouwd; geen visscher hangt op de rotsen een net te droogen, en op geheel die onafzienbare zilveren vlakte is niet een eenig zeil te zien. Al wat hare schoone eenvormigheid breekt, is een paar kleine groene eilandtjens, die zich tooverachtig uit de glazen kolk verheffen, maar waar ge, hoe gij tuurt en weder tuurt, weêr evenmin eenige menschelijke gedaante zich bewegen ziet. De 
oplossing van dit geheimzinnig verschijnsel ligt voor de hand. De verraderlijke schoonheid van dit meir is het mom, waarachter eene malaria van de hevigste soort zich verbergt! Geen arbeider zou het wagen één enkelen nacht te slapen op den weelderigen akker, waar hij des daags arbeidt; en dat fluweelig en bloemrijk groen, dat den bodem dekt, is

{==318==} {>>pagina-aanduiding<<}
niets anders dan het prachtige doodskleed, waaronder jaarlijks zoo menig slachtoffer der vreesselijke landplaag ter ruste wordt gelegd. Wat die twee eilandtjens betreft, die daar zoo schilderachtig gelegen zijn, op het grootste, Bisentina genaamd, stichtte de familie Farnese in der tijd niet alleen een villa, die sedert lang onbewoond is en tot puin vergaat, maar ook eene nu verlaten Kerk ter eere van Santa Cristina, de Bolsenasche Heilige, wier voetspoor nog zichtbaar zou zijn op den bodem van het meir, waar zij wonderdadig rondwandelde, toen de Heidensche rechters haar den marteldood in de diepte hadden toegedacht. Het kleinere eilandtjen, Martana, heeft een tragische aantrekkelijkheid, want dáár werd Amalasontha, de beminnelijke Koningin der Gothen, Theodoriks eenige dochter en Klovis' nicht, op bevel of onder toelating van den ondankbaren Theodatus, haren bloedneef, dien zij tot haren gemaal had verheven, eerst gevangen gezet en straks door beulshanden in het bad geworgd. Dat een zekere Paus (Leo X) in dit meir placht te visschen (éénige werkzaamheid die hij met de Apostelen gemeen had!) en dat een andere Paus (Martinus IV) zich hier aan vette meiralen den dood at, klinkt minder poëtiesch, al heeft Italiës grootste Poëet het laatste feit in zijn Purgatorio (C. XXIV) vereeuwigd. Toen het maantjen op was, deden we nog een tweede wandeling naar het meir, die mij nu op hare beurt aan 't poëtiseeren bracht. Terwijl wij ons ter ruste nedervlijen, geef ik den lezer mijne koepletjens in te zien, die de indrukken van het oogenblik vrij getrouw teruggeven.

O Vaderlandsche kusten! 
Wel wensch ik, dat mijn lijkgebeent' 
Eens in uw schoot moog rusten, 
Bezwaard met naald noch praalgesteent', 
Maar onder groene zoden, 
Wier steeds verjongde lieflijkheid 
Voorspelt dat ook Gods dooden 
Een eeuwge lente beidt! 
 

{==319==} {>>pagina-aanduiding<<}

Maar stond het ooit geschreven 
In 't ondoorgrondlijk raadsbesluit, 
Dat eens in vreemde dreven 
De dood mijn pelgrimaadje stuit, 
Dan wenschte ik hier te zwerven, 
Bolsena! door uw tooversfeer; 
Dan wenschte ik hier te sterven, 
Bij uw verruklijk Meir! 
 
O Spiegel zonder plooien, 
Waarop de starren, heel den nacht, 
Zoolang haar sprankels strooien, 
Tot ge als een andre hemel lacht! 
O sluimrend vlak, gegoten 
Uit blaauwende ether, licht en lust! 
'k Heb hier een teug genoten 
Der ware Sabbatsrust! 
 
Groen Eilandtje in de verte! 
Martana! waterbloempriëel! 
Hoe strikt gij ze om mijn harte, 
Uw slingerdraden van fluweel, 
Hoe biedt ge uw twee platanen 
Mij als twee vriendlijke armen aan! 
Zal ik de ranke spanen 
In 't slapend zilver slaan? 
 
O ginds, ter neêr gezeten 
In 't lauwerlommer, altijd frisch, 
Een waereld te vergeten, 
Die half alreeds verstorven is! 
Volzoete Amalasonte, 
Te dolen waar me uw schim geleidt, 
Uw bloemgraf in de rondte, 
In zielvolle eenzaamheid!... 
 

{==320==} {>>pagina-aanduiding<<}

Maar hoe, bedrieglijk Water! 
Wat ruischt ge als ik u gadesla? 
‘Daar waassemt uit mijn krater 
Een doodende malaria. 
Hier smeult in laauwe sintlen 
Een halfgebluschte zwaveltoorts: 
Wat ge in uw bloed voelt tintlen, 
Is 't pestgif van - de Koorts!’ 
 
Vaarwel dan, valsche Vrede! 
Gij huichlend Paradijsverschiet! 
Gij geeft me één reisles mede: 
Gods Sabbat woont beneden niet! 
Die zal ons ginds verblijden, 
Als Hij onze aardsche werkweek sloot: 
Hier, is het leven - strijden! 
Hier, is de rust - de dood! 


Door de schilderachtigste bergeenzaamheid zetten wij den volgenden morgen te zeven ure onze tocht voort, waarbij wij het onvergetelijk meir tot aan Lorenzo Nuovo in 't gezicht houden, een liefelijk stadtjen, dat Paus Pius VI voor eigen rekening op den top des heuvels deed verrijzen, ten toevluchtsoord voor de bewoners dier oudere stad, daar beneden aan den voet van den berg, die door hare ongezonde ligging onbewoonbaar was geworden. Dit verhinderde echter voor weinige jaren een beruchte rooverbende niet, om zich in de verlaten huizen te nestelen en den ouden met klimop bewassen toren in een soort van vesting te herscheppen, die zich meer dan eens tegen eene dubbele overmacht hardnekkig wist staande te houden. Ongedeerd intusschen trekken wij de hooge en vruchtbare vlakte door, zonder dat uit een enkele der honderde grotten, die natuur en kunst in de omliggende tufsteenen heuvelen gegraven hebben, een dier verdachte gestalten te voorschijn springt, die men liever op een paneel van Salvator Rosa dan in de werkelijkheid ontmoet; en zoo zijn wij Acqua-
{==321==} {>>pagina-aanduiding<<}
pendente reeds binnengereden eer wij 't gisten. Dit stadtjen, vroeger een vlek (Aquula genoemd), en nog vroeger niets dan een grensfort (want we komen nu op Toskaanschen bodem), bevestigt een oud vaderlandsch spreekwoord, volgends hetwelk des eenen dood vaak des anderen brood is: want nadat het vele jaren boven op zijne schilderachtige rotsen door Rome voorbij was gezien, werd het eensklaps door Leo X tot een Bisschopszetel verheven in de plaats van het onwaardige Castro, dat zijn Opziener om hals had gebracht. Behalven op deze hare episkopale waardigheid, verhoovaardigt deze plaats zich nog op twee zaken: vooreerst op den beroemden Fabricius (aan wien Harvey zijne theorie van den bloedsomloop zou te danken hebben), die hier in 1537 geboren werd, en ten tweede op de liefelijke watervallen, die ruischend nedervloeien van hare rotsen; 
maar zij vergeet daarbij twee andere feiten, die dezen roem ietwat doen tanen, wel te verstaan: dat zij den grooten Medicus indertijd bijna van honger heeft doen omkomen, en vervolgends dat zij te lui is om met dat heerlijke water hare straten te reinigen, die er ontoonbaar uitzien. Te Ponte-Centino (het oude Sentina), een pausselijk grensstation, moeten wij den Douanen een oogjen in onze passen en koffers gunnen: eene plechtigheid, waarbij wij ons vrij wat minder amuseeren dan onze drie bruintjens, die van de gelegenheid gebruik maken om de laatste kerkelijke haver te proeven, maar nu ook, uit waarlijk menschelijke dankbaarheid, den stap verhaasten om ons te Radicofani in de gelegenheid te stellen op onze beurt aan de eerste Toskaansche tarwe te smullen. Wij besproeien onze bete met een teug zuren landwijn, niet zonder een schuwen blik der Dames naar het dreigende bergslot vlak over ons, waar eens de door Bocaccio geïdealiseerde Roofridder Ghino di Tacco huis hield, die (bitter sarkasme!) het lancet van den Chirurg tot het stilet des Banditoos ‘omsmeedde.’ Met vreugde zien we de zwarte haveloze huizen der stad, met hare even zwarte en haveloze bewoners, achter ons verdwijnen, en met niet minder vreugde begroeten wij den voet van dien geduchten berg, die, naar ons Reisboek (maar zou het waar zijn?) eene hoogte van 2470 voeten boven de oppervlakte der zee bereikt. Nieuws-
{==322==} {>>pagina-aanduiding<<}
gierige beekjens, die ons nu en dan tot op den rand van den rijweg komen bekijken, dien zij met blinkende, agaathachtige kiezels bestrooien, zingen ons in 't voorbijsnellen het avondlied; en nog altijd draalt de zon in het westen,

‘Als een blozende bruid, die des nachts op haar spiegel 
Nog even een blik slaat alvorens zij gaat,’ 


als wij, klokke half acht, San-Quirico binnenrijden, waar noch het vervallen Piccolomini-paleis, noch het somber Gothiesche kerkgebouw, noch de grimmige vierkante Romeinsche toren, in staat is ons den tijd te korten, die even vermoeid schijnt van de reis als wij, en met looden schreden voortklotst.
Daar gluurt de vierde morgenzon door de verweerde ruiten, door duizende vliegen en muggen verwelkomd, die gonzend boven ons hoofdpeluw zwermen en zeer duidelijk in unisono ons met den eerenaam van: ‘luiaards!’ wekken. Toch zien we te zeven ure den spitschen toren van Buon-Convento reeds flikkeren in de verte, ter plaatse, waar niet ‘Maas en Waal,’ maar Arbia en Ombrone, ‘te samen vloeit,’ als verloren hunne golven telkens hare zelfstandigheid van schrik op het zien van het akelig kasteel, waar Keizer Hendrik VII op den 24sten Augustus van het jaar 1313 vergiftigd werd door de heilige Hostie, die hij daar uit de hand van een Dominikaner monnik ontfing. In goede ernst, er is een wonderlijke samenstemming tusschen de afschuwelijkheid van dien gruwel en de naargeestigheid van dit geheele oord, dat, tusschen zijne naakte en verlaten kleiheuvelen, waar geen boom wil tieren, onder het vonnis der verwoesting gebogen schijnt. Eerst langzamerhand vervrolijken zich de omstreken, en pas in de nabijheid van Siena beginnen wij te gelooven, dat wij ons in het hart van het schoone Toskane bevinden. Nog altijd ligt Siena tegen hare oude berghelling geleund, maar zij is het oude Sena-Julia niet meer. De roemruchte kolonie van Julius Caesar heeft niet alleen de trekken van hare Hetrurische afkomst sedert lang verloren, maar ook de laatste sporen van haren middeleeuwschen luister zijn voor immer uitgewischt. De fiere Stad, die in de 12e eeuw

{==323==} {>>pagina-aanduiding<<}
het juk der gravin Mathilde zoo krachtig afwierp, en zich zelve tot een vrije Republiek verklaarde, heeft van hare 39 poorten slechts een achttal overgehouden, zwak genoeg om in een eersten welgemeenden storm te bezwijken. De kloekmoedige mededingster van Florence, wier kunstzin en handel aller naijver opwekten, die 100,000 gewapende mannen op de been kon brengen, telt tegenwoordig in het geheel naauwelijks 18,000 inwoners, die zelfs den moed schijnen verloren te hebben om de torens der oude kerkerachtige paleizen staande te houden, en het gras uit hare afgelegenste wijken te weeren. Met hare naauwe, onregelmatige, slechtgeplaveide straten, hare holle huizen, hare vuile fabrieken, heeft zij veel meer het voorkomen van een Duitsche Landstad dan van een Hoofdstad van een der vijf compartimenti van Toskane, die den zetel van een Aartsbisdom, het paleis van een Militairen-Gouverneur en een Rechtbank van eersten aanleg binnen hare muren kan aanwijzen. Intusschen mag men niet vergeten, dat zij meer dan eenige andere plaats misschien, van de langdurige oorlogen tusschen Guelfen en Ghibellijnen heeft te lijden gehad, en wat het gunstig voorkomen harer burgers, de zuiverheid van taal en zeden, den trap van maatschappelijke beschaving betreft, boven de voornaamste steden van het Zuiden, Rome en vooral Napels niet uitgezonderd, verreweg de kroon spant. Een wel toebereid déjeuné, met een teug goeden chianti gekruid, dat we ons in de Arme d'Inghilterra, een prijzenswaardig Hôtel, vrij wel lieten smaken, geeft ons kracht en opgewektheid om de weinige uren van ons verblijf zoo nuttig mogelijk te besteden. Een wellevend cicerone leidt ons allereerst naar de Accademia di belle Arti, waar we de Oud-Sienasche Schilderschool, beter dan uit enkele verspreide voortbrengselen, uit een talrijke verzameling meesterstukken in haar eigenaardig 
charakter leeren kennen. Nu vooral treft ons de in het oog loopende verkleefdheid aan de Byzantijnsche manier, die deze School, vooral tegenover het Florentijnsche Klassicisme, kenmerkt; tot op het tijdstip, waarop de geest van Giotto haar allengskens doordrong en wijzigde. Welk een diep religieus gevoel, welk een teederheid van uitdrukking, welk een verheven naïveteit,

{==324==} {>>pagina-aanduiding<<}
welk een waarheid en eenvoud in stijl en drapeering, boeit ons onwillekeurig aan die oude paneelen, waaronder we alleen die van een Simone Martini († 1344) met name noemen, den tijdgenoot van Giotto, den vriend van Petrarca, wiens twee schoonste sonetten hem een welverdienden lof toebrengen voor de beeldtenis der betooverende Laura. De Duomo of Kathedraal blijft, in weêrwil van ietwat bonten marmerpraal, een der schoonste proeven van Italiaansche Gothiek uit de XIIIe eeuw. Hare façade is bedekt met eene menigte gebeeldhouwde versierselen en symbolische diergestalten, waarmeê de Steden aangeduid worden, die, in de verschillende tijdperken van de oorlogen der Guelfen en Ghibellijnen, met de Republiek van Siena verbonden waren. Zoo wordt Siena-zelve vertegenwoordigd door een wolvin; Perugia door een ooievaar; Orvieto door een gans; Rome door een ‘krijgsburchtdragende elefant’; Pistoie door een draak, en zoo al verder het dierenrijk door. De fries boven de onderste boogen van het schip is een merkwaardige galerij van terra-cotta-hoofden in hoog-reliëf van al de Paussen sedert Alexander III, onder welke ook dat van de beruchte Paussin Johanna, dat vroeger het opschrift droeg: ‘Johannes VIII, Femina de Anglia,’ maar in 1600, op verzoek van Clemens VIII, in Paus Zacharias herdoopt werd. Over het blaauwe, met gouden starren bezaaide zoldergewelf, over de prachtige kapellen met hare schilderijen en beelden en frescoos en bas-reliefs, mag ik niet in bijzonderheden komen; en de overige twintig kerken van Siena, moet ik, even als hare Universiteit en Bibliotheek, onbezocht laten. Had de tijd mij niet ontbroken, gaarne 
zou ik in de laatstgenoemde een blik hebben geslagen in de nagelaten geschriften van twee Heiligen, die Siena onder hare kinderen telt en wier feesten zij jaarlijks met groote plechtigheid viert. De een is de welbekende San-Bernardino, geboren in 1380, die, in de orde der Franciskanen opgenomen, een zending naar het H. Land volbracht, en bij zijn terugkomst niet minder dan 300 kloosters stichtte. De andere is de nog beter bekende Catharina Beniniasa, die hier drie en dertig jaren vroeger het eerste levenslicht zag. Deze mystiek-vroome ver-
{==325==} {>>pagina-aanduiding<<}
wersdochter groeide op te midden van de heiligdommen der Dominikanen, wier voetstappen zij meermalen kuste; putte' hare jonkheid uit door allerlei ontbeeringen en lichaamskastijdingen en leefde eindelijk alleen van raauwe wortelen en kruiden. Reeds als kind was Christus met de driedubbele kroon haar meermalen vriendelijk verschenen; langzamerhand werden zijne bezoeken en gesprekken, nu eens alléén, dan weêr in gezelschap zijner Heiligen, dagelijksche gebeurtenissen; en zoo verloofde zij zich op haar achtste jaar plechtig met Hem door eenen ring, terwijl Hij haar hart uit de borst nam en het zijne er voor in de plaats zette'. Als men haar uit de droomwaereld van verschijningen en geestvervoeringen tot de werkelijkheid terugriep, verviel zij meermalen in eene volkomene verstijving. Toch schikte zij zich tot het verplegen van de meest afzichtelijke zieken, en mengde zij zich zelfs in de woelingen der Italiaansche Kerk. Zoo riep zij Gregorius XI van Avignon naar Rome terug, verzoende hem met Florence, liet zich in den strijd der bedelmonniken als werktuig gebruiken, en stierf, nadat haar Hemelsche Bruidegom haar in een visioen de likteekenen zijns lijdens had ingedrukt, als Heilige van het Roomsche Pausdom (1). Hare hier bewaarde 
Brieven, eenen Amanuensis in de pen gegeven, (want de Heilige kon niet schrijven!) moeten belangrijke bijdragen zijn tot de treurige Geschiedenis van den Godsdienstigen waanzin.
Langs het dorpjen Castiglioncello trekken wij door eene heuvelachtige streek, waar zich niet zelden recht-schilderachtige gezichten voordoen, het vlek Poggibonzi (Bonitum) te gemoet, dat we den volgenden morgen bij het krieken van den dag wederom verlaten, om nu over Tavernelle het laatste gedeelte van onzen tocht naar Florence te volbrengen. Wij laten den weg naar Pisa linksch liggen, groeten in de verte het bosch van Vallombrosa, welks bladeren door de Homerische vergelijking van Milton vereeuwigd zijn, en rijden straks in opgewekte stemming San-Casciano in, het laatste station, dat

{==326==} {>>pagina-aanduiding<<}
ons nog van de plaats onzer bestemming scheidt. Vreugde en vrede lachen ons allerwege toe in dit welvarend dorp. Bevallige landmeisjens, met breede stroohoeden op het hoofd, werpen bloemen in ons rijtuig, dat van nu af voortsnelt tusschen golvende dalen vol olijven- en wijngaarden en bochtige heuvelen met cypressen en pijnen gekroond, een land ‘vloeiende van melk en honig.’ Fantastische rotsen voeren ons, menigmalen en zig-zag, van hare hoogten naar beneden: tusschen de openingen der boomen zien wij heinde en verre de sierlijke villaas verspreid; en eensklaps, ziet! daar heft, hoog boven al die lusthuizen uit, Florence hare kerkspitsen en klokketorens naar den blaauwen hemel.
Inderdaad, Ariosto heeft niet overdreven:

‘A veder pien di tante ville i colli, 
Par che il terren vele germogli, come 
Vermene germogliar suole, e rampolli. 
Se dentro un mur, sotto un medesmo nome 
Fosser raccolti i tuoi palazzi sparsi, 
Non ti sarian da pareggiar due Rome!’ 
 
[Een zomerhuis op elken heuveltop! 
De villaas schieten uit den bodem op, 
Gelijk de grasjens zich uit de aarde heffen. 
O, snoerde één zelfde muur en de eigen naam 
Al die verstrooide lustpaleizen saam', 
Florence zou twee Romes overtreffen!’] 











{==327==} {>>pagina-aanduiding<<}

IIde Hoofdstuk.


Florence.

Gezicht op Florence uit den tuin Boboli. - Geschiedenis der stad en charakteristiek harer bewoners. - De Piazza Santa Trinita. - Palazzo Strozzi. - Piazza di s. Martino. - Palazzo Vecchio. - Loggia di Lanzi. - De galerij der Medici. - Het paleis Pitti. - De dom, en de voornaamste kerken. - Al wat verder merkwaardigst binnen en buiten de stad wordt gevonden. - Vertrek.

Florence, 5-10 Juni.

Naauwelijks hadden we ons in het reusachtig Hôtel de la Grande Bretagne, allerliefst aan den Arno gelegen, een paar goede vertrekken uitgekozen, met den vetturino afgerekend en Ceres en Pomona een bescheiden offer gebracht, of wij herinnerden ons de oude les, waarbij we ons steeds wèl hadden bevonden, om namelijk bij het bezoeken van eene vreemde stad eerst van eene hoogte een overzicht van het geheel te nemen, ten einde dan naderhand de bijzonderheden te gaan onderzoeken. Daar Florence midden in een krans van heuvelen ligt, werd de uitvoering van dit plan door geen ander bezwaar gedrukt, dan door dat ééne, dat noch onoverkomelijk noch onaangenaam is: l'embarras du choix. Onze keuze viel op den Hertogelijken Lusttuin Boboli, achter het Paleis Pitti, die ons beurtelings ‘als de schoonste plek van het schoone Florence’ en als de ‘fraaiste tuin van Europa’ was aangeprezen en die op den dag onzer aankomst, (gelijk elken Donderdag en Zondag), juist voor

{==328==} {>>pagina-aanduiding<<}
het Publiek geopend was. Zonder te durven beslissen in hoeverre ‘de liefde tot zijn land,’ die ‘ieder,’ en, niet zonder oorzaak, ook vooral den Florentijn ‘aangeboren is,’ eenig aandeel heeft in die weidsche titels, moet ik toch in oprechtheid verklaren, dat die Lusthof evenzeer den doorluchtigen stichter Cosimo de' Medici, die hem in 1550 liet aanleggen, als den ontwerper Nicolao Braccini en den uitvoerder Bernardo Buontalenti (nomen omen!) tot eere verstrekt. Het Bosch, alhoewel symmetriek verdeeld, heeft niets van de stijve eenvormigheid der afschuwelijke Lenôtre-tuinen, wier pyramidaal-, en kogel- en paauwvormig geschoren boomen, hier dan ook nergends worden aangetroffen. De bodem, van nature ongelijk, bezit juist daardoor die verscheidenheid van heuvelen en dalen, vlakten en steilten, die tot een schoon landschap behoort, zoodat de verrukte wandelaar, bij gedurige afwisseling van tafereelen en liggingen, tusschen immerbloeiende ceders en citroenen en laurier- en oranjeboomen, ongemerkt van de eene gaarde in de andere overgaat. Ofschoon vele lanen rechtlijnig voortloopen, is daarom de golvende slangenlijn der schoonheid hier niet gantschelijk in den ban gedaan; en zoo de Warande wat al te overladen schijnt met hare vijf duizend vazen en niet minder talrijke obelisken en fonteinen en standbeelden (meestal smakeloze Goden en Godinnen van Bandinelli, Francavilla, Tacca, en andere halftalenten, die macht noch moed hadden, zich aan de manier van hunnen tijd te ontworstelen); aan den anderen kant heeft zij zoovele ongekunstelde partijen, frissche weiden in ongeschonden natuurpracht, rijke moeshoven, wijn- en olijvengaarden, bosschen en boschaadjen, wier maagdelijke takken nog door geen snoeimes werden ontwijd; zóóvele heerlijke uitzichten bovendien, van teras tot teras, dat men wel gedrongen wordt tot de 
erkentenis, dat de Lusthof van Boboli het waardig Ideaal is, dat de Tuinen van Versailles, Marly en de Tuilleriën vergeefs hebben pogen te bereiken. Binnen het majestueus Amphitheater, recht vóór het Paleis aan den ingang van den Tuin, dartelden honderde kinderen niet minder vrolijk door elkander dan de vlinders die zij er najoegen. De Tuin-zelf wemelde evenzeer van ontelbare volwassenen, die zich aan wat rust en schaduw kwamen verkwikken, of, gelijk

{==329==} {>>pagina-aanduiding<<}
wij, de hoogten beklommen, om de schoone belvedères te genieten, die elkander in alle richtingen afwisselen. Hier dwaalde onze blik over de met villaas bezaaide heuvelen, die uit het Arno-dal oprijzen en de vlakte van Prato en Pistoie begrenzen; of wij verlustigden ons in de aanschouwing van den fieren Monte-Morello, die, als de Koning der omliggende bergen, met zijn onverwelkelijke zomerkrans hoog boven allen uitsteekt; of wij tuurden in het verschiet in den flikkergloed der besneeuwde Apennijnen, die den achtergrond van het Panorama sluiten. Maar hier ook zagen wij Toskanes Hoofdstad Firenza la bella, de Stad der Lente, de Gentil Città van Ariosto, het Athene van Nieuw-Italië, met al hare paleizen en kerken en kloosters en koepels en torens, in de bloeiende vallei aan onze voeten uitgebreid, door den Arnostroom in twee deelen gesplitst, die door vier schoone bruggen met prachtige kaaien (de lung'-Arni) aan elkander gehecht zijn. Terwijl onze oogen zich in de bewondering der ‘Roode Lelie’ vermeiden, gaan hare voornaamste lotgevallen in vluchtige beelden onze herinnering voorbij. Wij zien haar in het grijze verledene eerst door Pheniciërs, straks door Hetruriërs bewoond. Ruim een halve eeuw vóór onze jaartelling bekleedt zij reeds eene voorname plaats onder de steden van Italië en wordt zij door de Romeinen niet alleen aanmerkelijk uitgelegd, maar ook met een Amphitheater, een Forum, ruime Badgebouwen en een grooten Straatweg, de via Corsia, versierd. Zij wisselt van meesters, wordt door de Barbaren geteisterd, maar herleeft eerlang onder Charlemagne, en neemt sedert dien tijd zoo verwonderlijk toe in macht en luister, dat zij in 1125 hare Moederstad Fiesole en vervolgends alle steden van Toskane aan zich onderwerpt. De onafhankelijke Staat wordt eene 
Aristokratische Republiek, maar terwijl de Edelen hunne krachten in onophoudelijke veeten verspillen, versterkt zich de volkspartij, totdat de Demokratie zich meesteresse weet te maken van het Gemeenebestelijk Bewind. Tot in de Levant en Klein-Azië breidt nu de edele Natie, die, ‘in spijt der verontwaardigde Vorsten, zich-zelve regeert,’ haren koophandel uit; schatten stroomen haar toe; Kunsten en Wetenschappen bloeien in haren schoot; zij wordt

{==330==} {>>pagina-aanduiding<<}
het middenpunt der Beschaving, dat heinde en verre zijne stralen verspreidt in den nacht der Onwetendheid, waarin bijna alle andere Rijken van ons waerelddeel nog gedompeld liggen. Cosimo de' Medici, eenvoudig burger en koopman die hij is, weet zich bij den eerenaam van Vader des Vaderlands eene meer dan Koninklijke heerschappij te verwerven. En schoon nu in 1735 de laatste hoop op de handhaving van den ouden Republikeinschen staatsvorm met den laatste zijner afstammelingen uitsterft, en het Huis Habsburg-Lotharingen den scepter der absolute regeering over Toskane uitstrekt, toch is Florence voortdurend wat zij tot den huidigen dag mocht blijven, de Lusthof van het Zuiden, gelijk de Tuin van Boboli haar eigen Lusthof is! In Florence-alleen zijn meer groote mannen geboren, dan in al de overige deelen van het roemruchtig Schiereiland te samen. De rechtsgeleerde Accurse, de natuurphilosophen Guido Bonatti en Paul; de groote Dante, die alles wist wat men in zijnen tijd kon weten; Petrarca, de hersteller der klassieke studie; Boccaccio, de medeherschepper der vaderlandsche Taal- en Letterkunde; en, in later dagen, Macchiavelli, Galileï, Viviani, Torricelli, Lorenzini, Redi; zietdaar enkele namen uit zoovelen die in hare Jaarboeken prijken; om niet eens te gewagen van die van nogmaals zoovele niet minder beroemde Staatkundigen, Geschiedschrijvers, Schilders, Beeldhouwers en Architekten, die zich waardiglijk aan deze geniën aansluiten, en wier onsterfelijke werken tot op heden toe dat zelfde Florence tot een der heerlijkste Tempels maken, die ooit voor Wetenschappen en Kunsten zijn opgetrokken. Het is waar, de oude luister is met de oude vrijheid voorbijgegaan. ‘Toch heeft zij’ (om met Jules Janin te spreken) al de waardigheid van de nederlaag, zoo als zij weleer al den roem van den strijd gehad heeft; en zoo zij ook het eerste is te gronde gegaan, gelijk zij het eerste heeft geleefd onder de 
geleerde volken, glorierijk is zij in haren ondergang, en groot ook nog in hare vernedering!’ - Ziet, hoe fier steekt daar ginds de vermaarde Koepel van Bunelleschi, door sommigen met Romes St. Pieter gelijk gesteld, boven hare 170 zusterkerken uit; hoe heerlijk schittert Giottoos toren, als eene bijna drie honderd voeten

{==331==} {>>pagina-aanduiding<<}
hooge zuil van veelkleurig marmer, in de stralen der zon; hoe ernstig staat daar het machtig Raadhuis der oude Republiek, dat met zijn verheven bolwerk en vierkanten toren, op een verbazende hoogte, ‘even als een arend over de stad hangt;’ hoe schilderachtig schikken die 10,000 huizen met hunne 100,000 bewoners zich tot sierlijke pleinen en straten en kaden, doordarteld van de rivier, die, zoo ergends, dan wel te dezer plaatse met het ‘wapperend zilverlint’ der Dichters mag vergeleken worden! Van de Napolitaansche bedelarij, van de Romeinsche neêrslachtigheid, ontdekt men in Florence geen enkel spoor. Menig edele physionomie, blank en blond als in ons Noorden, bejegent u op den weg; schooner vrouwen en kinderen ziet men nergends in het Zuiden; en zoo gij vraagt, waar de Italiaansche Industrie het levendigst tiert, waar de Italiaansche werkzaamheid zich het krachtigst ontwikkelt, waar de Italiaansche taal het zuiverst wordt gesproken, waar de Italiaansche Kunst in méér dan enkel roemrijke herinneringen nog den schoonsten naglans verspreidt, het andwoord is telkens: ‘in Florence!’ Dáár bloeien de weligste zijde- en linnenfabrieken; dáár in bocca Toscana, is de Linua Romana inderdaad

‘De liefelijke bastaart van 't Latijn, 
Zacht ruischende als een kus op maagdelippen, 
In klanken, die gesmolten zilver zijn;’ 


dáár wordt het schitterendste mozaïek vervaardigd, waar ooit een koning zijn galerijen meê te versieren wenschte; dáár wordt in menig atelier penseel en beitel met eene virtuositeit gevoerd, die het u te méér doet bejammeren, dat zij zich meestal vergenoegen met het nascheppen van de oude, waereldbekende Meesterstukken, zonder het te beproeven, zich zelf een eigen baan te breken. Vraagt gij mij nu, of de zedelijke toestand der Florentijnen aan deze intellektuëele voortreffelijkheid beandwoordt? Ik moet eerlijk verklaren, dat ik-zelf na een zóó kort verblijf onbevoegd ben daarover te oordeelen, terwijl de opinie van anderen omtrent dit punt tamelijk uiteenloopt. Dante geeft

{==332==} {>>pagina-aanduiding<<}
zijnen stadgenooten ergends de alles behalve malsche epitheten van ‘orbi e invidiosi’ [‘blind en nijdig’], terwijl hij elders uitroept: ‘Quell' ingrato popolo maligno!’ [‘Dat ondankbare, slechthartige volk!’] Een zekere Duitsche Dame, die hier vóór veertien jaren in den beau monde verkeerde, schreef aan hare vriendin: ‘De hedendaagsche aristokratie van Florence schept alleen vermaak in het zoete niets-doen, dat, gelijk alle luiheid, een duivelsoorkussen is. Ware Godsdienst en huwelijkstrouw zoudt ge hier dan ook wel met een Diogenes-lantaarn moeten zoeken. De eerste bestaat in een gedachteloos opvolgen van het ceremoniëel, in een afwisselend ronddwalen in de honderde kerken der stad, of in het loopen achter de processiën. En hoe het met de tweede geschapen staat, kunt gij daaruit afleiden, dat de vrouw, onder den gewichtigen titel van cicisbeaat, reeds bij het leven van haren man een soort van tweede huwelijk aangaat, dat zelfs reeds dikwijls in het huwelijkskontrakt ter sprake komt; zoodat de man voor zich dezelfde rechten eischt, en het eergevoel daardoor nergends gekrenkt wordt.’ Een Engelsch Artist daarentegen, die twintig jaren in Florence heeft doorgebracht, vergelijkt het charakter der Florentijnen bij dat der oude Atheners: hij schrijft hun bij al hun bijtend vernuft, een groote mate van goedhartigheid en veêrkracht toe, en geeft de verzekering, dat niet alleen het cicisbeaat zoo goed als afgeschaft is, maar ook dat men hier over het algemeen minder zedeloosheid aantreft dan in andere groote steden. ‘Oostenrijk,’ (zoo betuigde al verder een Florentijner), ‘het ellendige Oostenrijk, heeft ons onder den plak, want zoo Florence 
vrij was de helft onzer burgers zouden het Pausdom laten varen! Niet wij, maar de Priesters vervolgen de Protestanten, wier rechtschapenheid wij kennen en wier moed wij bewonderen!’ En ofschoon de Regeering door de mishandeling der Madiais, zich een maar al te treurige vermaardheid verworven heeft, schijnt zij toch sedert eenigen tijd minder onbepaald de eischen van het Pausselijke Hof te willen opvolgen, en mag de spoedige en onvoorwaardelijke in-vrijheid-stelling van Baptiste Ruggieri, een arme schoenmaker, die wegends ketterij in den kerker was geworpen van eene verandering der vroegere denkwijze getuigen. Dat men hier in

{==333==} {>>pagina-aanduiding<<}
de boekwinkels geen kompleeten Bijbel kan krijgen, wil ik gelooven: maar even waar is het, dat mijne eigene oogen op een stalletjen, vlak over het Museum der Uffizj, een half dozijn exemplaren hebben zien liggen van de vier Evangeliën, zonder aanteekeningen en, zoo ver ik uit eene vluchtige beschouwing kon opmaken, zonder uitlatingen, in de Landtaal overgezet; zoodat dan meer bepaaldelijk de Apostolische Brieven tot de verboden lektuur schijnen te behooren. Aan den avond van den dag in ons Hôtel teruggekeerd, verkwikten wij ons aan een gedeelte van den rijken Ephezerbrief (dien aan Rome hadden wij te Rome gelezen!) dankbaar voor het voorrecht, dat ons boven zooveel duizenden verleend was, die op dit oogenblik bij hun avondbrood, het brood der ziele, de ‘spijze die blijft,’ moesten missen!
De tweede dag van ons verblijf in Florence werd waardiglijk geopend met een bezoek aan de Gallerij der Medici, in 't Paleis der Uffizj, hier boven genoemd. Wij gingen er langs een kleinen omweg heen, die ons eerst naar de Piazza Santa-Trinita bracht, waar wij de Oostersche granietzuil bewonderden (een Pausselijk geschenk aan Cosimo den Eerste!), op wier top een porphyren standbeeld der Rechtvaardigheid zóó hoog verheven staat, dat het vernuft der Florentijnen er overvloedige aanleiding in vond tot menig bijtend Epigram op de ‘onbereikbare godin.’ In de bijgelegen Kerk beschouwden wij de kapitale frescoos van Domenico Ghirlandajo in de kapel der Familie Sassetti, om daarna een kort bezoek te brengen aan het bijgelegen Palazzo Strozzi, een der bestbewaarde en belangrijkste dezer stad, dat van buiten met een uitnemend schoone kroonlijst, het werk van Cronaca, en van binnen met een rijk schilderij-kabinet versierd is. Op de Piazza di San-Martino, niet verre van daar, lieten wij ons in 't voorbijgaan het huis wijzen, waar Dante zou hebben gewoond; over wien we zeker nog niet uitgesproken waren, toen we de beroemde Piazza del Gan Duca reeds voor ons zagen. Indien we al de historische herinneringen wilden opnoemen, die aan dit Plein verbonden zijn, zouden we al wederom een boekdeel noodig hebben. Het Palazzo Vecchio of Raadhuis, de zetel der oude Signoria,

{==334==} {>>pagina-aanduiding<<}
werd ten jare 1298 door Arnolfo di Lapo gebouwd, die geen duim breed verder mocht gaan dan hem door de Republiek werd aangewezen, ten gevolge waarvan het massive gebouw scheef in plaats van vierkant is geworden. De frescoos van Giorgio Vasari, die van Ridolfo Ghirlandajo, de schoone zaken van gesneden amber en ivoor, allen te vinden in de groote zaal (de grootste in geheel Italië!), zijn, even als het bronzen kinderbeeld door Verrocchio op den binnenhof, der bezichtiging overwaardig. Maar wat in hoogere mate onze aandacht wekt, zijn de twee kolossale standbeelden, vlak tegenover dit gebouw. Het schoonste der twee is wel de David, door Michaël-Angelo op zijn negen-en-twintigste jaar uit een enkel blok marmer gehouwen, dat door ongewijde handen, die er den beitel ingeslagen hadden, reeds geheel onbruikbaar scheen gemaakt. Vasari verhaalt, dat de meester, juist toen hij bezig was zijn arbeid te voltooien, een bezoek ontfing van Piero Soderini, de toenmalige Gonfaloniere of Mayor van Florence. ‘Wat dunkt u van mijn werk?’ vroeg de groote Kunstenaar uit de grap. ‘Mi pare,’ was het verwaande andwoord van den burgervader, ‘dat de neus te groot is.’ - ‘Avete ragione,’ [‘Gij hebt gelijk!’] hervatte Michaël-Angelo, die stillekens een handvol marmergruis samenraapte, de ladder beklom, zich hield als of hij aan 't beitelen ging, maar alleen het meêgenomen gruis naar beneden strooide. ‘Ora che gli pare?’ [‘Wat dunkt u thands?’] - ‘O!’ riep Soderini met zelfbehagen uit: ‘gli avete dato la vita!’ [‘Nu hebt gij hem het leven gegeven!’] De Marktfontein prijkt met een reusachtig standbeeld van Neptunus door 
Ammannato, in gezelschap van verscheidene hupsche Tritons, het werk van Giovanni Bologna en zijne leerlingen. Maar van onschatbare waarde zijn de beelden, daar ginds in de opene galerij met spitsche boogen, de zoogenaamde Loggia di Lanzi (een gebouw van 1375), voor elken voorbijganger ten toon gesteld, die met de bronzen Judith en Holophernes, van Donatello; den Perseus met het afgehouwen Medusahoofd, van Benvenuto Cellini; den Sabijnschen Maagdenroof, van Giovanni di Bologna; den Stervenden Ajax bij het lijk van Patroklus, en de ontzachlijke Leeuwen, uit de Villa de' Medici te Rome, even ver-
{==335==} {>>pagina-aanduiding<<}
trouwd is, als met de kleine pleisterfiguurtjens op zijn eigen schoorsteenmantel.
Wij hebben slechts weinige schreden verder te gaan, om het Voorplein van het Paleis der Uffizj op te treden, een lankwerpig vierkant, aan beide zijden van nissen voorzien, waarin de standbeelden prijken der groote mannen, die Florence heeft voortgebracht. Inderdaad, het is, gelijk Newman Hall heeft opgemerkt, iets geheel nieuws en vreemds, zoovele voortreffelijke Kunstwerken op de openbare wegen te ontmoeten; maar juist de hooge waarde dier Kunstwerken zelve verzekert hun de algemeene bescherming. De gewoonte verflaauwt zeker elken grootschen indruk, anders zouden we vragen hoe het mogelijk is, dat het nageslacht elken dag de beelden van zóó doorluchtige vaderen voorbij kan wandelen, zonder een onweêrstaanbaar verlangen te voelen oprijzen, om hunne voetstappen te drukken? Maar treden wij thands het ontzachlijk Kunstpaleis-zelf binnen, waarvan Cosimo I op den 30sten Juli 1560 den eersten steen heeft gelegd, en dat, behalven uit eene menigte prachtige Zalen, uit twee gelijkloopende Vleugels van 430 voeten, en een achtervleugel van 100 voeten lengte bestaat, welke laatste die beide vereenigt. Langs een breeden marmertrap bereiken wij de eerste vestibule, die met de busten der Medici versierd is, onder welke die van Lorenzo den Trotsche en die van Giovanni Gastone (den laatste van zijn geslacht!) een bijzondere aandacht verdienen. Het voornaamste voorwerp, dat in de tweede vestibule (een achthoek, door twee vierkante kolommen gesteund) de oogen tot zich trekt, is het beroemde Wilde Zwijn, dat ons voor de duizendste maal doet opmerken, met wat verbazende kennis van de uit- en inwendige struktuur hunner voorwerpen de Grieken alles beeldhouwden, zoodat zij ons nooit een bloot individu, maar immer den waarachtigen type geven, den 
eerstgeschapene als 't ware van elke soort. De onafzienbare Vleugels of Galerijen veraanschouwelijken ons, in eene lange reeks van chronologiesch gerangschikte doeken en paneelen, den ontwikkelingsgang der Italiaansche Schilderkunst van Cimabue af tot Raphaël toe; bovendien zijn de plafonds, nu eens met arabesken, in de manier der loggie van Raphaël, dan eens

{==336==} {>>pagina-aanduiding<<}
met zinnebeeldige voorstellingen van de wedergeboorte der Kunsten en Wetenschappen beschilderd, en tevens overal opgeluisterd door de portretten van de beroemdste mannen uit alle waereldoorden, een doorluchtig vijfhonderdtal, waaronder de Nederlandsche reiziger niet zonder nationalen hoogmoed ook die van onze vlootvoogden De Ruiter en Tromp en van onzen heldhaftigen Prins Maurits zal onderscheiden. Eene menigte stand- en borstbeelden en sarkophagen wordt in het midden en aan de beide uiteinden der galerijen gevonden. Onder de eerstgenoemden worden de eerste plaatsen bekleed door den Bacchus met den Faun van Michaël-Angelo, door hem tot beschaming zijner vijanden, die de dupe werden dezer mystifikatie, als een nieuw ontdekt werk der oudheid voorgesteld; door de overschoone kopij van de groep van Laokoön, door Baccio Bandinelli, die alle andere navolgingen van dit onvergelijkelijk Meesterstuk verre achter zich laat. Onder de busten bezit de verzameling van die der Romeinsche Keizers (die van Julius Caesar en Agrippa zijn wel de schoonste!) zoowel voor den Geschiedvorscher als voor den Kunstenaar eene geheel eigenaardige aantrekkelijkheid; terwijl onder de Sarkophagen, die waarop de Verschillende tijdperken van het leven van een Heros der oudheid, de Geschiedenis van Hippolitus, de Heldendaden van Herkules en de Jacht van Meleager, staan afgebeeld, wel het onvergelijkelijkst zullen blijven. Wat de schilderijen-zelven der drie Galerijen betreft, het is bijna onmogelijk uit zoovele duizende eene keuze te doen, die geene onrechtvaardigheid jegens de verzwegenen zou worden: maar moest ik een half dozijn der 
genen, die in elk geval tot de allerbelangrijkste behooren, met name noemen, ik zou zeggen: sla die twee Heiligenfiguren (S. Cosimo en Damiano), door Lorenzo di Bicci niet over; en zie de schoone houding en uitdrukking in de Aanbidding der Wijzen, door Lorenzo Monaco, niet voorbij; - bewonder de hemelsche schoonheid en geestdrift dier stralende Engelen op den gradino van Beato Angelico, die in drie afdeelingen de Prediking van Petrus, de Aanbidding der Wijzen en den Marteldood van Markus te aanschouwen geeft; - wijd uwe aandacht aan die groote schilderij van

{==337==} {>>pagina-aanduiding<<}
Paolo Uccello, zoo opmerkelijk door het kostuum der krijgsknechten, en de stoute verkortingen, die zoovele triomfantelijk overwonnen moeielijkheden zijn; - wijd een blik aan die twee voortbrengselen van Pietro di Cosimo, niet alleen omdat hij de leermeester van Andrea del Sarto is geweest, maar ook omdat zijn Storing van het huwelijk van Perseus en zijn Dankoffer voor Andromachus' bevrijding, fantastiesch als zij zijn, uwe verbeelding zullen treffen; - sta vooral stil bij de Geboorte van Venus, door Sandro Botticelli, waarop de Godin der Schoonheid, een meesterstuk van expressie, door de dartele zefiers naar het strand wordt geblazen; - en erken, dat de Wijzen bij de kribbe, een tondo (rond schilderij) van Ghirlandajo, door de verwonderlijke uitvoerigheid en juistheid der détails, allezins een plaats in die waereldgalerij verdient! - Van al de afzonderlijke Schilder-Kabinetten, die ontelbare voortbrengselen der Venetiaansche, Toskaansche en andere Italiaansche, der Fransche, Vlaamsche en Hollandsche Scholen binnen hunne wanden verzameld zien, ben ik wel genoodzaakt te zwijgen; even als van de Zaal der Portretten, (380 afbeeldsels van beroemde Schilders, door hen-zelven gekonterfeit), en de antieke vazen van terra cotta, en de veertien kasten met Romeinsche, Hetrurische en Grieksche Oudheden, wier enkele opnoeming een lijst zou vullen ter dikte van mijn gantsche Reisverhaal. Ook de Verzameling van Oude en Nieuwe Bronzen kan ik slechts vermelden, met herinnering evenwel aan den weêrgâlozen Merkurius van Giovanni da Bologna, een beeld zóó tooverachtig-bevallig en licht van houding en gestalte, dat het brons als een veder schijnt te zweven op den adem van den onderliggenden Boreas, en gij 
inderdaad elk oogenblik verwacht, dat de gevleugelde hemelbode uit uwe oogen zal verdwijnen. In het Kabinet der Gemmen en Edelgesteenten, is één voorwerp, dat al de vier honderd anderen in waarde overtreft: het is een kristallen kassette, waarop Valerio Vincentino in negen vakken het lijden des Heeren gegraveerd heeft, in zulke schoone en smaakvolle kompositiën, met zooveel stoutheid en tederheid tevens van omtrekken en lijnen, dat dit Pausselijk kleinood (Clemens VII gaf het Frans I ten geschenke, bij gelegenheid van het huwelijk van

{==338==} {>>pagina-aanduiding<<}
Catharina de' Medici) met het schoonste wat de bloeitijd der Grieksche Graveerkunst heeft opgeleverd, gerustelijk kan wedijveren. In het Kabinet van de Hermaphrodiet bewonderen wij niet alleen het weelderige beeld van dien naam, slapend op een leeuwenhuid uitgestrekt, maar ook den Herkules, die, naauwelijks tien maanden oud, de slangen verworgt die hem omkronkelen willen, en alzoo reeds nu doet vooruitzien wat hij op rijper leeftijd worden zal. De groep van Amor en Psyché, zoo jeugdig, zoo frisch, zoo mollig behandeld, dat het marmer vleesch is geworden en gij het hart der hemelsche kinderen in hunne tedere borst meent te hooren kloppen, doet méér dan uwe bewondering opwekken: zij verrukt u! - En nu, onverwijld naar de twee Zalen, die alleen verdienen dat men er de reis naar Florence om make: de Zaal van Niobé en de Tribune, het Heilige en het Heilige der Heiligen in dezen heerlijken Kunsttempel!
De Zaal van Niobe! Het ‘Theater van Niobe!’ mocht zij heeten, want het aandoenlijkste treurspel van moederliefde en moederlijden, dat de Oudheid gekend heeft, wordt er voor uwe oogen afgespeeld. Wie herinnert zich de geschiedenis niet uit de mededeelingen van Ovidius en Apollodorus? Amphions edele gade, zóó verhalen zij u, was de gezegende moeder van veertien beeldschoone kinderen, zeven zonen en zeven dochteren. Al te hoogmoedig op haar geluk, waagde zij het hare zuster Latone te krenken, omdat deze slechts twee kinderen, Diana en Apollo, bezat. De diepbeleedigde Godin wreekte zich door de hand van het gesmade tweetal. Apollo doodde Niobees zonen, Diana de dochteren. De beroofde moeder versteende van smart. - Het oogenblik door den Beeldhouwer (Phidias of Praxiteles) gekozen, is dat, waarop de zeven zonen reeds onder de pijlen van den Halfgod, hier geen Halfgod meer, maar de bleeke, vernielende Jaloezy-zelve, bezweken zijn; en de dochteren dat zelfde noodlot te vergeefs zoeken te ontvluchten, half bedwelmd door die onbeschrijfelijke angst, die het hart overweldigt, wanneer de aanblik van den onvermijdelijken dood de denkkracht stil doet staan. Niet al de beelden hebben dezelfde waarde, gelijk zij waarschijnlijk ook niet alle van den

{==339==} {>>pagina-aanduiding<<}
zelfden Meester afkomstig zijn; één beeld zelfs is eigenlijk eene Psyché, die men om hare houding niet ongeschikt oordeelde het veertiental volledig te maken. Bovendien zijn de beelden zoo onhandig neêrgeplakt in de Zaal, dat zij, in plaats van ééne samenhangende groep uit te maken, veeleer als studiebeelden elk op zich-zelve staan. In weêrwil van dit alles, wordt gij op dezen plek als met tooverkracht weêrhouden, om, ten zij gij zelf van steen waart, het lijden meê te gevoelen, dat hier zoo aangrijpend is afgebeeld. Treffend, inderdaad, is de aanblik van het heerlijk schoone kind, dat stervende op een kussen ligt uitgestrekt; treffend, de houding van dien edelen jongeling, reeds doodelijk gewond, maar fier en moedig tot den einde toe; treffend, de blik dier eene docher, die (oorspronkelijk bestemd om naast den stervenden knaap geplaatst te worden) voor den zieltogenden broeder een oogenblik zich-zelve te vergeten schijnt. Maar treffend boven alles is de uitdrukking op het gelaat der moeder, die, met een mengeling van schrik en smarte, hare jongste lieveling met den arm tegen hare kniën drukt en haar zóó, tusschen de plooien van haar kleed, voor de aansnellende doodschicht tracht te verbergen. - Twee vergelijkingen kunnen hier met vrucht worden beproefd. De eerste stelt Niobé tegen over Laökoön; en daarbij wint zij de palm in dubbel opzicht: want de Moederliefde der zwakke vrouw, die, lijdelijk en weêrloos, zich-zelve verloochent, ja zich blootgeeft aan de pijlen der grimmige Godheid, om met haar eigen lichaam haar kind te bedekken, is grooter en verhevener dan de Vaderliefde van den krachtvollen man, die wel zijne zonen wil bevrijden, maar evenzeer zich-zelven zoekt los te rukken uit de strikken des verderfs. Bij Laökoön dragen de gelaatstrekken niet minder de merken van 
lichaams- dan van zielesmart: bij Niobé spreekt het aangezicht, onverwrongen en vol goddelijke fierheid nog, alleen van dat hoogere en diepere lijden, dat de zinnelijke natuur, die wij met het dier gemeen hebben, niet aandoet. De tweede vergelijking stelt Niobé de Heidinne, tegen over Maria de moeder van den Christus; en hier heeft een oneindig verschil plaats, ten nadeele der eerste. Niobé en Maria hebben beiden het dierbaarste verloren wat zij bezitten,

{==340==} {>>pagina-aanduiding<<}
en ieder harer is in zóóverre eene Mater dolorosa. Maar (gelijk Hegel te recht opmerkt,) de eerste staat daar in trotsche verhevenheid en ongestoorden glans: de uitwendige schoonheid, die bij haar natuur is, is gebleven in onveranderlijke, als 't ware bevrozene effenheid, terwijl haar inwendige, haar hart, allengskens den inhoud harer liefde verliest, want hare individualiteit - versteent! De smart van Maria is van geheel anderen aart. Zij ziet, zij voelt tot den einde toe het zwaard, dat midden door hare ziel gaat: haar hart breekt, maar het versteent niet. Zij had niet alleen liefde, maar heel de volheid van haar binnenste is liefde, en te midden van het verlies des geliefden, blijft zij toch de zaligheid der liefde smaken. Haar hart breekt, maar de wezendlijke gehalte van haar hart, die door al haar lijden onverderfelijk heenstraalt, de Liefde-zelve, is en blijft de wezendlijke schoonheid harer ziel, ook waar de droefheid der ziel het lichaam doet samenkrimpen!
De zoogenaamde Tribune is een achthoekig kabinet van 21 voeten in diameter, bevloerd met mozaïek van het kostbaarste marmer en tooverachtig verlicht uit een koepel, wier gewelf door de hand van Poccetti geheel met paarlemoer is ingelegd. Een vijftal verwonderlijk-schoone gewrochten van den Griekschen beitel wordt hier in het midden der betrekkelijk slechts kleine Zaal bijéén gevonden. Het eerste is de waereldberoemde Venus de' Medici, het meesterstuk van Kleomenes, den zoon van Apollodorus van Athene. Niemant is in staat met juistheid te zeggen, hoe dit voortreffelijk marmerbeeld er in zijn oorspronkelijken toestand moge hebben uitgezien. De vele herstellingen, die het, sedert zijne opdelving uit den tuin der Villa Adriana te Tivoli, onderging, hebben het zeker grootelijks van voorkomen doen veranderen. De latere arbeid aan verscheidene plaatsen van het lichaam-zelf, de geheel nieuwe rechter- en de half bijgewerkte linkerarm kunnen zelfs het oog van den mingeoefende niet bedriegen. Intusschen is dit standbeeld, met al zijne gebreken, onder de andere standbeelden wat Venus-zelve was onder de Godinnen. In eeuwige jeugd en frischheid, edel van houding en gedaante, maagdelijk-rein van voorkomen en uitdrukking, staat

{==341==} {>>pagina-aanduiding<<}
zij daar voor u, geene Aardsche Vrouw, wier weelderige vormen de zinnelijkheid prikkelen, maar eene Hemelsche Gedaante, wier uitwendige schoonheid de spiegel is der zedelijke schoonheid, die Heilige Onschuld heet. Zij is naakt, maar weet niet dat zij naakt is; zij ademt vrede en kalmte; zij is geen vleesch, maar ziel; geen Persoon, maar een Ideaal. Zij ontroert het hart, maar brengt het bloed niet in beweging. Wee den jongeling, bij wien hare aanschouwing onkuische denkbeelden zou kunnen opwekken! hij moet een bedorven fantazy en een lage ziel bezitten, die tot elke misdaad in staat is. - Van den zelfden Kleomenes is ongetwijfeld ook de kleine Apollo, Apollino, afkomstig, die tegenover de Venus staat, en de vergelijking met haar niet behoeft te duchten. Mij dunkt, Mengs, Göthes vriend, anders wel wat excentriek, heeft hier recht geoordeeld: ‘Zoo de Apollo van Belvedere de volmaakte uitdrukking is van het Verhevene, de Apollino is de volmaakte uitdrukking van het Bevallige!’ Er is maar één beeld, dat hem in dit opzicht evenaart: de bronzen Apollino, van Albani, die aan Praxiteles of aan den Beeldhouwer der Gratiën wordt toegeschreven. Ook dit marmer leeft. In rustende houding staat de Godheid tegen een boomstam geleund, den rechterarm over den schouder geworpen. Behaaglijk is de houding van het hoofd, bezield de uitdrukking van het gelaat, rank en vlug de pose der gantsche figuur. Overeenkomstig het onderwerp, is de delineatie zeer zedig; geen vertoon van anatomische wetenschap doet aderen kloppen of spieren zwellen tegen dien satijnachtigen huid, maar effen en zacht strekt het gantsche lichaam zich uit in ééne golvende schoonheidslijn, waardoor al de vormen de lieflijkste ronding verkrijgen. Dit beeld is bovendien zoo verwonderlijk goed bewaard gebleven, dat men er naauwelijks het spoor van eenige latere 
restauratie in ontdekken kan. - Hoe verschillend van den Apollino is de Faun-Bekkenslager, die er het dichtste bij staat! Maffeï meent, dat dit beeld het werk van Praxiteles is: anderen, zonder dit gevoelen geheel te verwerpen, zien er een schoone antieke kopy in naar dezen beroemden Meester, uit den bloeitijd der Grieksche Beeldhouwkunst. In plaats van een dansenden Sater,

{==342==} {>>pagina-aanduiding<<}
zoo als zeker Archaeoloog beweert, hebben wij hier ontegenzeggelijk een dier Faunen vóór ons, ‘die, naar gelang van omstandigheden, dan eens springers, dan weder muzijkanten waren, een dier luidruchtige en dartele personaadjen, die de Bacchusfeesten opluisterden, en, verzeld van bokpootige Saters, den Wijngod tot geleide strekten.’ Hij is geheel naakt, en de uitgelaten blijdschap, die zijner geheele actie eene buitengewone levendigheid bijzet, doet zijne forsche spieren trillen. Alles aan hem is leven en beweging; gij hoort het geklikkak der crotalen, een soort van castagnetten of cymbalen, (eerst van gekloofd riet, later van hout of metaal vervaardigd), die hij met beide handen tegen elkander slaat, terwijl hij met den rechtervoet den scabile doet piepen, een soort van eentonig blaasbalgjen, niet ongelijk aan dat der houten kermisvogels, waar onze kinderen zich nog meê vrolijk maken. - Het vierde beeld is dat van l'Arrotino of den Slijper, dat in de 16e eeuw te Rome werd opgegraven. In zijn rechterhand houdt hij een mes, dat de linkerhand met twee vingers op den slijpsteen drukt. Hij is geheel naakt en zit bij zijn arbeid als 't ware neêrgehurkt in een pijnlijk-natuurlijke houding. Ofschoon hij met zijn werk voortgaat, schijnt zijn aandacht zich met iets anders bezig te houden, want hij heft het hoofd op, zonder naar zijn wetsteen of naar zijn mes te kijken. De angstige nieuwsgierigheid of de doortrapte sluwheid, die men beurtelings in zijne trekken heeft meenen te lezen, heb ik daar evenmin kunnen ontdekken als ‘de rimpelen des ouderdoms.’ Hij doet noch aan Cincinnatus noch aan Manlius Capitolinus denken; evenmin als aan den wichelaar Naevius, die ten aanschouwen van Tarquinius den Oude een kei met een scheermes aan stukken snijdt, of aan den slaaf Vindex, die het plan eener 
samenzweering afluistert. Hij schijnt eenvoudig de Scytiër, die op Apolloos bevel den luitspeler Marsyas den huid zal afstroopen, zooals trouwends door Winckelmann en Zannoni voldingend bewezen is. Overigens is, uit dit oogpunt beschouwd, het gantsche beeld uitmuntend gedacht, eenvoudig en natuurlijk in zijne beweging, vol uitdrukking en waarheid. - Eindelijk blijven wij stilstaan voor la Lotta, de voortreffelijke groep der

{==343==} {>>pagina-aanduiding<<}
Worstelaars, even meesterlijk samengesteld als uitgevoerd. Hier is alles kracht en strijd: de polsen kloppen; de spieren zijn als snaren gespannen, even als in den Laökoön. De kop van den overwonneling is echt; over dien van den overwinnaar loopen de gevoelens uit een. Hoe dit zij, die beide hoofden tintelen van charakter: de overwinnaar is enkel trotsche vreugde over den behaalden triomf; terwijl de andere, door de geduchte armen en de gantsche lichaamszwaarte van zijne tegenpartij ten onder gehouden, in dat knikkend voorhoofd, dat somber oog, die stuipachtige vertrekking van zijn aangezicht, al de spijt, wanhoop en machteloze woede verraadt, die hem vervullen. - Ook de Schilderijen der Tribune zijn juweelen van het eerste water. De Heilige Familie van Michaël Angelo (het eenige kabinetstuk, waartoe deze Titan onder de Schilders zich ooit heeft willen verledigen); de Madonna delle Arpie van Andrea del Sarto; de beide Venussen van Titiaan; het zestal Raphaëls, (waaronder de heerlijke Madonna del Cardinello en de lieftallige Fornarina); en al die andere meesterstukken van Albrecht Durer, Guerchino, Domenichino, Paul Veronese, Leonardo da Vinci, van Dijck, en wie al niet meer? zijn en blijven voor een iegelijk die ze zag even onvergetelijk als onbeschrijfelijk.
Een ander maal begaven wij ons naar het Paleis Pitti, dat ‘kolossaal gewrocht van massief metselwerk,’ een der krachtigste en eigenaardigste gebouwen van Florence, de tegenwoordige woning van den Groot-Hertog. Het werd in 1440 door Brunellesco aangelegd, voor rekening van den schatrijken koopman Luca Pitti, die, jaloersch op de toenemende welvaart en invloed der Medici, hunnen luister zocht te overschijnen door dat prachtpaleis, dat eenige zijner partijgangers hem zouden helpen voltooien. Maar de fortuin keerde, na den dood van Cosimo, hem den rug toe; zijne eereambten werden hem ontnomen; zijn vermogen raakte uitgeput, en zijn paleis, dat trotsche Babel, dat hij niet eens voltooien mocht, werd de zetel zijner mededingers. Alleen het middelste gedeelte van het gebouw is het oude Palazzo Pitti: de binnenhof en het reusachtig achterste gedeelte werden er ruim honderd jaren later door Ammannato, de vleugels in de helft der zeventiende eeuw

{==344==} {>>pagina-aanduiding<<}
door Giulio en Alfonso Parigi, bijgebouwd. Vijf schoone Zalen werden allereerst bestemd voor een schilderijkabinet; maar allengskens klom haar getal tot zeventien, alle naar het verschillend onderwerp geheeten, dat all' fresco tegen het zoldergewelf geschilderd is. Zoo dragen de vijf eersten de namen van planeeten, die zinspelingen zijn op de deugden die men in Cosimo I meende te moeten bewonderen. Venus beteekent 's Vorsten goedertierenheid; Apollo, zijne grootmoedigheid; Mars, zijn krijgsbeleid; Jupiter, zijne rechtvaardigheid; Saturnus, zijne voorzichtigheid, - alles naar de mode dier dagen. Maar onafhankelijk van alle mode en boven de wisseling der tijden verheven, zijn de ontelbare Kunstgewrochten, die binnen deze Zalen verzameld zijn. Onder de vier-en-dertig schilderijen der eerste zaal (die van Venus) boeiden mij vooral een der beide Zeegezichten van Salvator Rosa, waar de opgaande zon, door een sluier van wolken en dampen heen, op verwonderlijke wijze het gantsche tooneel beschijnt; en het kostelijk Landschap van Rubens, met den toren van Mechelen in 't verschiet, zoo frisch en schitterend van koloriet, alsof het eerst gisteren op het doek ware gebracht. De tweede Zaal (die van Apollo) bevat 73 schilderijen, waaronder, nevens de Raphaëls, de Madonna met het kind, van Murillo, bovenaan staat, zoowel wat de harmonie der détails als de kleur in de verrukkelijke zilverachtige vleeschtonen betreft; om niet te spreken van Titiaans Magdalena, wier gouden lokken verwonderlijk schoon geschilderd zijn. Van de 32 stukken, die in de derde Zaal (die van Mars) ten toon zijn gesteld, herinner ik mij, behalven verschillende portretten door van der Werff, Rubens, van Dijck en Titiaan, vooral ook 
Raphaëls Madonna della Seggiola, die mij evenwel ditmaal meer vervuld scheen met de gedachte aan hare eigene schoonheid, dan verzonken in de aanschouwing van haar Goddelijk kind, zoo als zij anders door den verheven Meester bijna altijd wordt voorgesteld. In de Zaal van Jupiter (de vierde, die 37 stuks telt) bevinden zich eenige rijkgekleurde Rubensen, eene Samenzweering van Catilina, door Salvator Rosa, een zijner stoutste en charakteristiekste gewrochten; en de Drie Schikgodinnen van M. Angelo, een ontzettende maar

{==345==} {>>pagina-aanduiding<<}
verhevene voorstelling. Inderdaad, die magere, sombere, onverbiddelijke gestalten, waarvan de een het spinrokken in de hand houdt, de tweede den draad des menschelijken levens spint, en de derde gereed staat dien af te snijden, ‘vervolgen u als een geestverschijning.’ De Judith van Cristofano Allori (in de vijfde Zaal, die van Saturnus, die 58 schilderijen bezit) wordt algemeen voor zijn meesterstuk gehouden: het krachtigschoone gelaat der fiere vrouw is dan ook vol uitdrukking. In de zesde Zaal zijn de meeste der 53 schilderstukken Portretten, waaronder een, ten voeten uit, van Philips II van Spanje, door Titiaan. In de Zesde zaal.... maar wij mogen geen dor katalogus-excerpt leveren van de twee, drie honderd overige doeken en paneelen, evenmin als wij al die tafels van marmer en porphyr kunnen beschrijven, die, met schitterend mozaïekwerk versierd en beladen met de kostelijkste vazen, met kwistige hand in al deze vertrekken verspreid zijn. Een enkel woord nog over de Venus van Canova, de zoogenaamde Italiaansche Venus, en - wij moeten dit Kunstpaleis vaarwel zeggen. Over dit beeld kúnnen wij kort zijn. Het is geen Venus, zoo als de Ouden haar begrepen: het is het natuurlijk afbeeldsel van de Princes de Borghese, Napoleons zuster; een schoone Vrouw, maar geen Godin; zij is niet onschuldig, want de onschuld schaamt zich niet, en dat doet zij wèl, en zij heeft er reden toe. De slecht gekomposeerde draperie is steen gebleven; elders moge het marmer vleesch zijn geworden, het is ook niets méér dan vleesch: de ‘scintilla,’ de goddelijke vonk, ontbreekt!
Met groote ingenomenheid bezochten wij Florences Dom, de Sta-Maria del Fiore, een der merkwaardigste kerken van Europa. Zij werd in 1298 begonnen door Arnolfo di Lapo, den schepper van den Florentijnschen Bouwstijl, een der grootste mannen van zijn tijd, en eerst honderd-zestig jaren later voltooid. Dit weêrgâloos meesterstuk van Architektuur is 371 voet hoog, inwendig in drie schepen verdeeld, en van buiten geheel en al met wit en zwart marmer belegd. De Koepel, de grootste die men kent, zelfs die der St. Pieter niet uitgezonderd, (die Michaël-Angelo naar haar modelleerde!) verdient den naam van

{==346==} {>>pagina-aanduiding<<}
waereldwonder en verzekert den naam van Brunellesco een onsterfelijke eer. Van dezen veelzijdig ontwikkelden Genie, die tegelijk Bouwmeester, Beeldhouwer, Schilder, Goudsmid, Uurwerkmaker, Wiskundige, Wijsgeer en Redenaar was, wordt verhaald, dat hij in 1407, na jaren peinzens, het plan tot dezen reuzenbouw ontwierp. Toen hij zich bereid verklaarde om de koepel daar te stellen, die door al zijne Kunstbroeders voor eene onmogelijkheid gehouden werd, oogstte hij bespotting in plaats van aanmoediging. Eindelijk, door zijn onwankelbaar zelfvertrouwen op hare beurt aan 't wankelen gebracht, besloot de Florentijnsche Signoria het met hem te beproeven, op voorwaarde evenwel, dat de ervaren bouwheer Ghiberti den veelbeloovenden waaghals ter zijde zou staan. Maar die ‘waaghals’ wenschte liefst zijn lauweren met niemant te deelen; en zoo wendde hij dan eene plotselinge ongesteldheid voor, juist op het oogenblik, dat zijne persoonlijke tegenwoordigheid tot het voortzetten van den bouw onmisbaar was geworden. De werklieden begaven zich tot Ghiberti om de noodige voorlichtingen, maar deze zat met de handen in 't hair en moest de koepel wel tegen wil en dank onvoltooid in de lucht laten zweven, buiten staat als hij was er een enkelen steen aan toe te voegen. Eerst toen de onhandige medehelper afgedankt was (zegt Vasari) hadden de geneesmiddelen plotseling een wonderdadige uitwerking bij den kranke, die nu met nieuwe levenslust zijn reuzentaak voortzette'. Juist was hij tot aan den lantaarn gevorderd, waartoe het uitgewerkt plan en de noodige bouwstoffen gereed lagen, toen de dood hem wegrukte. Hij bezweek gelijk een veldheer op het slagveld bezwijkt, op het oogenblik dat hij de overwinning behaald heeft! - Ofschoon deze ontzachlijke Kathedraal geene façade bezit, is haar uiterlijk voorkomen buitengewoon edel en vol harmonie; inwendig is zij eenvoudig en toch verheven, met het schoonste mozaïek, als met 
een kleurig bloemperk geplaveid, en voorzien van eene menigte kapellen, vol heerlijke schilderijen, standbeelden en grafgestichten, onder welke dat van Brunellesco-zelven eene eerste welverdiende plaats bekleedt. Bij het Hoogaltaar staat het laatste, onvoltooid gebleven meesterstuk van Michaël-Angelo, een schoone groep,

{==347==} {>>pagina-aanduiding<<}
Jozef van Arimathea voorstellende, met het lijk des Heeren op de kniën. Naast eene der binnendeuren hangt een oud paneel van een onbekenden meester (misschien van Orcagna), het afbeeldsel van Dante, die ten voeten uit, in een roode draperie en met een lauwerkrans om het hoofd is voorgesteld: eenige en schamele hulde, die de Republiek van Florence aan haren grooten Dichter heeft toegebracht, wiens graf zich te Ravenna bevindt, waar hij in ballingschap stierf.
De beroemde vierkante Campanile of Klokketoren, naast de Kathedraal in Germaansch-Toskaanschen stijl opgetrokken, in 1334 door Giotto begonnen en sedert door Taddeo Gaddi voltooid, is een ander wonder van Bouwkunst, dat zich ter hoogte van 280 voeten in de lucht verheft. Het is mede geheel van marmer, en wel met driekleurig, wit, rood en zwart, bekleed en bovendien versierd met een reeks van 54 basreliefs en 16 standbeelden, de Geschiedenis des Menschdoms in goedgekozen en voortreffelijk uitgevoerde tafereelen veraanschouwelijkende. - In de nabijheid der Kathedraal is een steen in den muur gemetseld, waarop met groote letteren te lezen staat: ‘Sasso di Dante’ (de steen van Dante), vroeger de geliefkoosde zitplaats des Dichters. In dezelfde zuidelijke richting, op den hoek der Straat des doods, verrijst het gebouw der welbekende Confraternità della Misericordia, in de 13e eeuw tot hulp der pestzieken opgericht. Genoemde straat ontleent haar somberen naam aan een voorval, dat tijdens het woeden der plage, in 1400, alhier plaats greep. Ginevra degli Amieri, eene vrouw van uitstekende schoonheid, werd juist op den dag van haar huwelijk door de vreesselijke ziekte aangetast, bezweek er aan, zoo als men dacht, en werd in het familiegraf, allernaast den klokketoren, ter aarde besteld. Intusschen was zij slechts schijndood, en midden in den nacht ontwaakte zij uit hare bedwelming; het gelukte haar den lijksteen op zijde te schuiven en het huis van haren echtgenoot te bereiken. Hij hield haar voor een spooksel en weigerde de deur te ontsluiten; verscheidene leden der familie, bij wie de radeloze aanklopte, volgden in hun bijgeloof de zelfde gedragslijn. Eindelijk werd zij opgenomen door de moeder van Rondinelli, een harer vroegere bewonde-
{==348==} {>>pagina-aanduiding<<}
raars, aan wien zij door den Pastoor der Parochie in den echt verbonden 
werd, op grond dat haar eerste huwelijk door den dood ontbonden was. Deze geschiedenis vormt den grondslag van de welbekende Opera Guido e Ginevra. - Tegenover den Dom verheft zich de Doopkapel van Sint-Jan, een marmeren achthoek, door Arnolfo gebouwd. Zij telt drie bronzen deuren, met bijbelsche voorstellingen in bas-relief, zóó voortreffelijk gekomposeerd en als 't ware met metaal geschilderd, dat Michaël-Angelo de tweede deur, door Lorenzo Ghiberti bewerkt, waardig achtte om een poort van het Paradijs te zijn.
De Kerk della Santa Croce [‘van 't Heilige Kruis,’] is een soort van Nationaal Pantheon, een galerij van oude en nieuwe monumenten, de West-Minster van Florence. Zij werd in 1294 op bevel der Republiek door Arnolfo di Lapo begonnen en na 26 jaren arbeids voltooid tot een grootsch maar somber Heiligdom in Latijnsche-kruis-vorm, door prachtige Gothische ramen slechts schemerachtig verlicht. Daar verheft zich het Mausoleum ter eere van Michaël-Angelo Buonarotti, door zijne dankbare leerlingen Giovanni dell' Opera, Naldini, Ceoli en Lorenzi met de drie reusachtige standbeelden der drie Zusterkunsten, de Beeldhouw-, Bouw- en Schilderkunst, versierd. Daar prijkt het Praalgesticht ter eere van Dante Alighieri, in 1827 door Etienne Ricci gebeeldhouwd, en uit drie figuren bestaande: die van den Dichter-zelven, die peinzend op zijn monument ter neder zit; die der Poëzy, die zich weenend over zijn ledig graf heenbuigt; die van Italië, met den vinger wijzende op de uitgebeitelde woorden, door Dante met betrekking tot Homerus gebruikt maar hier (tamelijk laat!) op den Dichter der Divina Commedia zelven toepasselijk gemaakt: ‘Onorate l'altissimo Poëta!’ [‘Vereer den verheven Zanger!’] Daar bevindt zich het Grafgesteente van Galilei, met zijn welgelijkende buste; dat van Machiavelli, met zijn levensgroot standbeeld en het veelbeteekenend opschrift: ‘Tanto nomini nullum par elogium’ [‘Geen grooter lof dan zijn enkele naam!’]; dat van Bruni Aretino, in liggende houding voorgesteld, met lauweren gekroond en zijne Latijnsche Geschiedenis van Florence op de borst; dat van den Dichter

{==349==} {>>pagina-aanduiding<<}
Alfieri, Canovaas meesterstuk; en nog zoo menig gedenksteen, die een grooten naam uit het gebied van Kunst of Wetenschap of Staatkunde draagt.
Vooral niet minder belangrijk is de Kerk van San-Lorenzo, die oorspronkelijk in 393 door den Milaanschen Bisschop Ambrosius gesticht, maar in 1425 door Brunellesco geheel en al van gedaante veranderd werd. Behalve de 24 kapellen, die met schilderstukken van beroemde Florentijnsche Meesters behangen zijn, bevat zij de zoogenaamde Oude Sakristy, de Nieuwe Sakristy en de Kapel der Medici. De Oude Sakristy, die alleen reeds een kleinen tempel zou uitmaken, maar eenvoudig tot kleedkamer der Priesters dient, is het werk van Brunellesco. De koepel-medaillons, de gipsen Evangelisten, de kleine bronzen deuren en wit marmeren urn op de porphyren tafel, getuigen van Donatelloos veelzijdig talent, dat intusschen, zoodra gij de Nieuwe Sakristy binnentreedt, door het machtig genie van Michaël-Angelo overschenen wordt. Op verzoek van Leo X, die voor zijn broeder en neef een schitterend Lijkgesticht wenschte op te richten, belastte deze Meester zich met de verwezenlijking van 's Paussen lievelings-denkbeeld. Uit den lantaarn van het heiligdom, dat Michaël-Angelo allereerst aan de noordzijde der Kerk optrok, om zijnen beelden een hunner waardigen tempel te verzekeren, valt een zacht en melancholiesch licht ter neder op de beroemde Graftomben van Juliaan en Lorenzo de' Medici, twee onvergelijkelijke meesterstukken, die beide aan den muur, tegenover elkander geplaatst staan. De Tombe van Juliaan, linksch van het altaar, draagt het meer dan levensgroot beeld van dien Vorst, in Romeinsch gewaad en zittende houding in een nis geplaatst, die met vier Korintische zuilen versierd is. Daaronder ziet men een cenotaphium, met twee halfneêrgestrekt liggende beelden er boven op, voorstellende den Dag en de Nacht. De laatste vooral is eene verrukkelijke figuur; drukt welsprekend den rouw uit, waarin de Schoone Kunsten gedompeld werden, toen het weldadig licht der Medici in den nacht 
des doods was ondergegaan; en is zoo bezield, dat zij Strozzi deed zeggen:

{==350==} {>>pagina-aanduiding<<}


‘De nacht, die gij zoo lieflijk sluimren ziet, 
Is, door eens Engels hand, uit steen geboren. 
Zij leeft, omdat zij slaapt. Gelooft gij 't niet, 
Zoo wek haar, en - gij zult haar spreken hooren;’ 


waarop Michaël-Angelo, met het oog op de onderdrukking, waaronder Florence toenmaals zuchtte, haar stoutmoedig deed andwoorden:

‘Ja, heil mij, 'k slaap! en heil mij, 'k ben van steen! 
't Is zegen, zich gevoelloos uit te strekken 
In dezen tijd van schande en tegenheên. 
'k Bid u, spreek zacht en poog mij niet te wekken!’ 


Op het andere Praalgraf zit Lorenzo, de vader der Koningin Katharina, in diep gepeins verzonken, met het hoofd op de hand geleund; onder hem ziet men de beelden van den Morgen en den Avond, waarvan de eerste de uitdrukking heeft van een pas ontwakende vrouw, door droefheid vermeesterd op het vernemen van des Hertogs dood. Men zegt, dat Keizer Karel V, toen hij dit Grafgesticht bezocht, in opgetogenheid uitriep: ‘Ik sta verwonderd, dat deze vrouw niet oprijst; 't is of men haar hoort spreken!’ - De Kapel der Medici werd, onder de regeering van Ferdinand I, in 1604 gebouwd; zij is 179 voet hoog, schittert van jaspis en graniet, en bevat de prachtige Mausoleën der zes eerste Groot-Hertogen van Toskane.
Ik mag over de Kerken niet breeder uitwijden, anders zou ik gaarne ietwat uitvoeriger gewagen van de rijke Annunziata (Lieve Vrouwe-boodschap), met haar verguld gewelf, haar massief zilveren altaar en de schoone Tombe van Jan van Bologna, den beroemden Beeldhouwer, die een geboren Vlaming was; van de bevallige Santa-Maria-Novella, Angeloos beminde bruid (la sua Sposa), met haar beroemde H. Maagd van Cimabue en belendend klooster, in welks sombere frescoos de Dominikanen zich als Domini Canes (honden des Heeren) hebben doen afmalen, die de wolven, dat zijn de Waldensen

{==351==} {>>pagina-aanduiding<<}
en andere ketters, met huid en hair verslinden; van de statige San-Marco met haar uitstekende frescoos van Fra Angelico da Fiesole, haar graftombe van Jan Pic de la Mirandola, dien feniks van geleerdheid, en hare herinneringen aan Savonarola, Florences Luther, die binnen hare wanden zijne boetpredikatiën hield en van daar, in 1498, naar de Piazza gesleept werd, waar galg en brandstapel hem wachtten!
De Accademia delle belle Arti, vooral merkwaardig voor de geschiedenis der Kunst in Toskane; het Museum voor Natuurlijke Historie, met zijn belangrijke wasch-praeparaten; de paleizen Pandolfini en del Podesta; de groote Mozaïek-fabriek (via del Cocommero), en zooveel meer, doen ons de uren als oogenblikken omvliegen. En zijn wij vermoeid van al de kleuren en lijnen der Kunst, dan zoeken wij de heerlijke Natuur op, die oog en hart verkwikt; en dwalen in de lusthoven van Cascini, Boboli of San-Miniato rond, of beschouwen van Fiesoles groenen heuvel (een half uur rijdens van Florence) het omliggend Paradijs, dat zijn schoonste punten, zoo als Vallombrosa, Camaldoli, Lavernia, Pietra, Mala, in bloeiende schoonheid van hier doet bewonderen. Wonderlijk, dat Firenzes burgerij zulk een aanschouwing menigmaal laat varen, om uren achter elkander in haar theatro diurno te zitten zweeten, een soort van zomerkomedie, in den vorm van een worstelperk, waar een met Thespiskarren rondtrekkend tooneelgezelschap zijne potsen verkoopt, of - zijne akeligheden. Inderdaad, ook de Florentijn, even als de veel minder beschaafde Napolitaan, schijnt er op verzot om allerlei horreurs op de planken te zien. In 1855 werden hier gedurende het Karnaval niet minder dan veertien splinternieuwe dramaas opgevoerd, in alle dewelke de helden en heldinnen allermiserabelst om 't leven komen, terwijl zelfs (naar 't geen Perrens in de Revue des deux Mondes mededeelt) in zeker geliefd Treurspel een vadermoorder de bebloede leden des verslagenen in een open vaas aan het Publiek komt vertoonen. Het Blijspel (in zijn soort even akelig) bloeit hier vooral gedurende het Karnaval, op de zoogenaamde stentorello-theaters, waarop allerlei geïmproviseerde akteurs en 
aktrices verrijzen, die terstond na Paschen tot de gewone bezigheden des burger-
{==352==} {>>pagina-aanduiding<<}
lijken levens terugkeeren, waarvan de snipperuren intusschen besteed worden om nieuwe kluchten en impromptuus te verzinnen en in te studeeren. Stentorello, zoo vernam ik, is de Toskaansche komische type, ònze Hansworst, een magere uitgehongerde figuur, in een bijzonder kostuum en met een masker voor. Hij moet den middelsten tand in de bovenkaak missen; speelt steeds de heldenrollen in de spektakel-dramaas, waarin veel geschoten en geponjardeerd wordt; laat zich gedurende de entre-acte steeds terugroepen en brengt dan door een soort van recitatief, waarin met allerlei welbekende personen en gebeurtenissen den draak wordt gestoken, de lachspieren der menigte in beweging. Arme Goldini, Molière van het Zuiden! keert gij u niet om in uw graf?
Men beklaagde ons zeer, dat wij ons verblijf in Florence niet tot den 23sten dezer maand konden uitstrekken, op welken dag het Sint-Jansfeest begint, dat door de Bloemenstad, die den Dooper als haren Patroon vereert, gewoonlijk schitterend gevierd wordt. Ten tijde van de Republiek kwamen (gelijk ik ergends las), op dien dag de Afgevaardigden van alle aan haar onderworpene vasal-steden, om haar zinnebeeldig op nieuw te huldigen en verscheidene geschenken aan te bieden, die door den regeerenden Gonfaloniere en de hem omringende Signoria plechtig ontfangen werden, als een schatting die de overwonnenen aan de overwinnares brachten, terwijl de vanen van Lucca, Pisa, Pistoja, Arezzo en anderen, zich bogen voor Firenzes lelie. Bij die gelegenheid ging het dan ook in de stad vrij levendig toe: Florence herbergde en verpleegde de afgevaardigden; het volk juichte bij de schouwspelen en worstel-oefeningen, terwijl er bovendien een groote wedren met wagenen plaats had, dien men il palio noemde, naar den hoofdprijs, die in een rijkgeborduurd prachtvendel bestond. Met den ondergang der Republiek verloor ook het symboliesch gedeelte van het feest zijne beteekenis, maar het feest-zelf, in zijne ontaarding, is gebleven. Nu versiert de eerzame burgerij hare woningen met bloemen, woont een militaire parade bij, bewondert de oude staatsiewagens der Aristokratie, die uit den duffen stal voor den dag worden gehaald, en slentert eindelijk

{==353==} {>>pagina-aanduiding<<}
naar het plein der Sta Maria Novella, om er zich aan een modernen wedren te vergasten, waarbij de quadrigen met gewone postpaarden zijn bespannen en de rol der oude aurigen of geleiders, door verkleede koetsiers wordt vervuld. Alles is vooraf bestudeerd, gelijk dan ook de overwinnaar van te voren benoemd is, terwijl de palio tot een douceur in geld is afgedaald, een fooitjen van den Groot-Hertog! Muziek, vuurwerk en illuminatie, operaas en balletten, besluiten het feest.
Wij hadden noch tijd noch lust er een halve maand langer om te blijven, en riepen, na een genotvol verblijf van vijf dagen, het schoone Florence een vriendelijk Vaarwel toe.








{==354==} {>>pagina-aanduiding<<}

IIIe Hoofdstuk.


Van Florence naar Venetie.

Stoom en stof. - Een kijkjen in Modena, Mantua en Verona. - Aankomst te Venetië. - Biographie der lagunenstad. - De Piazza S. Marco. - De S. Markus-kerk. - Het paleis van den Doge. - Het Arsenaal. - Het Canal Grande. - Een gondelvaart. - De geest des volks.

Op reis, en te Venetië, 10-17 Juni.

Van Florence naar Venetië! Een heele rek, voorzeker! maar waarvan men al de bezwaren en gevaren vergeet, zoodra men maar eenmaal de laatstgenoemde Tooverstad mag begroeten. Begeert gij een kleine schets van onzen tocht? Wisch u dan eerst in den vroegen morgen, gelijk wij, den slaap uit de oogen, en volg ons op den eersten trein naar Pistoja. Langs den weg van Sesto, tusschen een dubbelen zoom van villaas en lusthoven, den groenen heuvel van Monteferrato voorbij, snort onze metalen ‘salamander’ in weinige oogenblikken naar het stedeken Prato, dat, met zijne 11,000 zielen, zich vrij wat verhoovaardigt op zijn bloeiende industrie, zijn zuiver wittebrood (het beste dat in Toskane gebakken wordt!) en zijn onvervalschten gordelriem (cintola) der H. Maagd, die nog altijd mirakelen doet. Binnen één uur bereiken we Pistoja, eene plaats van grooter omvang maar met minder bewoners, die, met hare prachtige Ka-
{==355==} {>>pagina-aanduiding<<}
thedraal (de Koningin van vijftien kerken!), hare geduchte citadel, hare kolossale messen-, spelden- en orgelfabrieken, in een heerlijke vlakte aan den voet der Apennijnen langs den oever der Ombrone zich uitstrekt. Hier eindigt de ijzeren tweelingslijn, en de moderne spoorwagen moet voor de ouderwetsche diligence verwisseld worden. Over Piastre en San-Marcello, waar we de lippen met een teug inlandsch bier bevochtigen, dat een treffende overeenkomst heeft met zeker aftreksel van knoppen van alst en carduus benedictus; over Piano Asinatico, waar de stofregen begint, die ons en al onze medereizigers met verwonderlijken spoed in een molenaarsfamilie herschept, schommelen we eindelijk, met uitgehongerde magen, Boscolungo binnen, waar wij, in gezelschap van een Engelsch 
Echtpaar, dat met eigen beddegoed naar de zwavelbaden della Porretta in aantocht is, ons aan laauw vaatwater en bokkenvleesch mogen vergasten, onder de étiquetten van vermicellisoep en kalfskarbonaden ons gratieuselijk voorgediend. Toch gelukt het ons, met dit weinige de lichtgeloovige natuur voorloopig te paaien, en onder de herhaalde verzekering, dat we ons inderdaad bijzonder ‘opgefrischt’ voelen, worstelen we de vervaarlijke meelton-op-wielen weêr binnen, waarin wij nu, langs den wel bergachtigen maar toch gemakkelijken nieuwen weg, waarschijnlijk om in onze spijsvertering niet belemmerd te worden, met meer dan Napolitaansche luiheid worden voortgerold. Intusschen is het avond geworden, en nacht, en middernacht: als in akeligen spokendans waggelen de blinde, spelonkachtige huisjens van Pieve di Pelago, en Barigazzo en Montecenere en La Serra en Formiginia, en hoe die gehuchten verder heeten mogen, onzen lodderigen oogen voorbij. In een toestand, die evenveel van slapen als van waken heeft, zien we de duizende glimwormtjens ter wederzijde van den weg met hun groenachtig licht op en neder spelen. Te vergeefs begroeten wij hen eerst voor dievenlantaarns en gloeiende bandieten-oogen: het zijn en blijven onschuldige glimwormtjens; en hoe gaarne we ook ons Reisverhaal met eene pikante ontmoeting à la Dumas hadden willen peperen, moeten wij ons de prozaïsche bekentenis getroosten, dat we, braaf vermoeid maar vol-
{==356==} {>>pagina-aanduiding<<}
komen heelshuids en zonder eenig avontuur, des morgens te half zes de poort van Modena binnensukkelen. Nadat we ons in het Hôtel S. Marco het stof hebben afgeschud, nemen we een kijkjen van de welgebouwde Stad, wier breede straten aan weêrszijden van portieken voorzien zijn, die den voetganger voor 
regen en zonneschijn beschutten. De Strada Maestra met hare schoone gebouwen; het ruime plein met het bevallige Paleis des Hertogs; de achtbare Kathedraal van Lombardijsch-Gothiek uit de XIe eeuw, met haren vierkanten toren, de Guirlandia, een der hoogsten van Italië; het frissche kanaal, dat door den Panaro heen tot de Po zich uitstrekt en alzoo het verkeer met de Adriatische Zee mogelijk maakt; de vrolijke bedrijvigheid, die al vroeg begint te heerschen, daar het marktdag is; het lachen en schertsen der vlugge boeren met hunne bevallige boerinnetjens, die in plaats van de zendado of hangenden sluier der burgermeisjens, de mousselinen hoofddoek luchtig om de zwarte lokken hebben geknoopt: alles houdt ons genoeg bezig, om een paar uren als zoovele oogenblikken te doen omvliegen. Nog een teugjen van den Delilliaanschen nektar,

‘dont l'aimable liqueur 
Sans altérer la tête, épanouit le coeur,’ 


en wij zetten den tocht naar Mantua voort, waar we na een rid van twee uren stil houden, om nu voor goed de diligence te verlaten. De stad van Virgilius en Giulio Romano kan wel niet anders dan belangstelling inboezemen. Daarom bejammeren wij het des te meer, dat wij op den Corte Imperiale, het eerbiedwekkend Hertogelijk Paleis, dat merkwaardige Kunstgewrochten bevatten moet, niet meer dan een vluchtigen blik kunnen slaan; dat wij de beroemde Kathedraal, eene der schoonste van Europa, voorbij moeten wandelen; en niet het minst, dat wij geen tijd hebben het Paleis del Te te bezoeken, dat geheel het werk is van Giulio Romano, en waarvan vooral de Zaal der Reuzen in welverdiende eere staat. Dáár moet de geest van Michaël-Angelo het penseel des grooten Schilders bij uitnemendheid bezield hebben. ‘Naauwelijks treedt ge dit vertrek

{==357==} {>>pagina-aanduiding<<}
binnen,’ zegt een reiziger, die ten dezen opzichte gelukkiger was dan wij, ‘of gij ziet geen uitweg meer: gij zijt alom van rotsen omringd, neêrtuimelend op de gewonde en halfgeleêbraakte titans, die zich vruchteloos zoeken te verdedigen of door de vlucht te redden. De bodem-zelf is met gruis en dooden bezaaid; en het plafond is de Olympus, waar Jupiter zijn donders slingert.’ Des avonds te zes ure brengt de Omnibus ons naar den spoortrein, waarmeê we nu onafgebroken tot Venetië zullen doorstoomen: hetgeen echter niet zóó te verstaan is, als of ons niet hier en daar een langer of korter pauze zou gegund worden, die gelegenheid geeft om nog een weinig rond te zien. Te Verona, b.v., waar we omstreeks acht ure aankomen, houden we vrij lang stil, ten gevolge van ik weet niet welk oponthoud, zoodat we tijd genoeg hebben om op te merken, dat deze Stad, eene der lieflijkste en levendigste van Opper-Italië, met hare antieke ringmuren, bruggen en schoone heuvelen aan de noordzijde, zich inderdaad recht schilderachtig voordoet. Zij wordt, zoo als men weet, door de Etsch in twee deelen gesplitst, waarvan de eene helft, aan den rechteroever, het eigenlijke Verona, de andere, aan den linkeroever, Veronetta genoemd wordt. Vier steenen bruggen, met boogen, liggen over de rivier, en verbinden de beide afdeelingen dezer gewezen vesting, die tegenwoordig de zetel is van den Justitie-Senaat voor het Lombardijsch-Venetiaansch Koninkrijk, van een Provinciale Rechtbank van eersten aanleg en een Bisdom met een Domkapittel; en bovendien twee Hoogescholen, drie Gymnasiën, eene Akademie voor Schilder- en Beeldhouwkunst, verscheidene Teekenscholen, Bibliotheken en Museën rijk is, en dus nog al wat in de melk heeft te brokken. Een jong Kunstkooper uit Modena, die tot Padua onze reisgenoot 
is, deelt ons menige bijzonderheid uit den grijzen voortijd meê. ‘Hier te Verona,’ zoo vertelt hij onder anderen, ‘stond eens de zetel van den grooten Gothenkoning Theodorik, wien de oude heldendichters Diedrik van Bern noemen. Ook Alboijn, de Koning der Longobarden, sleet er vele jaren zijns levens en stierf er ten slotte een gewelddadigen dood. Deze tyran had vroeger den Vorst der Gopiden, Cunimundo, met eigen hand doorstoken en zich diens

{==358==} {>>pagina-aanduiding<<}
dochter Rosamunda tot vrouwe genomen. Op zeker feest te Verona liet hij Cunimundoos schedel brengen, dronk er eerst uit en wilde toen ook Rosamunda dwingen om hetzelfde te doen. De Koningin, die naast hem zat, hoorde hem in zijn dronkenschap mompelen: “Mijne vrouw zal met haar vader drinken!” Niet dan noode bedwong de diepgekrenkte vrouw hare gramschap, en alleen de vrees voor de woede des dwingelands deed haar andwoorden: “De wil van mijnen heer geschiede!” Zij bracht inderdaad den gouden rand van den afschuwelijken bokaal aan de bleeke lippen, maar zwoer bij zich-zelve haren vader te zullen wreken. Het gelukte haar des Konings wapendrager om te koopen, door wiens hand de barbaar, die van zoo menig slagveld als overwinnaar was wedergekeerd, weldra op zijn eigen bed vermoord werd. De Longobarden begroeven hem met zijn zwaard onder den drempel van het paleis en verbanden Rosamunda, die eerlang, door haar tweeden man, op hare beurt werd vergiftigd!’ Zoo voortkoutende zijn we te Padua eer wij 't weten, waar de spraakzame reismakker tot onzen spijt ons verlaat. De schaduwen van den nacht verhinderen ons van de Vaderstad van Titus Livius iets anders te zien dan de spits van de St. Antonio, waarvan het oorspronkelijk plan nog van Michaël-Angelo afkomstig zou zijn. Weldra doet het fluitjen zich waarschuwend hooren; de locomotief zet zich op nieuw hijgend en blazend in beweging, en houdt eindelijk, ruim één uur na middernacht, te Venetië stil. De reusachtige Stationsgebouwen liggen aan het Noordelijke einde van de stad en het Groote Kanaal (Canal Grande), tusschen de kerken Sta Lucia en degli Scalzi; dicht in hunne nabijheid neemt de Omnibus-gondel ons op, een lankwerpig vaartuig, dat ons onwillekeurig aan onze 
Noord-Hollandsche trekschuiten doet denken; en onder het eentonig riemgeklots, dat door de stille duistere gracht met hollen klank terugkaatst, drijven wij voort naar ons Hôtel, Albergho di Vittoria, waar we weldra in rustigen slaap liggen gedompeld!
Venetië! Inderdaad, het is onmogelijk op het papier den indruk terug te geven, dien deze zonderlinge Stad van den eersten oogenblik af aan op de fantazy des bezoekers maakt. Men

{==359==} {>>pagina-aanduiding<<}
moge gewagen van een mastbosch van kerkspitsen, klokketorens, paleizen en zuilen, dat plotseling uit den schoot der zee verrijst, en u, met een mengeling van verbazing en schrik, aan een verdronken stad doet denken; men moge verhalen, dat dit Amsterdam van het Zuiden geheel op palen gebouwd is, vastgeheid in de Lagunen, wier kalme stroomen alleen door eenige zandbanken voor de woede der Adriatische Golf worden beveiligd; dat Venezia zich over ongeveer 150 eilanden en eilandtjens uitstrekt, die, dicht in elkanders nabijheid, door ruim vier honderd kanalen gescheiden en door meer dan drie honderd bruggen, waaronder zeer prachtige, aan elkander gehecht zijn; men moge spreken van breede waterstraten, die tusschen reusachtige gebouwen en soms (zooals het Groote Kanaal) door een dubbeld Museum van paleizen zich heenslingeren, onophoudelijk doorkruist van negen duizend gondels, die de plaats van rijtuigen vervangen: dat alles kan het eigenaardig gevoel toch niet naar waarde teruggeven, dat er u aangrijpt. Daar komen dan nog de historische herinneringen bij, die u te meer overstelpen, naarmate zij uit den oorspronkelijken, onveranderd gebleven bouwtrant dezer Wonderstad te luider spreken. ‘Venetië,’ heeft Lamartine ergends gezegd, ‘is het Alhambra der geschiedenis, of liever, het is geen Geschiedenis, het is de Roman der Middeleeuwen: het is eene van die fabelachtige Oostersche vertellingen, die op de lippen des Arabischen Dichters tot louter wonderen worden uitgesponnen, totdat al de paleizen en tempels, en helden en heerlijkheden, door den zelfden tooverslag, die ze te voorschijn riep, weêr plotseling verdwijnen in het graf des oceaans. De Golfgebiedster is ondergedoken in hare eigene zee: zij is haar eigen graf; maar een graf, zóó schoon, zóó eigenaardig, zoo welsprekend, dat er u allerlei beelden van den luister, de weelde en - de nietigheid 
aller aardsche grootheid bij door den geest gaan.’ Men zou over de Republiek van Venetië gantsche boekdeelen vol kunnen schrijven, zonder de stoffe uitgeput te hebben; en toch mag ik de vluchtige schets niet weêrhouden, waartoe een voor twee jaren te Triëst uitgegeven voortreffelijke ‘Guida’ mij de hoofdtrekken aan de hand doet. Gelijk bekend is, bestonden de oudste bewoners van de Noordwestkust der

{==360==} {>>pagina-aanduiding<<}
Adriatische zee uit de Heneti of Veneti, die ten jare 452 op de nog onbewoonde Lagunen- of Moeras-eilanden een wijkplaats zochten tegen de woede der Hunnen. De armelijke hutten, die zij er opsloegen, werden weldra door vaste huizen vervangen, die zich rondom eene kerk, de San-Jacopo, groepeerden en zóó allengskens eene Stad vormden, de Rivalto genaamd, waaraan de Rialto van het tegenwoordig Venetië zijn naam ontleent. In den beginne had elk eilandtjen zijn eigen Tribuun, die jaarlijks aftrad; maar eerlang koos men uit het midden dier Tribunen een Opperhoofd, dat onder den naam van Doge (Hertog, van het Latijnsche Dux) voor zijn geheele leven met de waardigheid van President der Republiek bekleed werd. De Venetianen, reeds door de vischvangst met de zee vertrouwd, waagden zich al verder, zoodat zij eerlang zelfs tot den Griekschen Archipel doordrongen, en overal betrekkingen aanknoopten. De Lagunenstad, ongestoord door de oorlogen en veeten, die de andere volken van Europa nog in hunne ontwikkeling belemmerden, werd de natuurlijke stapelplaats des handels tusschen het Noordelijke Italië en de havens der Middellandsche zee, bevestigde wijd en zijd haar gebied over de groote wateren en legde alzoo den grond tot hare latere heerlijkheid. Zij-alleen bijna wist zich onafhankelijk te houden van de heerschappij van het Westersche of Oostersche Rijk, zoodanig zelfs, dat een Keizer van het laatste, in de Xe eeuw, het moest aanzien, dat zijne nicht met een eenvoudig burger der machtige Republiek in 't huwelijk trad. Te vergeefs zocht een Karel de Groote de Venetianen tot zijne vasallen te maken; en vruchteloos beproefden zelfs de Paussen den Leeuw van St. Markus voor de Petrussleutelen te doen buigen. De kruistochten namen anderhalve eeuw haren weg door Venetië, van 
waar men zich naar het Heilige Land inscheepte, en stijfden mede Venetiës schatkist en Europeeschen invloed. In 1204 waagde de Republiek het, op grond van de schending van een of ander handelstraktaat, zelfs het oude Byzantium te belegeren. Enrico Dandolo, de 41e Doge, een bijna blinde grijsaard, aanvaardde het opperbevel over deze expeditie, en behaalde met 500 schepen, die eene bemanning van 40,000 koppen telden,

{==361==} {>>pagina-aanduiding<<}
de schitterendste overwinning. Als burger der Republiek mocht hij geen vreemde kroon dragen, die alsnu Boudewijn van Vlaanderen ten deele viel; maar dit nam niet weg, dat Venetië zich verrijkte met den aanzienlijksten buit en hare S. Markus-kerk overlaadde met de kleinodiën, die Konstantinopels Aja Sofia versierd hadden. Het duurde niet lang of Venetië kon haar stedenkroon met de torens van Candia, Modon, Coron en Negroponte vergrooten; Cyprus onder hare schatplichtigen tellen; en van de noordelijke golf der Adriatische tot aan de rotsige kusten der Zwarte Zee, op alle eilanden van den Archipel, haar vendel doen wapperen. De Turken, die het beproefden een deel der Venetiaansche bezittingen in 't Oosten aan zich te trekken, moesten het waagstuk met hun bloed bekoopen; en de trotsche Republiek van Genua, Veneziaas ijverzuchtige mededingster, na in vijf zeeslagen achtereen de neêrlaag geleden en de Lagunenstad vergeefs geblokkeerd te hebben, onderging nog een laatste vernedering aan de kust van Morea, die haar voor altijd de hoop deed opgeven hare sterkere zuster langer den drietand van Neptunus, naar 's Dichters woord ‘de scepter der waereld,’ met eenig goed gevolg te betwisten.
Had de rusteloze Republiek tot hiertoe alleen aan Macht en Rijkdom gedacht, nu begon ook de zin voor het Schoone bij haar te ontwaken; en terwijl hare zonen daar ginds te land en ter zee haren roem uitbreidden met het zwaard, zochten hunne tehuis geblevene broeders met penseel, beitel en winkelhaak dat zelfde doel langs den weg der Kunst te bereiken. Het schitterendst mozaïekwerk voltooit nu den luister der prachtige St. Markus-kerk, en de vier Grieksche paarden, uit den Byzantynschen Hyppodroom, bij wijze van krijgstrophee voor het front van dezen tempel geplaatst, zijn de eerste modellen voor wie de Kunst van 't metaalgieten beoefenen. Paleizen groeien op uit den drasgrond; het Arsenaal wordt begonnen en in 't begin der XIVe eeuw voltooid; de woning van den Doge, een waar Kalifenpaleis, driemalen door brand geteisterd, rijst als een feniks driemaal schooner dan te voren uit hare asch. De kerken San-Zaccaria, San-Michele di Murano, Sta-Maria de' Miracoli heffen in de XVe eeuw, als zoovele getuigen van den grootsten bloei van

{==362==} {>>pagina-aanduiding<<}
't Venetiaansch Gemeenebest, de fiere spitsen omhoog; de namen Michele Sammichieli, Antonio Scarpagnino, Jacopo Sansovino en Andrea Palladio schitteren aan den architektonischen Kunsthemel; Antonio da Ponte bouwt uit marmer de stoute boogen van de Rialtobrug; en de doorluchtige rei der Kunstenaren, die op hunne beurt die kerken en paleizen versieren, wordt eerlang besloten door Schildervorsten als de beide Bellinis, Giorgone, Sebastiano del Piombo, Jacopo Tintoretto, Tiziano Vecellio en Paolo Veronese.
Intusschen had Venetiës gloriezon haar zenith bereikt: het midden der XVIe eeuw werd het keerpunt harer grootheid. Velerlei omstandigheden werkten tot haren achteruitgang mede: de verovering van Konstantinopel door de Turken, de ontdekking van Amerika, de nieuwe weg naar Oost-Indië, de toenemende handel der Portugeezen; maar niet minder ook de al te groote uitbreiding van haar bezit op het vaste land en daaruit voortvloeiende verwaarlozing van scheepsbouw en scheepsmacht, hare tegelijk aangroeiende weelde en in gelijke mate zich ontwikkelend zedebederf, eindelijk haar vasthouden aan verouderde regeeringsvormen ter eene zijde, en haar invoeren aan den anderen kant, van een nieuw stelsel van terrorismus, dat in het schrikbewind van den Raad der X en de bloedige Staats-inquisitie zijn toppunt bereikt. Middelerwijl verliest zij gaandeweegs al hare bezittingen op het vaste land; hare laatste handelsbetrekkingen met den Levant worden verbroken; en toen nu, onder Karel VI van Oostenrijk, het bloeiende Triëst zijn koopvloten begon te vermenigvuldigen, ontaardde de jaarlijksche verloving van Venetiës Doge met de Zee, weleer zulk een veelbeteekenend symbool, in een zinledige plechtigheid. Van toen af had Venetië geen rol meer te spelen in het groote Drama der volken. Terwijl Europa langs den weg van krachtigen vooruitgang zich ontwikkelde, meende de verbasterde Republiek zich op haar middeleeuwsch standpunt te kunnen blijven handhaven, en ging alzoo, lui en achterlijk, gedurende de XVIIe en XVIII, eeuw haren val met rassche schreden te gemoet. Een laaghartig Politie-systeem verving de oude kloekmoedige Politiek; de mandolyn het zwaard, de balzaal het koopkantoor; en in den schoot

{==363==} {>>pagina-aanduiding<<}
van wekelijkheid en wellust gingen weldra de lichamelijke en zedelijke krachten van het volk te loor. Deze toestand duurde lang en zou misschien nog langer geduurd hebben, zoo de Fransche Omwenteling niet gekomen ware, om ook het in dubbelen zin geïsoleerde Venetië in den maalstroom der beweging mede te slepen. Tegen wil en dank moest zij den Oostenrijkschen troepen een doortocht naar Milaan vergunnen; tegen wil en dank de erkenning der Fransche Republiek uitspreken, den Franschen gezant ontfangen, en den oudsten broeder van Lodewijk XVI, die naar Verona gevlucht was, een schuilplaats weigeren; tegen wil en dank, eindelijk, zich op genade overgeven aan den willekeur van Generaal Buonaparte. Van de drie vlaggestokken op het Sint-Markus-plein, die eenmaal de banieren van Candia, Cyprus en Morea droegen, wapperde nu de Fransche driekleur; tot dat Venetië in 1815 aan datzelfde Oostenrijk werd afgestaan, dat zij vroeger zoo vaak met koninklijken moed onder de oogen had gezien, en dat haar nu als slavin onder zijn looden voetzool zou doen zuchten. Wel te recht zegt Valery in zijne Voyages: ‘Venetië begint met Atilla en eindigt met Buonaparte; die Koningin der Zee, wier rijk veertien eeuwen duurde, moest geboren worden en sterven te midden van heviger stormen dan die des oceaans, waarvan zij omringd is; en de geessel van twee veroveraars was, op verschillende wijze, de aanleiding van haren oorsprong en haren val.’
Zoo is dan de Profecy van Tyrus (Ezech. XXVI:17, 18): ‘Hoe zijt gij uit de zeën vergaan, gij welbewoonde, gij beroemde stad, die sterk geweest zijt ter zee! hoe verbazen zich de eilanden over uwen val!’ volkomen toepasselijk geworden op Venetië, de gevallen Mandante (Heerscheres), die welhaast tot een Mendicante (Bedelares) zal vernederd zijn! Toch, gelijk wij zeiden, gewaagt nog alles wat gij ziet van hare vroegere grootheid; ‘want’ (om het woord van een ander Profeet mede hier van toepassing te maken) ‘de steen uit den wand roept, en de balk uit de zoldering andwoordt hem.’ Wij bemerken het reeds, zoodra wij het Sint-Markus-plein (La Piazza) begroeten, gewoonlijk de eerste plaats, die door den reiziger in oogenschouw wordt genomen. Dit verrukkelijk plein,

{==364==} {>>pagina-aanduiding<<}
waarvan reeds Petrarca beweerde, dat zijne wedergade ter waereld niet gevonden wordt, is het middenpunt van het openbare leven te Venetië, de verzamelplaats van alle vreemdelingen, de algemeene wandeling, de koncert-zaal, de beurs, ja, wat niet al? - Verbeeldt u een lankwerpig vierkant, van 680 voeten lengte en 530 voeten breedte, omringd van prachtige zuilengangen, onder wier boogen eens de werkplaatsen van het Bestuur (Procuratie Vecchie) gevestigd waren, maar tegenwoordig een rei van winkels en koffijhuizen zich aanéénschakelt, waarbij u onwillekeurig het Palais Royal van Parijs voor den geest komt. 's Morgens vroeg is het Plein bijna geheel ledig, zoodat de weêrgalm van uwen voetstap gantsche zwermen van duiven doet opvliegen, die hier sedert de tijden der Republiek op Staatskosten onderhouden worden. Langzamerhand beginnen de arkaden van koopers en verkoopers te wemelen; en terwijl de schitterende magazijnen, die alles bevatten wat de weelde onzer eeuw zich droomen kan, hunne schatten om strijd uitstallen, spekuleert de duizendvormige kleinhandelaar niet minder hardnekkig op uwe begeerlijkheid. Oesters en kreeften, druiven en oranjes, heerlijke caramelle, geglaceerde vruchten onder een sneeuw van suiker, vereenigen hunne pogingen om u te doen watertanden. Hier steekt een dartel bloemenmeisjen u haren mazzetto, een prachtvol ruikertjen, in het knoopsgat; ginds stopt een ongeroepen commissionnair u een Opera-billet in de hand; elders wil een belangloos menschenvriend u een ‘laatste pakjen echte Havannahs’ aansmeeren; of een snapziek visscherinnetjen presenteert u een schelpendoosjen voor het toilet van uw oudste dochtertjen, ‘als gij zoo gelukkig zijt er een te bezitten;’ of een miniatuur-gondeltjen van ‘echt ebbenhout met zwaar 
verguldsel’ voor uw kleinen jongen, ‘die ongetwijfeld een engel is als hij op zijn vader lijkt;’ terwijl onder dat alles de deftige opperpriesters van Merkuur zich voortspoeden naar het rendez-vous, dat zij elkaâr onder de schaduwrijke arkaden van het Palazzo Reale, in de nabijheid van de kantoren der geldwisselaars en scheepsmakelaars, gegeven hebben. Na twaalve, als de middagzon de steenen onder de voeten doet gloeien, is het Plein op nieuw als leêggevaagd; maar naauwe-
{==365==} {>>pagina-aanduiding<<}
lijks daalt de avond, of uit de Merceria en bijgelegen straatjens en steegjens stroomt hier alles weêr bijeen, wat na de vermoeienissen van den dag, ‘zich aan de vrije lucht, het frissche koeltjen, den blaauwen starrenhemel, het vlammend gazlicht, de vrolijke muziek der Regiments-banda, en het bonte gewoel der wandelaars te verlustigen wenscht.’ Dan is de Piazza inderdaad wat een opgewonden franschman haar noemde: ‘Le plus beau salon du monde, qui a le ciel pour plafond.’-
Wat intusschen, vooral in de stille morgenure, allereerst uw aandacht tot zich trekt, is de waereldberoemde Basilica di S. Marco, die gij recht voor u ziet, als gij door den atrio del Palazzo Reale het plein van de westzijde optreedt. Die nooit aanschouwde mengeling van Oosterschen en Germaanschen, van Arabischen en Griekschen bouwstijl, verwart en verbaast u zoo zeer, dat het u is, als waart gij op de vleugelen eens drooms plotseling in Konstantinopel voor de Aja Sofia overgebracht. Niet dan noode kunt gij uwe oogen afwenden van die prachtige randlijst, waaruit zich overal bevallige à jour gewerkte torentjens, standbeelden of steenen kantwerk verheffen, om ze straks met bewondering te vestigen op de vijf majestueuse bronzen deuren van het Heiligdom, boven welke vijf boogen verrijzen, die door 128 zuilen van marmer en porphyr gedragen worden en wederom vijf andere boogen op 164 zuilen boven zich hebben, alle met het prachtigste beeldhouw- en mozaïek-werk versierd. Boven den middenboog, die tevens als venster de Kerk belicht, staan, op eene opene gaanderij, de bovenvermelde vier bronzen paarden, (samen 7000 ponden gewicht!) die in 1205 door Marino Zeno uit Konstantinopel werden weggevoerd; en boven op zijn front prijkt, op een azuren veld, de vier voet hooge, vergulde, gevleugelde leeuw van St Markus, met zijne klaauwen rustende op een boek, waarop men leest: Pax tibi Marce Evangelista meus;’ terwijl op de gevelspits van den linkerzijmuur de standbeelden van het Geloof, de Hoop, de Liefde en de Wijsheid, als zooveel Beschermengelen, het biddend oog ten hemel slaan. Eer wij de Kerk-zelve binnentreden, schrijden wij het atrium of den voorhof door dat, even als de façade, ons voorbereidt op de pracht en praal

{==366==} {>>pagina-aanduiding<<}
die ons dáár zal verblinden. Marmer en mozaïek bedekken reeds hier de wanden, de gewelven, zelfs den bodem, waarop gij staat. Die groote, roode vierkante plek onder uwe voeten, duidt de plaats aan, waar op den 23en Juli 1177, door tusschenkomst der Republiek, de verzoening van Keizer Frederik Barbarossa met Paus Alexander III werd gesloten. Men zegt, dat de Monarch, toen hij voor den Kerkvorst nederknielde, de woorden uitsprak: ‘Non tibi sed Petro’ [‘Niet voor u, maar voor Petrus’], en dat de andere daarop oogenblikkelijk hernam: ‘Et mihi et Petro!’ [‘Zoowel voor mij als voor Petrus!’] Drie metalen deuren, met zilver ingelegd en bedekt met Patriarchen- en Heiligenbeelden, Venetiaansche kunstwerken uit de XIIe eeuw, voeren langs verscheidene trappen naar het inwendige der Kerk, die den vorm heeft van een Grieksch kruis, welks hoofdarm door zes zuilen met vergulde kapiteelen in drie schepen verdeeld wordt, alle wederom schitterend van mozaïek, onder anderen Christus tusschen de kandelaren, en Het Laatste Oordeel voorstellende. Eene balustrade met bronzen en marmeren beelden van Apostelen en Heiligen, sluit het Choor met het Hoogaltaar af. Dit laatste, aan welks voet het gebeente van den Evangelist Markus heet te rusten, wordt door een gehemelte van verde antico overschaduwd, gesteund door vier zuilen van Grieksch marmer, die met haut-reliefs uit de Gewijde Geschiedenis bedekt zijn. Op hooge feestdagen prijkt dit altaar met de beroemde pala d'oro, een dekstuk van gouden en zilveren platen, met geëmailleerde tafereelen uit het Oude en Nieuwe Testament en de Geschiedenis der Kerk, door kostelijk snijwerk en lijnen 
van ingezette paarlen, kameën en edelgesteenten van elkander gescheiden. In de kapellen rondom heerscht dezelfde pracht. Rechts van een schoone porphyrzuil, waarop een wijwatervaas rust van vijf voeten diameter, bevindt zich de Doopkapel, die, met bas-reliefs en andere kunstsieraden overladen, in haar midden een groot marmeren bekken met metalen deksel en tegen een harer wanden het grafgesticht van den beroemden Doge Andrea Dandolo bewaart, die hier in 1354 begraven werd. De Kapel Zeno, dus genoemd naar den Kardinaal, die haar stichtte, mocht wel de bronzen kapel genoemd

{==367==} {>>pagina-aanduiding<<}
worden, want zij is geheel uit dat metaal gegoten, even als haar beroemd Mariabeeld, la Madonna della scarpa, dus geheeten omdat zij met gouden pantoffels geschoeid is. Zoo zou men daarentegen de Capella de' Mascoli, waar de Venetiaansche moeders den Hemel om mannelijk kroost kwamen smeken, ‘daar de Republiek mannen behoefde,’ de marmeren kapel bij uitnemendheid kunnen betitelen, want de gantsche muur achter het altaar is met Oostersch jaspis, Grieksch marmer en rood Venetiaansch marmer behangen. Van alle zuilen, die als een steenen woud hare vijfhonderd stammen heinde en verre verheffen, is er geen zoo kostbaar als die in l'Oratorio della Croce, een zeldzaam meesterstuk van zwart en wit porphyr. Kortom, (want het is onmogelijk om van álles te gewagen) indien dit Heiligdom, spijt al zijn kleurenpracht, niet zulk een somber aanzien had, zou men het, naar de eigenaardige uitdrukking van een onzer Collegaas-touristen, eer voor een paleis uit de Duizend-en-een-nacht dan voor een Christelijk Bedehuis aanzien. - Zoodra wij het geheimzinnig schemerduister verlaten en het plein weêr betreden, valt ons terstond aan onze rechterhand de Torre dell'Orologio (Uurwerktoren) in het oog, met zijn ontzachlijke wijzerplaat, met de vier-en-twintig uren, de Maankwartieren en den Dierenriem, en zijne wonderlijke beweeglijke figuren, hier de Drie Koningen die de Madonna voorbij zweven, onder een eerbiedig afnemen van hunne kroonen, ginds de twee Mooren, die met hun loggen hamer op de in hun midden hangende klok den tijd des daags aangeven. Als deze het u vergunt, lezer! volg ons dan op den befaamden Campanile (Klokketoren,) waar 240 jaren over gebouwd werd: eigenlijk twee torens in elkâar, tusschen welke een zes voet breede weg, dien men te paard zou kunnen 
bestijgen, zacht glooiende naar boven kronkelt. Als gij ter helft zijt, werp dan een blik rondom u heen, en dank het der latere Beschaving, dat gij aan gindschen zwarten balk de cheba of gabbia niet meer ziet bungelen, een houten kooi met ijzeren traliën, waar men misdadige priesters in opsloot! Ten tijde der Republiek hingen hier vier klokken: la marangole, die 's morgens luidde om den aanvang van het burgerlijke leven aan te kondigen; la

{==368==} {>>pagina-aanduiding<<}
sestamezzana, die het openen der staatsgebouwen en kanselarijen bekend maakte; la trottera, die de Nobili ter raadsvergadering riep; en de klok del malefizio, die de veroordeelden dagvaardde naar de ‘roode planken.’ In 1678 werd er een groote vijfde klok bijgevoegd, die alleen bij het Hemelvaarts-feest of het huwelijk van den Doge, hare metalen tong over de Lagunen weêrgalmen deed. Het gezicht, dat men daar boven geniet, is onbeschrijfelijk: die Stad, die als een marmeren Najade uit de zee schijnt op te duiken, de donkere daken der huizen, de blaauwe golven met hare ontelbare eilandtjens rondom, het frissche groen der velden van het vaste-land, de witte sneeuwkruinen der Alpen in de verte, dat alles vormt een Geheel, dat in Europa zijne wedergade niet heeft!
Behouden weêr beneden gekomen, drentelen wij de Piazetta op, waar ons, rechts van het St.-Markusplein, het uitzicht geopend wordt op den Molo, die zich langs de zee van de Ponta della Paglia tot den tuin van het Palazzo Reale uitstrekt. Wij stappen tusschen de twee reusachtige granietzuilen door, waarvan de een sedert vijf eeuwen het marmerbeeld draagt van den H. Theodorus, als Venetiës schutspatroon de voorganger van Sint-Markus, met zijn krokodil tot pedestal; en waarvan de andere den gevleugelden leeuw draagt, die in 1797, na een stoorloze rust van drie eeuwen, een gedwongen reistochtjen naar Parijs maakte, waar hij tot 1815 vertoefde. Wij staan eenige oogenblikken stil voor de Zecca, het kolossale Muntgebouw der oude Republiek; wij wandelen onder de 21 Dorische en Ionische arkaden de Libreria Vecchia voorbij, en steken ten slotte, onmachtig ons ongeduld langer te betoomen, schuins over, naar het Paleis van den Doge, dat ons nu letterlijk begint te tantaliseeren. Het is eene eigenaardige opmerking van Valery, dat dit Paleis, het Kapitool der Aristokratie, door zijn bouwtrant, zijn ernstig en streng voorkomen, de oude Venetiaansche Regeering zeer goed symboliseert; dat de Doge, die het ontwierp, Marino Faliero, onthoofd, en de Bouwmeester, die het daarstelde, Philippo Calendario, als verrader gehangen werd! Inderdaad, de naam van eenige zijner Deelen beandwoordt treffend aan den indruk dien het Geheel verwekt: de Reuzentrap, die getuige was van de krooning

{==369==} {>>pagina-aanduiding<<}
der Dogen, doet u denken aan de trappen van een Oosterschen throon; de Brug der zuchten, die de aangeklaagden uit de verhoorzaal naar den kerker voerde, gelijkt op een groote sarkophaag, die boven de zee zweeft! Genoemde trap, die, geheel uit wit marmer gebouwd, terstond in het oog valt, zoodra men den Grieksch-Arabischen binnenhof optreedt, ontleent zijn naam (Scala de' Giganti) aan twee kollossale standbeelden van Mars en Neptunus, waarin de Republiek hier hare twee groote krachten voor het volk schijnt te hebben willen veraanschouwelijken, en voert naar eene open gaanderij (loggia), waar u nog de plaats wordt aangewezen waar men de beschuldigingen kon neder werpen, niet in den leeuwenmuil maar in een sleuf onder den leeuwenkop, die in 1797 met al de andere leeuwen van St. Markus verdwenen is.
Rechts van den Reuzentrap, drie deuren verder, bevindt zich een tweede trap, naar het vergulde plafond de Gouden trap (Scala d'oro) genaamd, en, behalven met velerlei versierselen in stuc en fresco, met twee standbeelden van Herkules en Atlas opgeluisterd, die voor de beide zuilen van den Porticus staan opgericht. Maar om aan Venetiës vervlogene grootheid eerst recht levendig herinnerd te worden, moeten wij de Zalen doorwandelen, wier uiterlijk voorkomen met de jaren weinig of geen verandering heeft ondergaan. Zietdaar allereerst het middenpunt van het Paleis, de Zaal van den grooten Raad (Sala del maggior Consiglio), die, 154 voet lang, 75 voet breed en 45 voet hoog, misschien in geheel Europa hare weêrgâ niet heeft. Hier hangt de grootste schilderij in olieverf, die bekend is, De heerlijkheid der Zaligen in het Paradijs, door Tintoretto, die slechts één voet korter en vijftien voet lager is dan de ontzachelijke Zaal-zelve, maar door den tijd en, nog meer, door de onhandigheid der bijwerkers zóóveel geleden heeft, dat men de groepen ter naauwernood meer onderscheiden kan. Wat intusschen aan deze plaats boven alles belangrijk mag heeten, zijn die andere prachtige Tafereelen, die wanden en zoldergewelf bedekken, waarin het penseel van genoemden Meester, of dat van Paul Veronese, Titiaan, il Bassano, Palma, en wie niet al meer? de groote daden der Republiek heeft verheerlijkt.

{==370==} {>>pagina-aanduiding<<}
Ziet daar den zeeslag tegen Frederik Barbarossa bij Salvora, op het oogenblik dat des Keizers zoon gevangen wordt genomen (1172); ginder, de verovering van Konstantinopel door den halfblinden Doge Enrico Dandolo, die de ijzeren keten vóór het kanaal door midden zeilt en de vijandelijke vloot in brand steekt (1203); elders, den feestelijken intocht van den Doge Andrea Contarini, na zijn zegepraal over de Genueezen bij Chioggia (1378); verder, de inneming van Smyrna door Pietro Mocenigo (1471); de verdediging van Scutari door Antonio Loredano (1474). En merkt het op, hoe Venetië, in zoovele andere zinnebeeldige voorstellingen, (zooals men het te recht heeft uitgedrukt) overal voorkomt als de type van Kracht, Grootheid en Schoonheid; als een machtige Godes, die ketenen verbreekt en de hulde van onderworpene steden ontfangt; als een Heilige, in den Hemel tusschen de Heiligen gethroond; als de Zuster van Rechtvaardigheid en Vrede, in wier midden zij staat; als een Koningin aller Deugden, of als de Uitverkorene, die, op de wolken zwevend, door den Roem wordt gekroond: allegoriën, die hare gewone koude verliezen door den adem der Vaderlandsliefde, waardoor zij bezield worden. Hoog aan de fries van den muur hangen de afbeeldselen der Dogen, in een lange reeks, die nog in twee volgende zalen wordt voortgezet. De rij, die in het geheel 116 Portretten telt, wordt geopend door dat van Antenoreo Obelerio, den negende naar volgorde (804). Slechts een enkel Tweetal ontbreekt: dat van Marino Faliero, hetwelk door een zwart vak vervangen is, waarop te lezen staat: ‘Hic est locus Marini Falethri, decapitati pro criminibus,’ [‘dit is de plaats voor Marino Faliero, die als misdadiger onthalsd is’], en dat van den laatsten Doge Ludovico Manin, die in 1797 afstand deed van den Hertogsthroon. Wij 
bezoeken achtereenvolgends de Bibliotheek, en het Museo Archeologico, tot in het begin der XVIe eeuw de woonplaats van den Doge; de Sala dello scrutinio, waar gewichtige voorstellen in stemming werden gebracht met Logeltjens, die, in een witte vaas geworpen, ‘vóór’, in een groer e ‘tegen’, in een roode ‘uitstel’ beteekenden; de Camera degl scarlatti, dus genoemd omdat hier de Patriciërs, die tot der Maggior

{==371==} {>>pagina-aanduiding<<}
Consiglio behoorden, hunne scharlakenroode togaas bewaarden; de Sala del Consiglio de' Dieci, de Raadzaal der Tienen, wier vrolijk beschilderde wanden zulk een grillige tegenstelling vormen met het Schrikbewind, dat hier zetelde, en onder anderen in een stormachtigen nacht (van 15 op 16 April 1355) het doodvonnis van Marino Faliero uitsprak, wiens hoofd twee dagen later viel! Zoo bereiken we eindelijk de Sala de' Capi, die op een gang uitloopt, waarin zich de geheime deur bevindt, die naar de bovenste en benedenste gedeelten van het Dogenpaleis voert, onder de verschrikkelijke looden daken (piombi) en in de onderaardsche gevangenissen of putten (pozzi). Bij het bezichtigen dezer beruchte mysteriën, waartoe ons echter een andere deur wordt aangewezen, blijkt het intusschen, dat hunne reputatie wel een weinig geüsurpeerd is. Want die piombi zijn geen looden hokken, maar eenvoudige zolderkamertjens, die, gelijk trouwends het dak van het geheele paleis, met zink in plaats van pannen gedekt zijn; en die pozzi, waarvan men fabelde, dat ze onder het water gemetseld waren, zoodat de gondels boven de hoofden der gevangenen voeren, zijn kerkerkotten gelijk alle anderen, d.i. tamelijk salpeterachtig, maar overigens droog en grootendeels gelijkvloers met het binnenhof van het paleis. Amicus Plato, en wat er verder volgt!
Het geduchtste gedenkteeken van Venetiës gestorven glorie is zeker wel dat Arsenaal of Tuighuis, waaruit eenmaal die vloten uitzeilden, die meer dan eens den inval der Turken terugsloegen en geheel Zuidelijk Europa van den ondergang reddên. Dit prachtig gebouw, dat vijf eeuwen heugt, gelijkt met zijne muren, torens en bastions een dreigende vesting, wier hoofdpoort door vier marmeren leeuwen bewaakt wordt. De Wapenzaal is een waar Nationaal Museum, dat, behalven verscheidene kanonnen en houwitsers uit den oorlog tegen de Genuezen, ettelijke Turksche hellebaarden uit den slag van Lepanto, een stapel standaarden en oriflammen uit den krijg van Morea, en velerlei pijlen en zwaarden en degens, ook de volledige wapenrustingen bevat van de generaals Duodo, Morosini en Zeno en den Doge Sebastiano Ziani, waar dan zeer charakteristiek tegenover staat een

{==372==} {>>pagina-aanduiding<<}
uitvoerige verzameling van martelwerktuigen, afkomstig van Francesco Carrara, den Tyran van Padua, en een halfdozijn folterhelmen van een kunstige samenstelling, die het wreedaartig vernuft van den Raad der Tienen allezins waardig is. Tot de belangrijkste voorwerpen van de Modelzaal behoort zeker een navolging in 't klein van den ouden Bucintoro, het welbekende Dogenschip, dat bij feestelijke gelegenheden en vooral bij het jaarlijks op Hemelvaartsdag gevierde huwelijk van den Doge met de Zee, een feesttocht naar het eiland Lido maakte. Dit schip, voor de eigentlijke vaart onbruikbaar, werd ten deele door de roeiende arsenalotti, ten deele door twintig gondels, die het op sleeptouw hadden, in beweging gebracht, en verdiende in allen deele den Bilderdijkschen prachtnaam van ‘gewimpeld waterburchkasteel,’ want het bezat, om iets te noemen, alleen aan fluweel en verguldsel eene waarde van 18,000 Dukaten. De derde of laatste Bucentaur, die gebouwd is geworden, werd in 1797 door het gepeupel geplunderd; de kiel, in een kanonneerboot herschapen, zwalkte tot in 1824 voor een schandaal over de Adriatische Golf: toen werd ze in duigen geslagen, met uitzondering van de mast, die ginds verworpen in een hoek ligt, om een langzamen dood te sterven onder het zakmes der Engelschen, die niet ophouden met hare splinters hunne belangrijke kollektiën van afgebroken teenen van Venus, vingers van Galilei en wat dies meer zij, te verrijken. - De cantieri of scheepswerven, de dokken, de vier groote bassins, waarin de schepen onttakeld werden, de werkplaatsen der zeilenmakers, de kanongieterijen, het bagno marittimo, eens wemelend van duizende arbeiders, zijn nu zoo goed als uitgestorven, ware knekelhuizen van het lang vergane Gemeenebest!
Een eigenaardig genoegen, dat tevens zijn hoogstleerzame zijde heeft, verschaft een gondelvaart, nu eens naar de voornaamste Kerken, waaronder vooral de Zanipolo (S. Giovanni e Paolo), Venetiës Pantheon, de San-Barnaba, de San-Zebastiano, de prachtige Sta. Maria della Salute, en het eenvoudig-verheven Grieksche Heiligdom van St. Georges niet vergeten mogen worden; dan eens naar de voornaamste Paleizen, of de omliggende Eilanden. Byron vergelijkt in zijn Beppo den gondel

{==t.o. 372==} {>>pagina-aanduiding<<}


{==t.o. 373==} {>>pagina-aanduiding<<}


{== afbeelding 
	
C.C.A. Last.


Uitgave van J.W. Swaan te Arnhem.


Steend v P. Blommers te 's Hage.


VENETIE.


(Canal grande.)
==} {>>afbeelding<<}
    


{==373==} {>>pagina-aanduiding<<}
bij een doodkist; maar de geestige vergelijking gaat niet altijd door, want velen dezer vaartuigjens hebben, in plaats van het lankwerpig vierkant met zwart laken bekleede treurkamertjen, een open paviljoen, dat is: een eenvoudig gehemelte van rood of blaauw gestreept linnen, waaronder men, op zachte kussens van dezelfde stoffaadje uitgestrekt, het luchtig koeltjen inademt en een onbelemmerd uitzicht naar alle zijden geniet. Aan den molo bij den Piazetta liggen honderde bootjens van deze soort, waaruit men slechts te kiezen heeft. Gij stapt er in, en laat u allereerst naar de prachtige waterstraat, Venetiës Corso, het Canal Grande, in de wandeling Canalazzo geheeten, tusschen de dubbele rei paleizen voortroeien, waarvan gij de beroemdste bezoekt: het Palazzo Corner della Ca' grande, waar de bekende Koningin van Cyprus, Cattarina Cornaro, het eerste levenslicht heeft gezien; het Palazzo da Mula, een prachtige bouwval met Moorsche façade; het Palazzo Angarani, een Lombardijsch lustslot van klinkklaar marmer; het paleis Pisani, waar Leopold Robert voor twintig jaren zijn atelier had, een sombere kamer, nog bevlekt met het bloed van den rampzaligen Kunstenaar, die hier de handen aan zich-zelven sloeg; het Palazzo Pisani, een Arabiesch tooverkasteel, schitterend van spiegelglas, waar ge u in het hart van Grenada kunt droomen; het Palazzo Correr en dat van Manfieri, beide met elkander wedijverend door hunne uitstekende Kabinetten van schilderijen, meest allen van de eerste meesters. Ook bij de Rialtobrug verlaat gij uw gondel, om, tusschen het bedrijvig gewoel van honderde koopluî, visch- en groentenventers en Venetiaansche lions en vreemde flaneurs, over dien reusachtigen 
boog op en neêr te wandelen, die, 66 voeten breed en 148 voeten lang, rustende op zijn 12000 olmenhouten palen, de twee helften der stad met elkander vereenigt. Uit de zeventig Eilandtjens, die door 450 bruggen aan één zijn gehecht, kiest gij u een zestal uit, dat in geen geval onbezichtigd mag blijven. San-Michele, vroeger de geliefkoosde woonplaats van eenige van Venetiës beroemdste mannen, is tegenwoordig de algemeene begraafplaats, een doodeneiland, waar sprakeloze Kapucijners de lijken uit de dagelijks heen- en weêrvarende Charons-boot

{==374==} {>>pagina-aanduiding<<}
naar het zwijgend kerkhof dragen, dat de zwarte kloostermuren omringt. Vol leven en beweging daarentegen is Murano met zijn sedert vijf eeuwen bloeiende glas- en glasparelfabrieken, waar de beroemde spiegels worden vervaardigd, die in geen Venetiaanschen Salon mogen ontbreken, en de glinsterende kralen, die bij de praalzieke wilden van Azië en Afrika tegen de kostelijkste koopwaren plachten ingeruild te worden. Zijt gij meer Archaeoloog dan Industriëel, dan spoedt gij u naar Torcello, dat reeds vóór de stichting van Venetië bewoond werd en later, bij den inval der Barbaren, vele honderden tot een veilige schuilplaats verstrekte. Daar kunt ge niet alleen den loggen steenen throonzetel van Attila beschouwen, maar ook in den Dom, wien bijna van negen eeuwen heugt en in den aangrenzenden Tempel van San Fosca, die nog honderd jaren ouder is, aan menig grijs gedenkstuk het hart ophalen. Wenscht gij u het stof van Altino (een oud-Romeinsche, door Attila verwoeste stad, uit wier puinhoopen laatstgenoemd Kerkjen is opgebouwd) in de vrije natuur van de voeten te schudden, gij laat u overzetten naar Lido, een lange smalle kuststreek, die Venetië niet alleen tegen de woede der golven beschermt, maar ook haar eenigste wandeloord uitmaakt. Zet er u wat bij neder onder het welige wingertpriëel, of klim de glinsterende duinen op, en begroet van daar de Adriatische Golf met haar dobberende pinken en klepperende stoombooten, en oordeel of de Dichters overdrijven, die niet zwijgen kunnen van Lido, het vlottend Paradijsjen, met zijne lommerige dagen en notte serene! Een weinig meer zuidwaards strekt Malamocco (eigentlijk een verlenging van Lido) zich uit, de vroegere zetel der Dogen, steeds nog een plek vol glorierijke herinneringen uit de dagen van den worstelstrijd tusschen Venetië en Genua, voortdurend 
gewapend met twee forten en voorzien van een rijke haven. Weinige riemslagen voeren u vandaar naar San-Lazzaro, een der belangrijkste eilanden, welks geschiedenis zich in drie tijdperken laat verdeelen. Gedurende het eerste, dat tot 1182 loopt, was het een toevluchtsoord voor hen, die met pestziekte of melaatschheid geslagen uit het Oosten terugkeerden. Langzamerhand werd het verlaten, en nu lag het gedurende ruim vijfhonderd jaren eenzaam en verafschuwd,

{==375==} {>>pagina-aanduiding<<}
alleen door de zwervende zeemeeuw bezocht. In 1717 werden eenige Armenische monniken, die, met vergunning van Venetië, op Morea woonden, door de Turken verjaagd: Venetië nam hen onder hare bescherming en wees hun opperhoofd, den godvruchtigen Mekhitar, het eiland San-Lazzaro ten eeuwigen dage tot een kolonie zijner orderbroeders aan, die nu van jaar tot jaar toenamen, er eerlang een klooster bouwden, een Bibliotheek aanlegden en eene eigene drukkerij oprichtten, waar, in den loop van nu ruim honderd jaren, vele belangrijke werken, meestal in het Armeniesch, de pers verlieten, die tot in het verre Indië verspreid worden. Zoo heeft men het Eiland San-Lazarro dan wel te recht een geestelijk Entrepôt genoemd, een stapelplaats der Wetenschap, ten behoeve van het Oosten! (1)
Bij het vriendelijk licht der maan drijft gij, na uw onvergetelijk watertochtjen, naar de Piazetta terug, en als gij verzadigd zijt van het vrolijk gewoel, dat hier tot middernacht voortduurt, keert gij naar uw Logement weder, meestal een gewezen Paleis uit de dagen van olim, en daar slaat ge, zoo de sluimering uwe oogleden nog niet bezwaart, een of ander handboek op, dat u met het volksleven van het vroegere en latere Venetië nader bekend maakt. Wij doen ook alzoo, en deelen gaarne ten besluite een paar bladzijden mede van wat we daaromtrent in zulk een ‘verloren oogenblik’, dat toch niet geheel verloren was, in onzen Triestschen ‘Guida’ te lezen vinden.
Het volk-zelf splitste zich van vroeg af in twee klassen, Arsenalotti en Gondolieri: de Arsenalotti waren de Arsenaalarbeiders en vormden een bevoorrechte klasse van handwerkers en kunstenaars, soms drie tot vierduizend in getale.

{==376==} {>>pagina-aanduiding<<}
Zij waren de beste Patriotten en werden door de Regeering op hoogen prijs gesteld, die in alle moeilijke omstandigheden tot hen de toevlucht nam. Was de Groote Raad in het Hertogelijk paleis vergaderd, dan werd er eene soort van eerewacht uit Arsenalotti voor de loggetta uitgezet. Zij ook bewaakten den schat der San-Marco, de Bank en de Zecca, het Muntgebouw; dienden als brandmeesters en roeiden den Bucintoro, het groote staatsschip, naar het eiland Lido, bij het jaarlijksche huwelijk van den Doge met de Adriatische Zee. Nevens de Arsenalotti speelden, zoo als nog heden het geval is, de Gondolieri en Barcaroli een groote rol in het Venetiaansche volksleven, zooals te verwachten is in een stad, waar alle maatschappelijk verkeer door bemiddeling van het water moet plaats hebben. Over de Gondolieri van den vroegeren Republikijnschen tijd kan men niet spreken, zonder ook tevens van de beide partijen te gewagen, waarin zij toen verdeeld waren, met name de Nicolotti en Castellani. Die twee partijen (dus genoemd naar de eilandtjens San-Nicolo en Castello, beider middelpunt) zijn de eenigsten, die het Gemeenebest ooit gekend heeft, en stonden ook, daar zij niet van staatkundigen aart waren, meer als mededingsters dan als vijandinnen, hoogstens als vertegenwoordigsters, de eerste der Demokratie, de andere der Aristokratie, tegenover elkander. Op den laatsten dag van het Carnaval hadden er op de Piazzetta luidruchtige volksvermakelijkheden plaats, waarbij dan de Nicolotti en Castellani, ten aanschouwen van den Doge en zijn gevolg, in lichaamsoefeningen met elkander om den prijs dongen. Gewoonlijk begon het feest met het slachten van een os en twaalf zwijnen, een jaarlijksch present van den Patriarch van Aquileja. De varkens moesten met een enkelen zwaardslag onthoofd worden, waartoe aan ieder daartoe verkozen lid der 
beide partijen beurt om beurt de kans gegeven werd, die, zooals te begrijpen is, niet aanstonds gelukte. De os werd het eigendom der partij, die het vorige jaar overwinnaar was gebleven. Herkulische en akrobatische kunststukjens volgden, en een vuurwerk bij klaarlichten dag, even als dat bij de Chinezen in de mode is, besloot de pret. Bij een ander volksfeest speelden de Godonlieri de hoofdrol: na-
{==377==} {>>pagina-aanduiding<<}
melijk bij de Regatta, een wedvaart met gondels en andere lichte roeischuiten. Het geheele Kanaal leverde dan een bezield en schilderachtig schouwtooneel op. Er was een baan vrijgelaten voor de mededingers, maar overigens wemelde de gansche waterstraat heinde en verre van bonte vaartuigen, met toeschouwers overladen. Ook van de vensters en balkons der paleizen, die met kleurige tapijten, met zijde en fluweel en bloemen en planten versierd waren, zagen duizende oogen ter neder, terwijl straks een daverend gejuich en handgeklap de vier overwinnaars begroette, wier prijzen voor de drie eersten in kostbare stoffen, later in geld, voor den vierde in een vet varken bestond, dat spartelend in zijn gondel werd geworpen. De Regatta heeft zich staande gehouden tot op den tegenwoordigen tijd, maar verloor toch reeds veel van hare eigenaardigheid, en heeft bovendien slechts zelden plaats. Meer gelegenheid is er tot het bijwonen van een ander waterfeest op het Kanaal, het zoogenaamde Fresco, een optocht met gondels onder muziek en bij veelkleurig lamp- en fakkellicht, een ware ‘Italiaansche nacht,’ waarvan alle nabootsingen in ons Noordsche klimaat niet dan een allergebrekkigst denkbeeld kunnen geven. De Sagra, oorspronkelijk een dankfeest wegends het ophouden der pest, tegenwoordig een soort van wilde kermis, wordt nog jaarlijks op den derden Zondag in Juli op het eiland Giudecca gevierd, dat bij die gelegenheid door een lange schipbrug met de 
riva verbonden wordt. Weinige dagen later viert men de Festa da Santa Marta, in den beginne een visschersfeest, waarop de Sogliola, het Venetiaansche zeebanket gevangen en zoo krimp wordt gegeten, onder allerlei scherts en vrolijken kout. Eigenaardig komt bij dat alles de naïveteit van het zoetvloeiende Venetiaansche dialekt uit, dat inderdaad als muziek in de ooren klinkt. Zooals men weet, zijn honderde stanzaas van het Verlost Jeruzalem en den Razenden Roeland door de Venetiaansche gondolieri der Republiek in dien liefelijken tongval overgebracht; maar zij worden, helaas! niet meer gezongen. Het is zoo als Valery zegt, de tegenwoordige gondolier is niets meer dan een zeer prozaïsche schipper, wiens eenig gezang in een langgerekt

{==378==} {>>pagina-aanduiding<<}
en eentonig: ‘
{== afbeelding 	==} {>>afbeelding<<}
    
!’ bestaat, dat aan den hoek van elke calle of gracht herhaald wordt, om een botsing met een ander vaartuig, dat misschien in aantocht is, te voorkomen.

Neen, 'k hoor Torquatoos stanzen niet meer klinken; 
Stilzwijgend vaart de zwarte gondel voort. 
Venetië! uw paleizen zijn aan 't zinken; 
Niet overal wordt meer muziek gehoord! 
Die tijd verdween - de Schoonheid is gebleven. 
Macht, Kunst, vergaan: Natuur vervolgt haar loop; 
Haar heugt de krans, u door den roem geweven, 
Uw feestgedruisch, uw duizendvormig leven, 
Gij Balzaal van het Zuid en Lusthof van Euroop! (1) 










{==379==} {>>pagina-aanduiding<<}

IVe. Hoofdstuk.

Van Venetië naar Milaan. - De Milaneesche dom. - De s. Ambrosio. - Een koperen slang. - De s. Lorenzo. - Sta Maria Presso S. Celso. - Sta Maria Delle Grazie. - Het Heilige Avondmaal van Da Vinci. - Het paleis van Brera. - De Ambrosiaansche bibliotheek. - Pallazzo Reale. - Herinnering aan Napoleon. - Afscheidsgedachten. - Italies toekomst.

Op reis, en te Milaan, 19-21 Juni.

Alles heeft een einde, ook een Reis en een Reisverhaal! Nog maar een paar dagen en een paar bladzijden, en alles zal weêr als een droom voorbij zijn gegaan! Gisteren morgen te 6 uur lag de omnibus-gondel stil voor den drempel van ons Hôtel, om ons naar het station van den spoortrein te voeren. Nu hadden we tevens gelegenheid om, beter dan in den nacht van onze aankomst, de Lagunenbrug te bewonderen (de grootste misschien van alle Europesche bruggen), die de Waterstad met het vaste land verbindt. Van Venetiës westelijken uithoek, de Sacca di S. Lucia, strekt zij zich, door 222 boogen gesteund, in een lengte van 2½ Italiaansche mijlen, tot bij de vestingwerken van Marghera uit, waar zij zich aan den Lombardisch-Venetiaanschen spoorweg aansluit. Wij stoomden Verona nog eens weder voorbij, begroetten op geringen afstand

{==380==} {>>pagina-aanduiding<<}
het meir Garda, dat er, bij de labberkoelte, die er woei, vrij oproerig uitzag, ‘fluctibus et fremitu assurgens’, even als in Virgilius' dagen; hielden te Brescia stil, waar we de Alpen in 't gezicht kregen, en kwamen te één uur na den middag te Cocaglia aan. Nu moesten we ons wederom vijf uren hotsens in een benaauwde rammelkast van een diligence getroosten, tot aan het stedeken Treviglio, van waar we, op nieuw op vleugelen van den stoom, in drie kwartier de Hoofdstad van het Lombardijsch-Venetiaansch koninkrijk, en straks onze rustplaats in het Hôtel San-Marco, bereikten.
Drie dagen voor Milaan, is zeker bijster weinig; toch bevlijtigden wij ons om, zooveel mogelijk, door eene goede verdeeling van den tijd, de uren te rekken. Dat ons eerste bezoek den beroemden Dom gold, behoef ik niet te verzekeren, en dat dit prachtig Kerkgevaarte, ook al kent men de St. Pieter, een onuitwischbaren indruk maakt, evenmin. Dr. Wap noemt dien reuzenbouw, ‘een berg van vonkelend wit marmer’, en het is niet te veel gezegd. Honderd tachtig beroemde Architekten hebben er sedert vijf eeuwen aan gebouwd; Napoleon alleen besteedde er een paar millioen aan; de Keizer van Oostenrijk laat er jaarlijks honderd vier en veertig duizend franken aan verwerken; en nog is die ontzachelijke Kathedraal, met haar 5 poorten, haar mastbosch van 52 pilaren en haar 3000 marmerbeelden, die tot het dak en de torenspitsen toe bevolken, niet geheel voltooid. Onder de merkwaardigheden van dit achtste waereldwonder, behooren de geschilderde vensterglazen, die in schoone kompositiën en gloeiende kleuren de gantsche gewijde Geschiedrol van Genesis af tot de Openbaring van Johannes toe, op weêrgâloze wijze illustreeren; de zeventien bas-reliefs aan den muur van het Choor, en de verguld-bronzen Tabernakel van het Hoogaltaar, alle van den beroemden beeldhouwer Francesco Brambilla; de Praalgraven van Frederico Borromeo, Otto den Groote, en den Kardinaal Marino Carracciolo; de zilveren standbeelden van S. Ambrosius en St. Carlo; om niet te spreken van den schitterenden marmervloer daar beneden, vol kleurige arabesken, en dien anderen marmervloer daar boven in de lucht, die niet minder

{==381==} {>>pagina-aanduiding<<}
dan zeshonderd naaldetorens draagt, tusschen welke één boven allen uitsteekt, met het verguld koperen standbeeld der H. Maagd op zijne spits. Maar prachtig boven alle pracht, die hier van alle kanten de oogen verblindt, is de onderaardsche Kapel, waar het gebeente van Carlo Borromeo sedert 1584 rust. Wèl kan men zeggen, dat Beeldhouw-, Snijd- en Zilversmidskunst zich als om strijd hebben uitgeput, om de deugden van dezen roemruchtigen Prelaat te verheerlijken, die, omringd van zilveren bas-reliefs, waarin zijne groote daden zijn afgebeeld, in zijn priesterlijk plechtgewaad, dat van diamanten vonkelt, en den Bisschopsmyter op het hoofd, dat op een gouden kussen rust, als slapend ligt uitgestrekt in een zilveren kist, waarvan het deksel uit doorzichtig rotskristal is geslepen. - Men verhaalde ons als eene bijzonderheid, dat in den Milaanschen Dom de Ambrosiaansche kerkritus steeds in gebruik is, volgends welken de Doop nog bij onderdompeling in plaats van besprenging geschiedt. - Verscheidene andere Kerken zijn, om deze of gene oorzaak, der bezichtiging overwaardig, ook waar men het beeld van den Dom nog steeds voor oogen heeft. Als ik een viertal met name noem, herinner ik allereerst aan de St. Ambrosio, het oudste gewijde monument binnen Milaan, waar bijna vijftien eeuwen (de Kerk dagteekent van 't jaar 387!) alle mogelijke bouwstijlen door elkander hebben geward. Men heeft deze grijze Basiliek, die van een ruimen Voorhof, aan de Pronaos der Grieksche tempels gelijk, voorzien is, terecht een Museum van Antiquiteiten genoemd, want zij wemelt van inschriften, bas-reliefs, busten en andere merkwaardigheden uit de eerste tijden van het Christendom; tot welke misschien ook de koperen slang behoort, die, midden in het schip der kerk, op een kolom van Egyptiesch graniet is opgericht: volgends sommigen niets anders dan de koperen 
slang van Mozes, volgends anderen de Paradijsslang in persoon, die hier, in brons veranderd, den laatsten dag verbeidt, bij wiens aanbraak zij (naar de volkslegende) haar waarschuwend gesijfel zal doen hooren! - Vreemd en stout is de saamstelling der San-Lorenzo, een achthoekige tempel, die van binnen aan vier zijden twee rijen pilaren boven elkander, aan de vier andere

{==382==} {>>pagina-aanduiding<<}
zijden slechts eene rij pilaren, maar van de dubbele hoogte der anderen bezit. In de nabijheid dezer Kerk verheffen zich zestien antieke kolommen, kostbare overblijfselen van den Milaanschen luister, uit de roemrijke tijden van het Romeinsche Keizerrijk, hooger nog dan de pilaren van het Pantheon en waarschijnlijk afkomstig uit de badgebouwen van Maximianus. De Sta-Maria presso S. Celso, die 360 jaren telt, boeit u niet alleen binnen hare wanden, die met heerlijke frescoos van Appiani bedekt is, maar houdt u reeds voor den drempel staande, door de twee liggende sibyllen boven het fronton van het voorportaal en de standbeelden van Adam en Eva, ter weêrszijden van den ingang, twee meesterstukken van Giovanni Galeazzo Visconti, die er de Ouden in op zijde streeft, vooral in de Moeder der Levenden, een bezielde, ideale figuur, vol van leven en ‘Paradisiesch Fühlen’, om met Schiller te spreken. Als ik in de vierde plaats gewag maak van de Sta Maria delle Grazie, is het minder om den wille der Kerk-zelve, die er tamelijk vervallen uitziet, dan ter oorzake van de beroemde fresco-schilderij, Het Heilige Avondmaal van Leonardo da Vinci, in het oude klooster-Refectorium: het waereldberoemde meesterstuk, dat, hoeveel het ook geleden hebbe van de slordigheid der monniken, de onhandigheid der bijwerkers en de barbaarschheid der soldaten, die hier in 1797 hunne paarden stalden, nog steeds de onuitwischbare sporen draagt van zijnen vroegeren luister. Deze voortreffelijke kompositie is uit honderde platen, vooral uit de kopergravure van Morghen, te wel bekend, dan dat wij verschooning zouden behoeven te vragen voor de mededeeling van enkele belangrijke opmerkingen van Göthe betrekkelijk dit diep doordachte onderwerp. Reeds de keuze 
verraadt, volgends dien fijngevoelenden Kunstkenner, den meester. Wat toch gepaster voor een refectorium (een eetzaal der kloosterlingen) dan de voorstelling van een afscheidsmaal, dat alle tijden met heiligen eerbied vervult? Aan de eene zijde der zaal stond de tafel van den Prior, rechts en links die der monniken; en ziet, nu verrees daar aan de vierde zijde een vierde disch, den anderen tafels volkomen gelijk, waaraan Christus met Zijne Jongeren aanzat, even alsof zij tot het gezelschap behoorden!

{==383==} {>>pagina-aanduiding<<}
Maar ook in menig ander opzicht is dit Tafereel van groot effekt. Ongeveer zes voet boven den grond beslaan de dertien figuren, anderhalfmaal levensgroot, een lengte van 28 voet. Slechts twee figuren, aan de beide einden der tafel staande, ziet men geheel; van al de anderen beschouwt men alleen het gelaat en het bovendeel des lichaams, tot groot voordeel der plastische uitwerking. Het gantsche Dischgezelschap is in beweging gebracht door dat ontzettend woord: ‘Een uit ulieden zal Mij verraden!’ De Heer-zelf, die het zoo even uitsprak, neigt het hoofd met neêrgeslagen blik; maar Zijn geheele houding, de beweging Zijner armen, Zijner handen, alles herhaalt met hemelsche onderworpenheid de droevige betuiging, die zelfs door Zijn zwijgen bevestigd wordt: ‘Ja, het is niet anders, daar is er één onder u, die Mij verraden zal.’ De figuren aan beide zijden des Heeren laten zich telkens drie aan drie beschouwen, gelijk zij dan ook klaarblijkelijk door den Schilder telkens zóó gedacht, gegroept en toch in betrekking tot de overige figuren gebracht zijn. Aan Jezus' rechterzijde ziet men terstond Johannes, Judas en Petrus. Petrus, de verstverwijderde, schiet, overeenkomstig zijn driftigen aart, op het hooren van 's Meesters woord, haastig achter Judas om, die, verschrokken opziende, voorwaarts over de tafel buigt, in de vastgesloten rechterhand de beurs houdt, maar met de linkerhand eene onwillekeurige krampachtige beweging maakt, als wilde hij zeggen: ‘Wat beteekent dat? Wat zal hier gebeuren?’ Petrus heeft intusschen met de linkerhand den zich tot hem keerenden Johannes bij den schouder gevat, terwijl hij naar Christus heenwijst en den geliefden Discipel aanspoort, om te vragen wie de verrader is. Hij heeft zijn tafelmes nog in de rechterhand, en stoot met het heft Judas toevallig in de zijde, die daardoor die verschrokken beweging voorover maakt, en het zoutvat 
omwerpt. Deze groep is waarschijnlijk de eerstgedachte en zekerlijk de voortreffelijkste der geheele schilderij. Aan de andere zijde des Heeren vertoont zich de levendigste afschuw van het voorspelde verraad. Jakobus de oudere, deinst van ontzetting terug, breidt de armen uit, en staroogt voor zich heen als zag hij den gruwel reeds plegen. Thomas komt achter zijnen schou-
{==384==} {>>pagina-aanduiding<<}
der te voorschijn, en legt, terwijl hij den Heer nadert, den wijsvinger der rechterhand tegen het voorhoofd. Filippus, de derde dezer groep, is een recht liefelijke gestalte: hij is opgestaan, buigt zich voor den Meester, legt de handen op de borst en spreekt zoo kalm en duidelijk: ‘Heer, ik ben het niet; Gij weet het, Gij kent mijn hart, ik ben 't niet!’ En nu geven zij, die zich het dichtst bij het drietal bevinden, ons nieuwe stof ter beschouwing. Zij fluisteren onder elkander over de ontzettende tijding. Mattheus keert met eene snelle beweging het aangezicht linksch naar zijn beide Medeapostelen, terwijl hij daarentegen de handen haastig naar den Meester uitstrekt, waardoor tevens zijne groep door het eenvoudigste kunstmiddel met de vorige verbonden wordt. Thaddeus vertoont de grootste verbazing, twijfel en argwaan; hij heeft de linkerhand open op tafel gelegd, en is op het punt daar met den rug van zijn rechterhand in toe te slaan met die geste, die men dagelijks ziet maken, bij een of ander plotseling voorval, en die zooveel beteekent als: ‘Heb ik het niet gezegd, heb ik het niet altijd gedacht?’ Simon, ernstig en waardig, zit aan het einde der tafel; hij, de oudste van allen, is niet geschokt, naauwelijks ontroerd, maar zit alleen verrast en nadenkend te peinzen over hetgeen hij gehoord heeft. Als wij nu de oogen wenden naar het tegenovergestelde einde der tafel, ontwaren wij allereerst Bartholomeus, die staande op den rechtervoet, waar de linker omheen is geslagen, met de beide handen op de tafel leunent, luisterend naar hetgeen 
Johannes den Heer zal vragen. Jakobus de jongere, naast en achter Bartholomeus, legt de linkerhand op Petrus' schouder, even als Petrus de zijne op die van Johannes legt; maar Jakobus heeft daarbij een zachte uitdrukking: hij verlangt naar opheldering; Petrus daarentegen gloeit van verontwaardiging en toorn en dreigt reeds met wraak. En gelijk Petrus achter Judas, zoo reikt Jakobus de jongere achter Andreas heen, die, met half opgeheven armen, de vlakke handen uitstrekt, een toonbeeld van ontzetting. Behoef ik na dit alles te verzekeren, dat deze kompositie in natuur en leven, in psychologische waarheid en zielvolle verscheidenheid misschien hare wedergade niet heeft?
Dat neemt intusschen niet weg, dat men in het Museum

{==385==} {>>pagina-aanduiding<<}
van het Paleis van Brera, anders gezegd het Paleis voor Wetenschappen en Schoone Kunsten, een menigte voortreffelijke schilderijen aantreft, waaronder wel geen groote Titiaans uitblinken maar toch menig heerlijke Guido Reni, Guerchino, Tintoretto en Salvator Rosa u opgetogen houden, om niet te spreken van Raphaëls verrukkelijke Madonna, die met de eene hand een sluier opheft, waaronder het Goddelijk Kind ligt te sluimeren, terwijl zij een grooter knaap, waarschijnlijk Johannes, den aanstaanden Dooper, met de andere hand vasthoudt. Ook in de Ambrosiaansche Bibliotheek, die, behalven 140,000 gedrukte boekwerken en 15,000 handschriften, eene keurige Pinakotheek bezit, ontmoet men een paar hoogstbelangrijke werken van Raphaël, de oorspronkelijke kartons, namelijk, van zijn Slag van Konstantijn tegen Maxentius en De Atheensche School, waarvan de laatste misschien de schilderij-zelve, die men zich uit de Loggie van het Vatikaan herinnert, door frischheid en naïveteit overtreft.
Onder de vele paleizen, die Milaan bevat, schoon ze meestal slechts den nederigen naam van case (huizen) dragen, staat het Palazzo Reale vooraan, dat zeker uitwendig weinig vertooning maakt, maar u dan ook te meer verrast met de onbeschrijfelijke pracht, die inwendig heerscht. Alles is hier nog vervuld met de nagedachtenis van Napoleon: hier schittert zijn throonzaal met haar roodfluweelen, van goud doorstikt behangsel; ginds ziet de geduchte Waereldveroveraar van zijn brieschend krijgros met gebiedenden blik op u neder, zoo als David dien opving en wedergaf; elders heeft het penseel van Andrea Appiani de apotheose des Keizers met gloeiende verwen gemaald. Ook het Foro Buonaparte, schoon het tegenwoordig naar de oude, langverdwenen forteres der Viscontis en Sforces tot een Foro di Castello herdoopt is, spreekt nog van den geduchten Korsikaan: want die witmarmeren triomfboog, die daar nu, als een Arco della Pace, de Algemeene Vrede van Europa moet verheerlijken, was oorspronkelijk bestemd om de herinnering levendig te houden aan den weg, dien Napoleon in 1804 over den Simplon baande. Vele andere voortreffelijke wegen, die den toegang tot Milaan in de laatste jaren zeer vergemak-
{==386==} {>>pagina-aanduiding<<}
kelijkt hebben, deden voor den handel van Lombardijes Hoofdstad, die zeer in verval was, een nieuwen bloeitijd aanbreken. Zij draagt dan ook overal de sporen van nijverheid en welvaart, en heeft voor den reiziger, al schijnt zij hem meer het voorkomen van een Fransche dan van een Italiaansche stad te vertoonen, iets zeer aantrekkelijks.
Toch mag zij ons niet langer weêrhouden. De dagen voor de reis naar het Zuiden afgeteld, spoeden ten einde: wij zullen Sardinië, dat voor ons gesloten blijft, met afgewend gelaat voorbij moeten gaan; en bepalen onze terugtocht op morgen. Maar terwijl wij dan nu als op de grenzen van dat Italië staan, dat wij nu bijna ongeveer twee maanden in zijne gantsche lengte hebben doorreisd, wat is natuurlijker dan dat wij nog eens de geschiedenis van dat in zoo menig opzicht rijkgezegend en toch aan den anderen kant uit zoo menig oogpunt diep rampzalig Schiereiland, in de herinnering doorloopen, om eindelijk stil te staan bij de groote vraag: ‘Wat er toch eenmaal van Italië worden zal?’
Italiës toekomst! Voorwaar, het onderwerp is de overpeinzing van den Historievorscher en Wijsgeer overwaardig; en daarom, waar wij gaarne nederig bekennen, dat het in zijn veelomvattenden omvang onze krachten verre te boven gaat, nemen wij met gretigheid kennis van de denkbeelden, die een zeer bevoegd beoordeelaar, Charles Gouraud, naar aanleiding van twee belangrijke werken, Del Rinnovamento civile d'Italia, door wijlen den Abt V. Gioberti, en Le Storie Italiane del 1846 al 1853, door F. Ranalli, daaromtrent in een uitvoerige verhandeling in de Revue des Deux Mondes heeft nedergelegd. Mag ik er mijn lezer den hoofdinhoud van mededeelen? Mij dunkt, ik kan dit hoofdstuk, het laatste mijner Italiaansche reisherinneringen, op geen waardiger wijze besluiten.
Wanneer men (zoo vangt de Schrijver aan) een blik slaat op Italiës tegenwoordigen toestand en zich daarbij herinnert uit welk een jammervol verleden die geboren is, durft men het naauwelijks wagen over de toekomst der Italiaansche Nationaliteit te spreken, bevreesd als men is, dat ieder verstandig man zal andwoorden met de betuiging, die Machiavelli voor driehonderd

{==387==} {>>pagina-aanduiding<<}
jaren aan Vettori aflegde: ‘L'unione degl' Italiani! Voi mi fate ridere!’ [‘De eenheid der Italianen! Gij doet mij lachen!’] En waarlijk, het vonnis, door de geschiedenis geveld, schijnt het bittere woord van Florences Geheimschrijver maar al te zeer te bevestigen. Wie kent de omstandigheden niet, waarin Italië tijdens den laatsten opstand verkeerde? Sedert 1815 was er bijna geen dag omgegaan, waarop niet, door de pogingen der Staatspartijen en de misslagen der Regeeringen, de wedergeboorte der Italiaansche vrijheid en nationaliteit werd voorbereid. Toen de Pausselijke Stoel in 1846 door een man beklommen werd, die in de oogen des volks de godsvrucht van een Heilige aan het genie van een Hervormer scheen te paren, meende men, dat de vervulling van Italiës dierbaarsten wensch nabij was. Nu de vrijzinnige beweging van Pio Nono hare wijding ontfing, deelde zij zich in een oogenblik aan de overige Staten van het Schiereiland mede, en de konstitutie werd overal geregeld. Daar brak, juist toen de geestdrift van dat hervormings-tijdperk haar toppunt had bereikt, plotseling te Parijs een geduchte omwenteling uit, die binnen eene enkele maand naar Duitschland en Oostenrijk oversloeg. Alle banden, die tot hiertoe de twintig volken vereenigden onder den Oostenrijkschen keizersstaf, scheurden van een; Boheme en Hongarije kwamen in opstand; nationale bewegingen braken zegevierend uit te Milaan en Venetië; het Hof van Weenen verliet zijne hoofdstad en vond ter naauwernood eene schuilplaats te Olmutz. De Koning van Sardinië, gebruik makende van eene gelegenheid, waar hij zijn gantsche leven naar had verlangd, riep zijn leger op de been, trok den Tessino over en bereikte, onder de toejuichingen van geheel Europa en bijna zonder slag of stoot, den Mincio. Wie zou niet verwacht hebben, dat Italië, eindelijk onafhankelijk en vrij, als overwinnaar uit dien strijd zou 
wederkeeren? Iedereen, zelfs Oostenrijk, heeft het een oogenblik geloofd. Intusschen weet men wat het einde is geweest: de oude booze Italiaansche hartstochten kwamen weder in 't spel en de schoonste hoop maakte plaats voor de jammerlijkste teleurstelling; eene schrikkelijke reaktie, die op onvergefelijke misslagen volgde, deed de zaken eerlang vervallen tot een veel treuriger staat,

{==388==} {>>pagina-aanduiding<<}
dan waarin zij zich bevonden vóór het losbarsten eener beweging, die aanvankelijk zulk een edel doel beoogde. Verwonderlijk verschijnsel! Hoe mag het toch komen, dat een land, door de natuur zoo blijkbaar bestemd om de zetel van groote Rijken te zijn, dat een Natie, in alle opzichten gezegend met den aanleg om een machtig Volk te worden, in zulk een toestand van verbrokkeling en afhankelijkheid blijft verkeeren? Was dat land niet werkelijk tot tweemalen toe de zetel van de grootste Rijken, waarvan de geschiedenis heugt: het Romeinsche Rijk, dat bijna zeven eeuwen achtereen de geheele waereld overheerschte; en de Roomsch-Katholijke Kerk, die nu nog, na zoovele eeuwen, over de gewetens van een vijfde deel des menschdoms gebied voert? En datzelfde Land, dat tot tweemaal toe het hoofd der waereld was, is onmachtig zich tot één enkelen Staat te vormen! Heeft het misschien zijne ligging tegen? Één blik op de kaart van het Schiereiland volstaat, om te doen zien hoeveel partij er te trekken ware van de onmiddelijke nabijheid der Middellandsche Zee, van het bezit dier onvergelijkelijke Kuststreek, die zich uitstrekt van de Golf van Genua tot aan de Straat van Messina! Is het Volk-zelf dan misdeeld van gaven en vermogens? Één blik op de lijst der geniën, die uit zijn schoot zijn opgestaan, geeft de overtuiging, dat het den aanleg heeft, om uit te munten in alle vakken van menschelijke Kunst en Wetenschap. En dit Land en dat Volk wordt zelfs door den Kalmuk beschaamd, wien het gelukt is, één Land en één Volk uit te maken! De nakomelingen van Dante en Kolumbus zijn niet in staat die nationale éénheid te verwezendlijken, waar, bij alle verschil van godsdienst en taal, de afstammelingen van Tartaren en Hunnen, van zelve toe gekomen zijn. Nog eens, verwonderlijk verschijnsel! Uit welke oorzaken mag het toch geboren worden? Hooren wij wat de meest verlichte en 
scherpzinnigste Italianen-zelven ons daarop andwoorden! De eerste en voornaamste oorzaak van Italiës voortdurenden ongelukkigen toestand, waaruit tevens al de anderen zijn voortgesproten, is, volgends Gioberti, niets anders dan de aangeboren geest van verdeeldheid, die ieder Italiaan met zich ter waereld schijnt te brengen, die hem een onver-
{==389==} {>>pagina-aanduiding<<}
winnelijken afkeer van alle gemeenschappelijk overleg inboezemt, en de troebele bron is van onophoudelijk misverstand. Het is niet sedert gisteren of eergisteren, dat die rampzalige geest van verdeeldheid het Schiereiland ondermijnt en zijne bevolking niet meer in vier Staten maar (wat erger is!) in twintig Partijen verbrokkelt, die elkander een doodelijken haat toedragen. Die geest openbaarde zich reeds op het einde der XIde eeuw in de beruchte faktiën der Guelfen en Ghibellijnen: ja, men zou zijne sporen zelfs veel vroeger kunnen vinden, want er is geen tijdperk van Italiës geschiedenis, na den val van het Romeinsche Rijk, dat ons niet reeds tooneelen van onophoudelijke burgerveeten en inwendige verdeeldheden te aanschouwen geeft! Die geest is in den loop der eeuwen, van geslachte tot geslachte, van vader tot zoon overgegaan, en houdt niet op het tegenwoordig Italië inwendig te verscheuren, terwijl buitenlandsche overheersching en binnenlandsche dwinglandij gelijktijdig onder elkander het grondgebied deelen. In den staat, waarin het Schiereiland thands verkeert, moesten al zijne bewoners, Piëmontesen, Lombarden, Toskaners, Romagnesen, Napolitanen, en hoe ze verder heeten mogen, niets anders beoogen dan eene wenschelijke éénstemmigheid op het punt eener degelijke Vereeniging, zonder nog te twisten over den Regeeringsvorm, waaraan die vereeniging de voorkeur zou moeten geven. De groote vraag, waarmeê de Italianen zich op dit oogenblik hebben bezig te houden, is niet of zij door één of door 
meer Koningen geregeerd zullen worden, of zij één of meer Republieken zullen uitmaken: de groote vraag van den dag is eeniglijk en alleen, of zij al dan niet het slavenjuk der vreemde overheersching zullen afschudden. Waren eenmaal de boeien geslaakt en in het stof vertreden, dan zou er tijd genoeg overschieten om in de lengte en breedte over den besten regeeringsvorm te redekavelen. En juist deze eenvoudige waarheid zien de Italianen in hunne kleingeestige jaloezy en betweterij geheel over het hoofd!
Met welk een gespannen verwachting volgde Europa in 1848 den marsch der Piëmontesen naar den Etsch! Hoe gretig zocht men in elk nieuwsblad of in elken brief naar de tijding, dat al

{==390==} {>>pagina-aanduiding<<}
wat in 't overig Italië een zwaard kon voeren, zich aan dat leger had aangesloten. En wat vond men in die bladen of brieven? Verslagen van Konferentiën, te Milaan, Florence of Rome gehouden, over de vraag in hoeveel Staten het onafhankelijk Italië wel verdeeld zou worden? of men aan het Koningschap of aan het Gemeenebest de voorkeur zou geven? of Turijn voor Milaan, dan wel of Milaan voor Turijn zou moeten wijken? of het Lombardijsch-Venetiaansch Koninkrijk, dat Carlo Alberto met zooveel inspanning aan de vreemde overheersching zocht te ontrukken, den dag na zijne overwinning één enkele Staat zou vormen van den Tessino tot aan de Adriatische Golf, dan wel of het in drie of vier Staten gesplitst zou worden? Ja, men schaamde zich niet, zelfs de kwestie ter tafel te brengen, of Piëmont niet, tot loon van zijn heldenmoed, versnipperd moest worden, en of het niet raadzaam zou zijn, om, ten koste van zijn grondgebied, de oude Republiek van Genua te herstellen? Voorwaar, dat zijn treurige herinneringen, waarbij Gioberti wel te recht mag waarschuwen, dat den Italianen, wanneer zij bij dien geest van verdeeldheid blijven volharden, niets anders overschiet dan met heete tranen het lot van hun Vaderland te beweenen (‘piangere a cald' occhi’), want dan is het immers voor goed gestorven, om nooit weêr uit den dood te verrijzen!
Zou de ontdekking van deze hoofdoorzaak van Italiës jammeren reeds voldoende zijn, om ons hun bestaan te verklaren; toch zijn zij ten deele uit nog vele andere oorzaken af te leiden, waarvan er vooral twee niet voorbij mogen worden gezien. Gioberti en Ranalli verwijten hunne landgenooten ronduit, dat zij de overblijfselen van den ouden roem huns Vaderlands stelselmatig verdelgen; dat zij meer en meer alle nationale eigenaardigheid van zich werpen. Zoo vraagt de eerst genoemde hun, bij voorbeeld, wat er geworden is van hunne oude Geloofskracht, van hunne nationale Letterkunde, wat sedert de zestig laatste jaren het doelwit is hunner Politiek? De onafhankelijkheid van een volk (zegt hij) is vooral gegrond op de oorspronkelijkheid en eigenaardigheid van zijn Volksgeest, en die Volksgeest drukt zich niet alleen uit in de wetten en

{==391==} {>>pagina-aanduiding<<}
instellingen, maar ook in den tegenwoordigen toestand van de algemeene beschaving, met name van de Godsdienst en de Letterkunde. Welnu (gaat hij voort) wat is er van de eerste geworden? Wij verachten de Godsdienst onzer vaderen, in plaats van haar te handhaven en te zuiveren, in plaats van te woekeren met de schatten die zij in zich bevat, en daarbij vergeten wij, dat zij de laatste naglans is van onzen vroegeren luister, het eenigst overschot van onze oude waereldheerschappij. Het volk is geschokt in zijn geloof, en het Katholicisme is veel dieper in Frankrijk en Oostenrijk dan in Italië geworteld, getuige het enkele feit reeds, dat het allerwaarschijnlijkst onmogelijk zou zijn de bescherming van het Hof van Rome aan een uitsluitend Italiaansche legermacht toe te vertrouwen. Is het in Italië met de Letterkunde beter dan met de Godsdienst gesteld? De vraag wordt door Gioberti ontkennend beandwoord. Terwijl de groote naburige Volken (zegt hij) hunne nationale eenheid gronden of bevestigen, door het scheppen of onderhouden van eene eigene Letterkunde, laten wij den dubbelen schat, dien onze vaderen ons hebben nagelaten, met onverschilligheid te loor gaan. Inderdaad: sedert meer dan een halve eeuw is de oorspronkelijkheid der Italiaansche Letterkunde, wier smeulende vonken door Alfieri te vergeefs werden aangeblazen, onder de asch verzonken. Welk groot Gedicht, welk groot Geschiedverhaal, welk groot Wetenschappelijk Werk heeft sedert dien tijd in Italië het licht gezien? Zelfs de tegenwoordige Taal verbastert zóó zeer van dag tot dag, dat niet alleen de nieuwspapieren slechte vertalingen uit het Fransch gelijken, maar zelfs meer degelijke geschriften niet zelden van germanismen wemelen. Verdwijnt de nationale eigenaardigheid op deze wijze uit Italiës Godsdienst en Letterkunde, ook op Staatkundig gebied wordt zij er uitgewischt. De Italianen (zegt Gioberti wederom) lezen bij uitsluiting 
uitheemsche boeken, nemen daaruit uitheemsche denkbeelden over, en kiezen dus in hunne wijze zoowel van doen als van denken, zich blindelings vreemden ten voorbeeld, met dat gevolg, dat het Schiereiland niet enkel aan de wapenen, maar ook aan de denkbeelden der naburen van gene zijde der bergen is overgeleverd geworden. Inder-
{==392==} {>>pagina-aanduiding<<}
daad, wel mag men vragen, wat noodzaak er b.v. voor de Italianen in 1848 bestond, om den gang der schoone en onbekrompene hervormingen, waarmeê Pio Nono sedert twee jaren een aanvang had gemaakt, gewelddadig te stuiten, en zich, in averechtsche nabootsing van Frankrijk, aan den onzekeren uitslag eener maatschappelijke omwenteling te wagen? Naarmate Italië, met verloochening van eigen standpunt en behoeften, als leerling aan de voeten der vreemden is gaan zitten, heeft zij hare banden te vaster toegehaald, want niets is moeielijker dan een volk op te heffen, dat eenmaal zijn veerkracht heeft verloren!
Een derde hoofdoorzaak, eindelijk, van Italiës tegenwoordig verval, is een gebrek, dat door Ranalli wordt aangewezen onder den naam van: de algemeene weekelijkheid. Toen Carlo Alberto, in Maart 1848, aan de spits der Piëmonteesche legermacht den Tessino overtrok, verwachtte Europa, dat al de overige bewoners van het Schiereiland deze zeldzame gelegenheid zouden aangrijpen, om als één éénig man op te staan en zich aan te gorden tot den heiligen strijd. Reeds zagen wij in onze verbeelding de heirscharen aanrukken: 100,000 man uit Napels; 20,000 man uit den Kerkelijken Staat; hetzelfde getal uit Toskane en de Hertogdommen; 50 of 60,000 man uit Lombardije. Als dezen zich aan de Sardiniërs aansloten, zou de Maarschalk Radetsky weldra een leger van 200 tot 250,000 Italianen vóór zich zien, dat hem van alle kanten zou omsingelen, terugdringen binnen zijne verschansingen van Verona en Mantua, en dwingen te kapituleeren. Iedereen weet, dat er niets hoegenaamd dat hier naar zweemde gebeurd is, en dat die algemeene vrijheidsoorlog, waarvan wij droomden, ook niets was dan een droom. Is de moed verdoofd in het hart der Italianen? Wie zou dit in goeden ernst durven beweeren, na het gebeurde te Goïto en Santa-Lucia, na de hardnekkige verdediging van Brescia tegen Generaal Haynau, na die van Rome tegen de Franschen? Neen, ook dit Volk is dapper; maar het mist dien krijgsmansgeest, die elders, vooral in Frankrijk, van elken man een soldaat, en van de vereeniging dier soldaten een Leger maakt. Moest Italiës onafhankelijkheid in een worstelperk bevochten worden, geen Italiaan, die niet smeeken zou om tot

{==393==} {>>pagina-aanduiding<<}
kampioen te worden verkozen; maar komt het er op aan om Legers te vormen, en onder de bevelen van een Opperhoofd te strijden, dan zijn zij even onbruikbaar als onwillig; dan bevestigen zij de waarheid van het woord, door Machiavelli reeds in de zestiende eeuw tot Lorenzo de' Medici gesproken: ‘In het duël of in een schermutseling tusschen weinigen, behalen de Italianen door kracht en behendigheid en sluwheid de palm; maar zoodra zij tot een Leger vereenigd moeten strijden, ontzinkt hun de moed.’
De slotsom van dit alles is gemakkelijk op te maken. Het vraagstuk der wedergeboorte van het Italiaansche Volk komt eenvoudig neder op het voorstel, om, nadat men de ware oorzaken van Italiës rampspoed zal ontdekt hebben, een afdoend middel tot wegneming dier oorzaken te vinden. Na al hetgeen Gioberti en Ranalli in 't midden brachten, is het eerste en gewichtigste deel dier vraag beandwoord. De ware oorzaken van Italiës verval zijn voor niemant meer een raadsel. Zij zijn: die jammerlijke geest van verdeeldheid, die sedert zoo vele eeuwen een slagboom opwerpt tusschen vorsten en onderdanen, volken en volken, priesters en leeken, boeren en poorters, armen en rijken; die niet minder jammerlijke geest van laauwheid, die Godsdienst, Staat- en Letterkunde van alle nationale eigenaardigheid berooft; die verwonderlijke werkeloosheid der groote menigte eindelijk, die de schoonste gelegenheid tot bevrijding en vernieuwing van Italië telkens ongebruikt voorbij laat gaan. Het jaar 1848 heeft bewezen, dat dit de driedubbele vijand is, die Italië ten onder houdt. Dat moet Italië erkennen, en die erkentenis moet Italië dringen, om dien vijand bij uitsluiting te bestrijden, die oneindig gevaarlijker is dan alle uitwendige overheersching of binnenlandsche dwingelandij. Zoo ligt dan het geneesmiddel aangeduid in die twee woorden, die, vóór Gioberti, reeds door Dante, Machiavelli en Alfieri werden uitgesproken, en die uitgesproken moeten worden tot Italië ze eindelijk leert verstaan en behartigen: ‘Mutar costume’, ‘van zeden veranderen!’









{==394==} {>>pagina-aanduiding<<}

Ve Hoofdstuk.

Begin van het einde. - Drie meiren. - Tocht over den St. Gothard. - De Duivelsbrug. - Altorf. - De Luzernersee. - Naar Bazel. - Tehuisreis langs den Rhijn. - Besluit.

Op reis, 20-27 Juni.

Het is beslist: onze terugreis is op heden bepaald! Wij sporen te 2¾ uur binnen drie kwartier van Milaan naar Camerlata, om daar de diligence te beklimmen, die ons in éénen rid naar Bazel zal voeren, waar wij, zonder onvoorziene tegenspoeden, overmorgen vroeg hopen uit te rusten. Wij scheiden dus weldra van Italië, en de Lezer, die ons tot hiertoe gezelschap hield, zou dus recht hebben op zijne beurt van ons te scheiden. Maar gelijk sommige Romanschrijvers, wanneer zij hunne vertelling afgeweven en al hun helden op stal gebracht hebben, nog in een paar laatste bladzijden meêdeelen, hoe het met de figuranten afliep: zoo willen ook wij, aan het einde van ons Reisverhaal, met een enkel slotwoord van onzen terugtocht gewagen, om samen tehuis te komen, gelijk het hun past, die te samen zijn uitgegaan.
Als had het Schiereiland in een vlaag van koketterie het er

{==395==} {>>pagina-aanduiding<<}
op gezet om ons het afscheid dubbel smartelijk te maken, zoo tergt het ons in het voorbijgaan nog met een blik (een eersten en laatsten, helaas!) op de drie verrukkelijke meiren, wier namen reeds op uwe lippen zweven. Onbeschrijfelijk inderdaad is de ligging van het Lago di Como, zoo als het daar aan onze rechterhand in het Paradijsachtig Landschap zijn azuren waterspiegel dertig mijlen ver uitstrekt in een lijst van groene heuvelen, waarachter weêr nieuwe heuvelen zich verheffen, die weldra tot bergen aangroeien, van wier toppen de Adda en meer dan zestig kleiner waterstroomen, niet zelden in ruischende katarakten, ter nederstorten, om het meir hunne schatting te brengen. Zijne bloeiende zoomen zijn rondom bezaaid met dorpen en vlekken en villaas, wier glinsterend witte muren verlokkend heenschemeren door het wisselend groen, hier van donkere cypressen, die boven pijnen en olijven als levendige pyramiden uitsteken, ginds van dichte lauwrierboomen, vergeefs wachtende op de helden, die zij bereid zijn met hun eereloof te kransen, of van schilderachtige oranjeboschjens vol sneeuwwitte bloesems en gouden vruchten, elders weêr van weelderige wijnstokken, opgroeiend tegen de helling der rotsen. De laauwe adem van het Zuiden dartelt over de kabbelende golfjens, en draagt uit de verte het plechtig gelui der avondklok over, die tot het Ave Maria roept.
Ook het Lago Maggiore, dat we straks aan onze linkerzijde laten liggen, is een prachtig waterbekken, het grootste van Italië, dat, het eigenlijke Lombardije van de Sardinische Staten scheidende, met zijn uiterste punt tot in Zwitserland reikt, en niet minder dan vier rivieren, de Torcia, de Maggia, den Tessino en de Tressa, opvangt in zijnen schoot. Hoe gaarne hadden wij, bij het licht der opkomende starren, de Borromeesche Eilanden bezocht! maar de onverbiddelijke tijd jaagt ons voort; voort, langs Lugano, het derde meir, dat men, rechtsaf, ziet blaauwen; voort, tot aan Bellinzona, een klein stadtjen van 2000 inwoners, aan de beide oevers van den Tessino gebouwd, bij wier poort de groote weg begint, die naar en over den St. Gothard voert. Die weg, meestal vier of vijf ellen breed, en op sommige plaatsen met breede stuk-
{==396==} {>>pagina-aanduiding<<}
ken graniet geplaveid, loopt spiraalsgewijze, aanvankelijk zacht-glooiende, naar boven, zoodat wij eerst bij Giornico, een vriendelijk dorp, dat tusschen hooge kastanjeboomen ligt weggescholen, beginnen te bemerken, dat wij altijd klimmen, omringd van een vrije enge vallei, die eerst bij Faido wijder en wijder wordt. Dáár breekt de Tessino met vergramde golven door de ontzachelijke rotsketens heen, die een laatsten slagboom opwerpen tusschen hem en Italië; en, overwinnend te voorschijn tredende uit den afgrond, waarin hij schuimend nederstortte, verdwijnt hij pijlsnel achter ons in den donkeren bergpas. Des te langzamer schijnt ons de tred der hijgende paarden, die, meermalen stapvoets, ons altijd hooger en hooger brengen. Dreigender worden de rotsen en menigvuldiger de kloven, zoodat wij alleen tusschen Daziogrande en Airolo, die geen derdehalf mijl van 
elkander liggen, drie bruggen hebben over te trekken, die boven vervaarlijke diepten hangen. Nog steeds omringt ons de zomer, maar het is reeds de weelderige Italiaansche zomer niet meer, die iets méér uit den bodem weet te lokken dan wat aardappelen en erwten en een handvol graan. Wij trekken het bosch van Piocetta, de Kapel van St. Anne voorbij; en ontwaren dat de bergeenzaamheid gestadig blijft toenemen. Reeds ruischt er geen koren meer langs den weg; toch zijn het nog groene weiden die ons omringen, maar nu wij een vierde brug zijn overgetrokken, zijn ook de frissche grasvelden verdwenen, en vertoont de natuur zich in al haar woeste verhevenheid. Verwonderlijk verschijnsel! binnen weinige uren zijn wij uit het hart van den zomer in dat van den winter overgebracht, en nog met de bloemruikers in den schoot, die men ons te Camerlata voor een paar soldi geplukt had, wasschen wij ons de handen in de sneeuw, die zich te dezer plaatse niet zelden tot eene hoogte van achttien ellen opstapelt en een korst vormt boven den Tessino, die zelfs in de heetste dagen niet versmelt. Diep onder die sneeuwbrug, die onder de voeten des wandelaars beeft, maar een vrij zware last zou kunnen dragen, hoort men het gemurmel van den stroom, die eerst lager weêr zichtbaar wordt. Eentonig klateren de watervallen in onze ooren; snerpend blaast de wind door de Valla

{==397==} {>>pagina-aanduiding<<}
Tremanta: wij bibberen van koude, en wikkelen ons telkens dichter in onze reismantels, terwijl het ons nu voorkomt, dat wij bezig zijn van Siberië of Lapland te droomen, om eensklaps onder een groenen citroenboom van den Posilipo te ontwaken. Toch hebben we alle reden om dankbaar te zijn, dat onze overtocht juist in het beste jaargetij valt; want schoon de weg door den ijver der Ursereners en Ariolers, die het gantsche jaar door met hunne ossensleden de handelstransporten voortzetten, zelden langer dan acht dagen achtereen versperd is, zou toch zelfs een oponthoud van éénen dag, bij zulk een strenge temperatuur, een schrik waard zijn geweest, om niet te spreken van de gevaren, waaraan men hier later in 't jaar is blootgesteld. De eenige voorzorg, die een reiziger dan nemen kan, is dat hij zich blindelings overgeeft aan zijn ‘Führer’, die van der jeugd af aan met de geheimen van den bergpas vertrouwd is; voorts zijn paarden de schellen afneemt, alles verwijdert wat den luchtstroom zou kunnen doen trillen, en onder het diepste stilzwijgen de gevaarlijke punten voorbijsnelt, waar soms een zwakke klank voldoende zou zijn, om een doodelijke lawine naar beneden te lokken. Vroeg in den morgen bereiken wij de kruinvlakte van den St. Gothard, waar een koesterend vuur en een goed ontbijt ons weldra in staat stelt, om met nieuwe levenslust een belangstellenden blik rondom ons heen te slaan. Daar staan wij dan nu, 3100 ellen boven de oppervlakte der zee, op den top van een der drie koningen van de Lepontische of Adular-Alpen, die Italië van Zwitserland scheiden, bij de wieg en bakermat van niet minder dan vier rivieren, de Reuss, den Tessino, den Rhijn en den Rhône. Welk een onderscheid, hier, of daar ginds op de spits van den Vesuvius! Toch is 
het wel dezelfde hand, die beide woestijnen schiep, die in de eene de vormloze lavaklompen, in de andere de majestueuse rotsen opeenhoopte; die hier hare sneeuw als assche strooit en ginder hare asch als sneeuw; die vuurstroomen en waterstroomen gebiedt, dat zij vloeien of verstijven, naar haar welbehagen; die ginds den krater uitholde met zijn dampende zwaveltrechters en onuitblusschelijke vuurkolk, en hier een bedding groef voor die zeven meiren, die met eeuwig ijs

{==398==} {>>pagina-aanduiding<<}
zijn bedekt! Intusschen is het oogenblik genaderd, waarop wij onze tocht moeten voortzetten, en weldra gaat het nu, aan de andere zijde, over de breede Granietstrasse langzaam bergafwaards. Wij trekken den wildschuimenden Reuss over en bereiken Andernacht, de hoofdplaats van de vier dorpen, die de Vallei van Urseren bevat. Hier beginnen de omliggende streken teekenen van leven te vertoonen, want de velden worden groen en de akkers, schoon dan ook al niet bijzonder vruchtbaar, zijn toch weêr bebouwd. Daar wordt het eensklaps donker om ons heen: de reusachtige bergwanden, die zich loodrecht verheffen, naderen elkander tot op een afstand van naauwelijks elf voeten, en laten, hoog boven onze hoofden, ter naauwernood een dunne streep luchts meer zichtbaar. Wij rijden door het Urnerloch, een in 1708 gehouwen rotstunnel van 182 voeten lengte, wiens ontzachlijk gewelf een waardig voorportaal van het paleis des eeuwigen winters daarboven uitmaakt. De koele, schemerende vallei, die zich plotseling voor ons opent, schijnt bijna warm en zonnig in vergelijking van de kille nachtspelonk, die wij verlieten. Maar hoort! wat ruischt en klatert daar in onze nabijheid, met een geweld, als werden de rotsen vaneengescheurd en aan onze voeten neêrgeslingerd in de loeiende diepte? Dat is de Reuss wederom, die zich hier tusschen twee sterke rotsen heenwringt, om als een razende af te springen in een gapenden afgrond, die, naauwelijks nu en dan door een enkelen zonnestraal bezocht, de gantsche engte benevelt door den spattenden stofregen en de dwarrelende neveldampen, die hij, bij den onophoudelijken val der rivier, omhoog jaagt uit zijn kokende waterhel. Een brug zonder leuningen van tien voeten breedte, hangt over dien afgrond heen, van de eene rots naar de andere zwevende als de draad van een spinrag: het is de bekende Duivelsbrug, die 
òf aan haar stoute samenstelling òf aan haar schrikwekkende ligging, misschien wel aan beide, haar pikanten naam te danken heeft. Haar voorgangster hangt schuins onder haar, maar schijnt niet meer gebruikt te worden. En altijd loopt onze weg door den killen bergpas tusschen vormeloze steenmassaas voort, die den hemel aan ons gezicht onttrekken; de watervallen zingen voort-
{==399==} {>>pagina-aanduiding<<}
durend hun eentonig lied, en eerst door het dorpjen Wasen ontfangen wij weêr een welkom teeken, dat er zich behalven ons reisgezelschap, nog levende wezens in deze oorden bevinden. Ei ziet, hoe vriendelijk ligt daar die kleine Kerk op den top eener rots, hier wel terecht ‘een vinger die naar boven wijst’, naar den Barmhartige, Wien de ontzettende Natuur rondom bij uitnemendheid als den Almachtige verheerlijkt. Maar langzamerhand neemt ook die natuur een liefelijker voorkomen aan, vooral nu wij Amsteg naderen, dat, aan den voet van den berg gelegen, voor het eerst weêr onze oogen door een weelderigen plantengroei verkwikt. Geen drie mijlen verder begroeten wij de hoofdplaats van het kanton Uri, het bloeiende Altorf, waar de Sint-Gothard-Strasse eindigt en de herinneringen aan Wilhelm Tell en den Zwitserschen vrijheidsoorlog uit het begin der 14e eeuw een aanvang nemen met gindsche twee standbeelden, ter eere van den beroemden Boogschutter en zijnen zoon ter zelfder plaatse opgericht, waar God den pijl bestuurde, die het onschuldig kind moest sparen, om straks in het hart van den Tyran het bestemde doel te treffen. Een ellendige wagen, die de plaats der ruime diligence vervangen heeft, voert ons naar Fluelen, waar we weldra de stoomboot beklimmen, die ons midden door de Vierwaldstädtersee naar Luzern zal overvoeren. Heerlijk meir! onvergetelijke watertocht! Ik zou het penseel van Dr. van Oosterzee moeten bezitten om mij, gelijk hij deed, aan eene schildering van zulk een natuurtooneel te wagen. ‘Hier geene lachende oevers, met rijzige heuvelen bezaaid, maar rotsen, honderde voeten diep in de golven geworteld, en duizende daarboven verheven. Hier geene liefelijke watervallen, die met klaterend gedruisch afstorten van de toppen der bergen, maar alom een ernstig, verheven, soms dreigend gelaat der natuur. Hier geen vrij uitzicht vóór en rondom u, maar telkens eene insluiting tusschen wallen van graniet, die u, gelijk op zoo menig punt van den kronkelenden levensstroom, onwillekeurig doet vragen, of elke uitgang versperd is, en u eerst spade een veilig spoor doet ontdekken. Het is, alsof hier eene proef moest genomen worden, in hoever de Natuur, zonder eenigen invloed der Kunst, den menschelijken

{==400==} {>>pagina-aanduiding<<}
geest bedwelmen en opvoeren kon (1).’ Zoo is het; en toch, mijn begaafde vriend zal de eerste zijn, om het mij toe te stemmen, het is nog iets meer dan dit, en juist dit ‘iets’ laat zich niet beschrijven. Na een kort oponthoud te Luzern, zijn wij genoodzaakt op nieuw tusschen de wielen te klimmen, om nog eens een gantschen nacht achter elkander door te rijden. Juist bij zons-opgang komen wij de Stad binnen, waar ‘Erasmus' zonlicht onderging,’ zooals het heet op het voetstuk van zijn standbeeld te Rotterdam; het eerwaardige Bazel, dat het eerste het onmisbare zout uit het land der Bourgondiërs tot het volk aan gene zijde van den Rhijn heeft overgebracht, om later (gelijk von Schubart het uitdrukte) bij uitnemendheid een plaats te worden, van waar het zout des geestes, het woord der waarheid en zijne belijdenis, overvloedig uitgevoerd zou worden naar verre landen. Voorwaar, de lofspraak is niet te groot voor eene Stad, uit wier schoot binnen veertig jaren vele duizende bijbels en niet minder dan twee honderd zendelingen over de wijde waereld zijn uitgegaan. Na een dag rustens voor ziel en lichaam, zetten wij den volgenden morgen onze thuisreize voort langs den Rhijn: eerst tot Mannheim, waar we nogmaals vier-en-twintig uren pleisteren; straks tot Maintz, tot Coblentz, tot Keulen, tot - Arnhem eindelijk, waar wij een deel der onzen in welstand wederzien en - voor goed van onzen Lezer afscheid nemen! - En zoo is dan nu alles voorbij! Neen, álles niet: de herinnering blijft, en, zoo wij hopen, ook de vrucht der reize, meerder vertrouwdheid met het boek der 
Natuur, beter begrip van het wezen en den ontwikkelingsgang der Kunst, verrijkte volken- en waereldkennis, wijder en dieper blik in den samenhang van de Geschiedenis der waereld, zal te harer tijd rijpen en voedsel bieden. De Posilipo en het Vatikaan geven hunne lessen niet vergeefs aan wie vatbaar is voor het Schoone, dat de Schepper en Zijn naschepper en beelddrager, gestempeld hebben op hunne werken; de vreemdelingschap verscherpt den blik bij het verhoogde verlangen, om,

{==401==} {>>pagina-aanduiding<<}
ook door de eigenaardige vormen en konventiën heen, het wezendlijke en algemeen menschelijke op te sporen; en wat het laatstgenoemde punt betreft, geeft het woord van een Vaderlandsch Staatsman goede hoop, als hij beweert, dat een reis naar Italië voor den man die opmerkt en nadenkt, den scheidsmuur wegneemt, die er gewoonlijk tusschen de Oude en Nieuwe Geschiedenis is opgetrokken: ‘de keten der gebeurtenissen’ (zegt hij) ‘is niet meer verbroken: alles hecht en verbindt zich aan elkander!’ Zoo moge het zijn, zoo geve het God!

Neen, niet vergeefs, welsprekend Zuiden! 
Wordt uw gewijde grond betreên: 
In duizend vormen en geluiden 
Zweeft God er rond den Pelgrim heen: 
God, uit Zijn wondren op te merken, 
En uit de ‘werken Zijner werken,’ 
Waarin een sprank Zijns geestes leeft: 
God, sprekende uit het lot der volken, 
Waarvan Hij, boven stof en wolken, 
Den laatsten draad in handen heeft! 
 
Heil, die zijn bede mag verwerven, 
Gekoesterd sedert jaar en dag! 
Heil, die, zij 't éénmaal, vóór zijn sterven 
Arkadië begroeten mag! 
Zijn aanzijn mag verdubbeld heeten! 
Hem bloeit, al klemt straks de oude keten, 
In 't hart de oäse der woestijn: 
Wie onder de eeuwge oranjeboomen 
Zich ieder uur terug kan droomen, 
Kan nooit gantsch ongelukkig zijn! (1) 



{==402==} {>>pagina-aanduiding<<}




*) Ik kan niet nalaten hier eene opmerking mede te deelen, door Prof. Heinrich Gelzer in zijne Protestantsche Brieven ter nedergelegd. ‘Tegenwoordig (zegt hij) zijn de Katholieke Bladen in Frankrijk opmerkzaam geworden op de vorderingen en de werkzaamheid van het Protestantisme in sommige streken, bij voorbeeld te Lyon, voornamelijk onder de arme bevolking, en zij wekken op tot het stichten van maatschappijen en vereenigingen in eenen tegengestelden zin. - In den boezem van het Fransche Protestantisme bemerkt men tegenwoordig eene beweging, die, bij verdere uitbreiding, gewichtige gevolgen zou kunnen hebben. Zij knoopt zich voor het uiterlijke voornamelijk vast aan den naam van Professor Scherrer van de Ecole Evangélique in Genève, en betreft in den grond bepaaldelijk de hoogstbelangrijke vraag over de onderlinge verhouding van Openbaring en Schrift (Gods Woord en Bijbel, inwendig en geschreven woord.) Hoe bedenkelijk en van oplossenden aard de gevolgen van dezen strijd aan de ééne zijde ook kunnen zijn, heeft hij voor het minst dit groote voordeel toch, dat hij de moeite, om er zich in te verdiepen, rijkelijk beloont; terwijl daarentegen de gewone twistvragen in den schoot van het Fransche Protestantisme iets zeer onvruchtbaars hebben. Zoodanig is, b.v. het twisten over de vraag: Nationale kerk of Afscheiding? Methodisten of Darbyisten? Enz. Bepaaldelijk moet in de Cevennes een sektengeest de overhand hebben, die gedurige verbrokkeling te weeg brengt; terwijl daarnevens eene koude en verwaterde Landskerk zich alleen nog koestert in 
den glans, die van “het geloof der vaderen” is overgebleven. Wie intusschen het Waadland en Genève kent, heeft den spiegel in handen van het verdere Protestantsche Frankrijk.’

*) Jesaia X:15.

(*) De Abt Gioberti, in zijn furore-makend werk: Del Rinnovamento civile d'Italia, hangt geen zeer vleiend portret op van dien Koning. ‘Daar kan (zegt hij) geene edelmoedige of groote gedachte opkomen in de ziel van dezen Bourbon, die al de ondeugden van zijn geslacht, maar in nog verhoogde mate, in zich vereenigt. In hem is zijn ras hetzelfde overkomen wat zekere soort van schadelijke planten overkomt: als men haar in heeter luchtstreek overbrengt, worden zij nogvenijniger dan in haar oorspronkelijk vaderland.’ - Hoe dit zij, weinige maanden na het schrijven van deze bladzijde in mijn Dagboek, openbaarde zich de steeds toenemende spanning tusschen den Koning en zijne onderdanen, die naar staatkundige vrijheid beginnen te smachten. Men herinnert zich wat de openlijke pers in der tijd heeft medegedeeld aangaande het beruchte vlugschrift: ‘Het Italiaansche vraagstuk’, waarin de Regeering zich heeft pogen te rechtvaardigen. ‘De strekking van dit geschrift’, zoo heette het, ‘was het leveren van het bewijs, dat, als men misnoegd is over de handelwijze van den Koning van Napels, de aanleiding daartoe alleen moet worden gezocht in de omstandigheid, dat hij de onafhankelijkheid van Italië tegen Engeland heeft verdedigd; dat hij gedurende een tijdsverloop van ten minste 25 jaren heeft pal gestaan tegenover de 
Revolutionairen, de Liberalen, de Carbonari, den Prins van Capua, de Maatschappij van de zwavel-exploitatie, de Cholera, Mazzini en Garribaldi, en dat alles om het algemeene Italiaansche volk voor ongelegenheden te vrijwaren. Voorts leest men in dat geschrift, dat Italië geen beter leger heeft dan het Napelsche; dat de Napelsche zeemacht onder de voornaamste vloten der Middellandsche Zee moet worden geteld; dat de finantiën des Lands in beter toestand zijn dan in eenig ander Rijk, en dat de Napelsche Staatslieden in bekwaamheid met de beste Europesche Diplomaten kunnen wedijveren. Het einde van dit betoog is, dat in het revolutiejaar 1848 Napels Italië heeft gered; dat het aan Frankrijk de poorten van Rome heeft geopend en daardoor ook Europa voor verdere rampen heeft gevrijwaard; dat echter Europa die weldaden met ondankbaarheid schijnt te willen vergelden. Van eene liberale zijde wordt toegegeven, dat hetgeen in dat geschrift voorkomt, wel hier en daar eenigen schijn van waarheid heeft, maar dat de Koning van Napels, zoolang hij voortgaat met het onderdrukken zijner onderdanen, nog duizendmaal meer voor Europa kan doen, zonder dat het hem zal gelukken om de nationale beweging tegen te houden, welke in de eerste en voornaamste plaats tegen hem is gericht.’ - De mislukte moordaanslag heeft misschien voor het oogenblik het beweeglijk volk wel eenigzins met den Koning verzoend. In de terechtstelling des moordenaars heeft zich intusschen op nieuw de wreedheid geopenbaard, waartoe dit volk nog altijd in staat is, als zijne hartstochten eenmaal zijn opgewekt. - Wat voorts het einde van de Napelsche verwikkelingen zal zijn, moet de tijd leeren.

*) Zie J.A.M. Mensinga, De vereering van Maria, de Moeder onzes Heeren. Haarlem, Erven F. Bohn, 1846, 1ste stuk. bl. 34-44.

(1) Daar wij nog wel eens meer van Diptikons en Triptikons zullen moeten spreken, moge hier eens voor al de herinnering eene plaats vinden, dat met den eersten naam een Tabernakelschilderij wordt bedoeld, die in twee stukken op elkander toeslaat; terwijl de tweede naam aan zoodanig schilderwerk wordt gegeven, wanneer het in driën wordt toegesloten, een middenstuk met twee deuren, die, even als bij de Diptiken, soms zoowel van buiten als van binnen beschilderd zijn. In de Grieksche Kerk werden ze, in 't klein bewerkt, aanvankelijk alleen tot Huisgodsdienst gebruikt, doch later ook, in 't groot, voor de altaren ingevoerd. De Westersche Kerk nam dit gebruik al spoedig van de Oostersche over. In Griekenland waren ze onderscheiden van die der Westersche Kerk door het vierkante of rondgeboogde van hunnen vorm, die in de Latijnsche Kerk gothiesch als een spitsboog uitliep. Zij werden meestal in hout of ivoir bewerkt. Nog ten huidigen dage voeren de Russische soldaten dergelijke tabernakeltjens, uit metaal vervaardigd, met zich mede in het leger, om er hunne gebeden voor te verrichten. De Italianen noemen zulk een Diptikon of Triptikon, tavoletta, ancona, cona, van 't Gr. εἰϰων, (eikoon) d.i. afbeelding.

(1) Zie Alberdingk Thijms belangrijk Artikel over Lithoglyphie, in den voor een goed deel door mij geschreven eersten jaargang van ‘De Nederlandsche 
Kunstspiegel’ (1845), blz. 132 en volg.

*) Valery, Voyages histor. et littér. en Italie, Bruxelles 1835, p. 364.

*) Naar Vasis opgave. Dr. E.M. Beima in zijne voortreffelijke Natuurkundige Beschrijving van den Aardbol (I, bl. 190) geeft 1620 voeten op. Ik zie geen kans het verschil te vereffenen.

*) Milton, Verloren Paradijs, Eerste Boek (naar mijne vertaling):

Hij overziet, zoo ver 't gezicht eens Engels gaat, 
Een woeste vlakte, een hol, aan alle zijden blakend 
Gelijk een ovenmuil, en vuur en vlammend brakend, 
Maar vlammen zonder licht, wier zichtbre duisternis 
Tooneelen weemlen doet waar alles gruwzaam is, 
Verblijven van ellend, oneindige spelonken 
Van jammer’... 


Bij het schrijven dezer plaats was de Britsche Homerus (die, als men weet, verscheidene jaren in Italië doorbracht) ongetwijfeld onder den indruk zijner Vesuviaansche herinneringen.

*) Zie Alexander von Humboldts ‘Verhandeling over de samenstelling en wijze van werking der Vulkanen,’ in zijne Natuurbeschouwingen, vertaald door Dr. E.M. Beima, Ile deel, bl. 159 en volg.; zoo mede zijn Kosmos, I deel, bl. 230-252 der Nederduitsche Vertaling.

(1) ‘Nubes... oriebatur, cujus similitudinem et formam non alia magis arbor quam pinus expresserit: nam longissimo veluti trunco elata in altum, quibusdam ramis diffundebatur.’ ep. XVI.


Ook bij de uitbarsting van 1822 had de aschzuil zulk een pijnbooms-gestalte, die zich 3000 ellen boven den krater verhief.

(*) The last days of Pompeï, B.V., C. 10.

(*) Pompeia décrite et dessinée, Paris, G.J. Baudry, 1855, Pag. 23.

(*) Geschichte der bildenden Künste, Dusseldorf, 1843, IIe Band, S. 483.

(*) Een en ander in het Museum der Studj te Napels, waar men bovendien een schat van huisraad, toiletzaken en kleinodiën kan aanschouwen, die uit dit zelfde huis zijn opgegraven.

(*) Bulwer, Last days of Pompeï, B. I, C. 1.

*) Posilipo is eene verbastering van het Grieksche Παῦσις τῆς λύπης d.i. verpoozing (of wegneming) der smart.

(*) Zie Napoleon Roussels belangrijk werk: De Katholieke en Protestantsche natiën onderling vergeleken uit het drieledig oogpunt van welvaren, verlichting en zedelijkheid. In het Nederd. uitgegeven door Prof. P. Hofstede de Groot. Groningen, van Bolhuis Hoitsema, 1856, IIe deel bl. 199.

(*) Dr. L.R. Beynen, in zijne belangrijke Geschiedkundige Bijdrage over Gaëta en zijne omgevingen, ten deele bewerkt naar een opstel van den schrijver der Römische Briefe, onder den titel van Erinnerungen aus dem Jahre 1849, geplaatst in den 
Berliner Kalender für 1850

(1) Zie Malerisches Unterhaltungsblatt, IVr Jahrgang, Bern, M. Lehmann, 1833, no. 37.

*) Newmann-Hall, Het Forum en het Vatikaan. Amsterdam, W.H. Kirberger 1855, bladz. 193.

(*) Byrons Manfred, Act. III. sc. IV (naar mijne vertaling).

(*) Bilderdijk, Verhandeling over het Treurspel, bl. 114, 115.

(1) Inferno, canto 1, vs. 109-117, (naar 
mijne vertaling.)

(1) Zie Dr. L.R. Beynens opstel Over Raphaël, waaruit wij ook deze laatste zinsneden ontleenen.

(1) Lord Byron, in zijn Childe Harolds Pelgrimage, Canto IV, Stanza 161 en 162, (naar mijne vertaling.)

(1) Goethe's Poetische u. Prosaische Werke, in zwei Bänden; Stuttgart u. Tüb. J.G. Cotta'scher Verlag, 1846, II Band, S. 538 f.

(1) Wie Fabiola of de Kerk der Katakomben, door den Aartsbisschop van Westminster, Nicolaus Wiseman, heeft gelezen, herkent in deze beschrijving eener begrafenis in de Katakomben de schildering van Ceciliaas bijzetting, aldaar IIe Deel, Hoofdst. 18. - Het 2e, 3e en 4e Hoofdstuk van dat werk bevatten veel wetenswaardige bijzonderheden aangaande die oude Coemeteriën.

(1) Het Klerikale Dagblad L'Univers (zóó aanstekelijk is het slechte voorbeeld!) weidt uit in loftuitingen over den gelukzaligen Giuseppo Labra, die te Rome heilig is verklaard, nadat hij bij zijn leven op de walgelijkste wijze zijne vrijwillige armoede ten toon gedragen, en daardoor in de door hem bezochte kerken ieder uit zijne nabijheid verjaagd had. “Een goed bedelaar” (zoo beweert L'Univers, met een beroep op dezen Sint) “is inderdaad een allernuttigst staatsburger.”

(1) A. Colomb, in de Revue Chrétienne, 1856, No. 4.

(1) Zie Dr. Heinrich Gelzers Protestantsche Brieven, bldz. 300 en volg.

(2) In zijn zoo even in 't licht verschenen werk: Des beaux-arts en Italië au point de vue religieux, Paris, Joel Cherbuliez, pag. 168.

(1) Petrarcha, Sonetto CVI.

(1) Zie, onder anderen, Dr. Karl Hase, Kirchengeschichte, Leipzig 1846, 5e Auflage, S. 304.

(1) Een paar belangrijke werkjens, mij door den rondleidenden Vader met de meestmogelijke welwillendheid verschaft, geven mij de bouwstoffen aan de hand voor eene Verhandeling over de Geschiedenis der Armenische Letterkunde, gevolgd door eene Bloemlezing van Armenische Volksliederen, die ik mij voorstel later in het licht te geven. Bij die gelegenheid hoop ik tevens nog eens op het Eiland San-Lazzaro terug te komen, met die uitvoerigheid die het verdient, maar waartoe mij hier ter plaatse de noodige ruimte ontbrak.

(1) Byron, Childe Harold, C. IV. St. 3.

(1) Dr. J.J. van Oosterzee, Op reis. Bladen uit de portefeuille. Rotterdam. v.d. Meer en Verbruggen, 1854, 2e druk, bladz. 150.

(1) ‘Und wie man sagt, das einer dem ein Gespenst erschienen, nicht wieder froh wird, so konnte man umgekehrt sagen, dass er nie ganz unglücklich werden konnte, der sich immer wieder nach [Italiën] denken kann.’ Göthe, Italiänische Reise, 27 Febr. 1787.


