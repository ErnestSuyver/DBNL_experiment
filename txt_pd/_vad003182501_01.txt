



Vaderlandsche Letteroefeningen 
Jaargang 1825


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1825.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 565: in het origineel is een gedeelte van de tekst slecht leesbaar. In deze digitale editie is ‘[.]’ geplaatst.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1825.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1825.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1825.

[deel 1, pagina 691]
REGISTER

VAN DE

BOEKBESCHOUWING.

A.

Aan den Redacteur der Vaderl. Letteroeff.	268
Aanbeveling verdienende Werkjes voor de Jeugd.	47, 623, 668.
Aangename Tooneeltjes uit den kinderlijken leeftijd. 2 Stukjes. Dev. bij A.J.v.d. Sigtenhorst.	47
Aardrijkskundig Leesboek. Dev. bij A.J.v.d. Sigtenhorst.	86
Acker, (V.H.) Elegia. Gron. apud J. Oomkens.	618
Adolf en Amalia. In II Deelen. Rott. bij Mensing en v. Westreenen.	355
Almanak voor het Schoone en Goede, voor 1826. Amst. bij G.J.A. Beijerinck.	667
Andreae, (H.I.) Ziek- en Sterfbed eener jonge Dochter. Leeuw. bij J.W. Brouwer.	66
Asher, (A.) De afval der Christelijke Kerk in onze dagen. Leyd. bij de Wed. D. du Saar.	2
Atheensche Brieven. IIIde en IVde Deel. Leeuw. bij Steenbergen v. Goor.	595

B.

Balfoort, (D.) De Apollonii Rhodii laudibus Poëticis.	326
Ballenstedt, (J.G.J.) De nieuwe of tegenwoordige Wereld. IIde D. Amst. bij de Wed. G.A. Diederichs en Zoon.	269
Baltz, (T.F.) Ueber die Augentzündung, u.s.w. Utr. bij J. Altheer.	586
Beijer, (J.C.) Beknopte Handleiding tot den Nederlandschen Stijl. Rott. bij Mensing en v. Westreenen.	688
Bemmelen, (J.A. van) Redevoering. Haarl. bij de Wed. A. Loosjes, Pz	547


[deel 1, pagina 692]

Bergman, (J.T.) Elogium Tib. Hemsterhusii, etc. Lugd. Bat. apud S. et J. Luchtmans, etc.	170
- - - Vervolg.	206
- - - Vervolg.	292
- - - Vervolg.	344
- - - Vervolg en slot.	376
Bergsma, (T.P.) De Zoroastre. Traj. ad Rhen. apud O.J.v. Paddenburg.	625
Beschouwing van het beiderzijdsche ongelijk omtrent den Geest der Eeuw. Amst. bij J.C. Sepp en Zoon.	108
Bichat, (X.) Algemeene Ontleedkunde. Isten D. 1ste St. Amst. bij G. Portielje.	286
Bilderdijk, (W.) Geslachtlijst der Nederduitsche Naamwoorden. II Deelen. Amst. bij J.C. Sepp en Zoon.	119
- - Rotsgalmen. IIde D. Leyd. bij L. Herdingh en Zoon.	388
Bloemen, (H.) De Verlichting. Lierzang. Zwolle, bij M. Tijl en Zoon.	477
Borgh, (F.J. ter) Beschrijving van een Reductor. Gron. bij J. Oomkens.	675
Borsius, (J.) Dissertatio Theologica. Lugd. Bat. apud Haak et Soc.	533
Boymans, (J.A.) De Garde d'Honneur, Zutph. bij H.C.A. Thieme.	528
Brand, (C.J.) Dissertatio. Lugd. Bat.	156
- - - van Cabauw, (J.) Dichtstukjes. Amst. bij J.v.d. Hey en Zoon.	390
Brandies, (H.) Woordenboek van alle Grieksche Geneeskundige Benamingen. Rott. bij J. Hendriksen.	11
Breda, (J.G.S. van) Levensschets van A.G. Camper. Gent, bij P.F. de Goesin-Verhaeghe.	457
Brief van Fénélon aan Lodewijk XIV. Brussel, bij Brest v. Kempen.	470
Brodie, (B.C.) Over de Ziekten der Gewrichten. Haarl. bij de Wed. A. Loosjes, Pz.	327
Broedclet, (D.) Opwekking. Purmerende, bij J.P. Bronstring.	283
Broek, (L. van den) Nederlands Watersnood. Rott. bij J. Immerzeel, Jun.	352
Bruggemans, (A.) Victor en Julien. II Deelen. Dordr. bij F. Boekee.	569
Buchner, (W.F.) Geneeskundig Handboek. IIde D. 1ste Afd. 1ste en 2de St. Amst. bij R.J. Berntrop.	67
- - - Vervolg.	111
- - - Vervolg.	157
- - - Vervolg en slot.	201


[deel 1, pagina 693]

Burgerhoudt, (J.J.) Specimen. Lugd. Bat. apud L. Herdingh et Fil.	533

C.

Campan, (Mevr.) Gedenkschriften betrekkelijk Maria-Antoinetta. III Deelen. Amst. bij de Erven H. Gartman.	129
Canning, Redevoering over de Emancipatie van de R. Katholijken in Ierland. Amst. bij M. Westerman	549
Capadose, (A.) Ontijd's Ja en Neen. Amst. bij J.H. den Ouden.	242
- - Omstandig Verhaal, betreffende H. Brasz. Amst. bij J.H. den-Ouden.	582
- - Ernstige Waarschuwing tegen de Koepokinenting. Amst. bij J.H. den Ouden.	546
Cazius, (U.W.T.) Geschiedkundig Verslag betrekkelijk het Kunstcement. Utr. bij J.G.v. Terveen.	25
Ciceronis (M.T.) de re publica libri sex. Harlemi, apud Haeredes F. Bohn.	382
Clarisse, (J.) Leerrede. Leyd. bij de Wed. D. du Saar.	191
Cluwen, Joh. Nep. (A.) Feestviering van het tweejarig bestaan des Antw. Depart. der Maatsch. Tot Nut van 't Algemeen.	477
Collot d'Escury, (H. Baron) Hollands Roem in Kunsten en Wetenschappen. Iste en IIde D. 's Hag. en Amst. bij de Gebr. v. Cleef.	418
Comische Pleidooijen, enz. Amst. bij J.C.v. Kesteren.	532
Coppello, (J.K. van de) Rudimenta der Grieksche Taal. 's Hag. bij de Wed. J. Allart.	46
Coquerel, (A.L.C.) Lettre sur le Systême Hiéroglyphique de Champollion. Amst. chez les Heritiers H. Gartman.	246
Costa, (I. da) Inlichtingen omtrent Prins Maurits van Nassau. Rott. bij J. Pippijn.	52
- - - Ophelderingen aangaande Oldenbarneveld, of IIde St. der Inlichtingen. Rott. bij J. Pippijn.	397
- - - Geestelijke Wapenkreet. Rott. bij J. Pippijn.	446
Conlon, (J. Vitringa) Verhandeling over de Ziekte onder de Varkens. Amst. bij L.v. Es.	236
Cramer, (A.) Waarheid door Gekheid omsluijerd. Amst. bij J.C.v. Kesteren	439
Crome, (F.G.) Probabilia haud probabilia. Leipz. und Leid.	413


[deel 1, pagina 694]

D.

Dankbetuiging (Mijne openlijke) aan A.S. Thelwall. Amst. bij R. Kroeze.	233
Doijer, (A.) Bijdrage ter instandhouding van Godsdienstige Plegtigheden, enz. Zwolle, bij H.A. Doijer.	573
Dorn Seiffen, (G.) Grammatica Latina. II Part. Zutph. apud H.C.A. Thieme.	223
- - - Verkorte Latijnsche Spraakkunst. Zutph. bij H.C.A. Thieme.	572
Duras, (Mevr. de) Ourika. Breda, bij F.B. Hollingerus Pijpers.	134
Dijk, (C.M. van) Verhandeling over de plantaardige en dierlijke Kool. Utr. bij O.J.v. Paddenburg.	415

E.

Engelberts Gerrits, (G.) Leven en Daden van J. van Heemskerk en P. Psz. Hein. Amst. bij Schalekamp, v.d. Grampel en Hanssen.	530
Ernstige Toespraak aan A.S. Thelwall. Amst. bij L.v. Es.	195
Ewald, (J.L.) De Bestemming des Huisselijken Levens. Tweede Druk. Gron. bij W.v. Boekeren.	181
Eyckii immortali Genio. Gandae, typis J.N. Houdin.	618

F.

Fardon, (A.B.) Nagelaten Redevoeringen, enz. II Deelen. Amst. bij G. Portielje.	683
Ferdinand Dulder. Amst. bij ten Brink en de Vries.	571
Feszler, (J.A.) Aristides en Themistocles. II Deelen. Amst. bij C.L. Schleijer.	122
Fischer, (H.L.) Het Bijgeloof ontmaskerd. Zutph. bij H.C.A. Thieme.	220

G.

Gedenkwaardige Trekken uit de Geschiedenis, enz. Haarl. bij de Erven F. Bohn.	484
Geel, (J.) Anecdota Hemsterhusiana caet. Vol. I. Lugd. Bat. apud S. et J. Luchtmans.	437
George III, zijn Hof en zijne Familie. II Deelen. Amst. bij J.C.v. Kesteren.	558
Gerhardt, (F.) Het Evangelie der Jezuiten. 's Hag. bij de Wed. J. Allart.	49


[deel 1, pagina 695]

Geuns, (S.J.M. van) de Infamia legibus Romanorum constituta.	326
Glaser, (J.) Kortbegrip der Romeinsche Geschiedenis in Themata. Zutph. bij H.C.A. Thieme.	620
Gratulatio ad cives Acad. Lugd. Bat. etc. Lugd. Bat. apud L. Herdingh et Fil.	178
Greuve, (F.G. de) Dichtbundel. IIde D. 's Hertogenb. bij J.J. Arkesteyn.	123
- - - - Huisduinens Slagtoffers der Menschenliefde. Dichtstuk. 's Hertogenb. bij J.J. Arkesteyn.	123

H.

Hall, (M.C. van) Feestzang. Amst. bij J.v.d. Hey en Zoon.	177
- - - - Pline le Jeune. Amst. chez. G. Dufour et Comp.	437
Harderwijk, Rz. (J. van) Herinneringen bij den dood van R. Feith. Rott. bij J. Immerzeel, Jun.	477
Hasselt, (A. van) De Zon, enz. Dithyrambe. Rott. bij J. Immerzeel, Jun.	477
Hegner, (U.) Berg-, Dal- en Waterreis. Nijm. bij de Wed. J.C. Vieweg en Zoon.	474
Heinig, (J.G.) Des Menschen Ziel sterft niet. Utr. bij O.J.v. Paddenburg.	669
Henniker, (F.) Aanteekeningen op eene Reis naar Egypte, enz. Dordr. bij Blussé en v. Braam.	244
Herinnering aan onzen Togt naar eenige Noordhollandsche Dorpen. Amst. bij M. Westerman.	352
Heusden, Jz. (C.J. van) Merkwaardige Lotgevallen van twee Misdadigers. II Deelen. Breda, bij F.B. Hollingerus Pijpers.	163
Heyningen, (H. van) De gemoedsgesteldheid van David. Iste D. 's Hag. bij S. de Visser.	1
- - - Bijbeloefening over het Evangelie van Lukas. II Deelen. 's Hag. bij de Wed. J. Allart.	317
Hildebrandt, (C.) Karel van Tellheim en Mina van Barnhelm. III Deelen. Utr. bij J.v. Schoonhoven.	183
- - De Ontdekkingsreis in de Zuidzee van O. van Kotzebue voor de Jeugd bewerkt. II Deeltjes. Koevorden, bij D.H.v.d. Scheer.	529
Hisely, (J.J.) Wandeling in Nieuw-Griekenland. 's Hag. bij de Wed. J. Allart.	383
Hoekstra, (F.) Leerrede. Leeuw. bij G.T.N. Suringar.	199


[deel 1, pagina 696]

Hoet, Jz. (C. ten) Toonen van Verrukking en Weemoed. Nijm. bij de Wed. J.C. Vieweg en Zoon.	40
Hoeven, (C. Pruys van der) Chrestomathia Hippocratica. Hag. Com. apud Vid. J. Allart.	599
- - - - - Vervolg en slot.	649
- - (J. van der) Verhandeling over de Eindoorzaken. Utr. bij J. Altheer.	634
Hoog, (J.) Specimen. Lugd. Bat. apud Haak et Soc.	533
Hoonaard, (W. van den) De beoefening der Aardrijksen Geschiedkunde gemakkelijk gemaakt. Amst. bij Schalekamp, v.d. Grampel en Hanssen.	367
Houtkamp, (A.) Leerrede over Ps. L:23. Amst. bij G. Portielje.	283
Huber, (Therese) Ellen Percy. II Deelen. Amst. bij de Gebr. Diederichs.	265
Huisselijk Feestboek. Gron. bij H. en E. Meijer.	536

I en J.

Jaarboekje door Natuur en Kunst aan Genoegen gewijd. Sneek, bij F. Holtkamp.	219
Jabot, (J.) De Terugkomst van Ulysses. Treurspel. Amst bij A. Mars.	306
Jakobs, (F.) Herinneringen uit het Leven der Predikantsvrouw van Meinau. Leeuw. bij Steenbergen v. Goor.	182
Jennero. Gandae, typis J.N. Houdin.	618
Iets over en voor den Koophandel van Amsterdam. Amst. bij P. den Hengst en Zoon.	85
- aan da Costa. Zwolle, bij J.L. Zeehuisen.	569
Jeune, (J.C.W. le) Twee Rekwesten, enz. 's Hag. bij A.J.v. Weelden.	289
Immerzeel, Jun. (J.) Gedichten. II Deelen. Rott. bij J. Immerzeel, Jun.	94
Johnson, (S.) Rasselas, Prins van Abyssiniën. Rott. bij J. Immerzeel, Jun.	394
Jong, (J. de) De Watersnood. Rott. bij Mensing en v. Westreenen.	352

K.

Kaarten. (Drie) Rott. bij Arbon en Krap.	532
Kampen, (N.G. van) De Aarde, enz. II Deelen. Twee de Druk. Haarl. bij de Erven F. Bohn.	118
- - - - Proeve eener Geschiedenis der Kruistogten. Iste D. Haarl. bij F. Bohn.	257


[deel 1, pagina 697]

Kanter, Ph.Z. (J. de) en J. ab Utr. Dresselhuis, De Provincie Zeeland. Middelb. bij de Gebr. Abrahams.	341
Kesteloot, (J.L.) Lofrede op H. Boerhaave. Leyd. bij D. du Mortier en Zoon.	368
Kinderlijke Gebeden, enz. Rott. bij A. May v. Vollenhoven.	154
Kinker, (J.) Brieven over het Natuurregt aan P. van Hemert. Amst. bij J.v.d. Hey en Zoon.	32
Kluyskens, (J.F.) Matière médicale pratique. Tom. I. Gent, bij A.B. Steven.	543
Klijn, (H.H.) J.H. van der Palm en B. Klijn, Bz., De Nagedachtenis van J.M. Kemper. Amst. bij J.v.d. Hey en Zoon.	259
Kroll, (L.) Gezangen, ten dienste der Scholen. Gron. bij A. Hazelhoff.	622

L.

Lafontaine, (A.) De Stiefkinderen. II Deelen. Amst. bij de Gebr. Diederichs.	438
Leerrede, door V.D.M. Christianus. Amst. bij de Wed. G.A. Diederichs en Zoon.	153
Leidens Akademievreugd. Dordr. bij J. de Vos en Comp.	177
Levensbeschrijving (Korte) van vermaarde Mannen. II Deelen. Rott. bij J. Immerzeel, Jun.	385
Linden, (J. van der) Proeve over den Heidelbergschen Catechismus. Gron. bij W.v. Boekeren.	365
Link, (H.F.) De Voorwereld en de Oudheid, enz. IIde D. Amst. bij de Wed. G.A. Diederichs en Zoon.	269
Loghem, (H. van) Proeve van Liederen. IIde St. Dev. bij J. de Lange.	475
Loman, Jz. (J.) Betoog wegens de Handelmaatschappij. Amst. bij M. Schooneveld en Zoon.	434
Loots, (C.) Menschlievendheid. Dichtstuk. Amst. bij J.v.d. Hey en Zoon.	263
Löwenstamm, (A.L.) Redevoering. Gron. bij C.L. Meijer.	672

M.

Matthiessen, (C.S.) Dissertatio Juridica. Lugd.	682
Maygrier, (J.P.) Handboek voor de praktische en theoretische Ontleedkunde. II Deelen. Amst. bij C.G. Sulpke.	234
Mebius, (T.E.) De Psalmen kortelijk opgehelderd. IIde St., (tweede gedeelte.) Leeuw. bij J.W. Brouwer.	446


[deel 1, pagina 698]

Mebius, (T.E.) Eenige eenvoudige Leerredenen. Sneek, bij F. Holtkamp.	446
Meerten, (A.B. van) geb. Schilperoort, De Lijdensgeschiedenis en de Christelijke Feesten. Amst. bij G.J.A. Beijerinck.	367
- - - - Reis door het Koningrijk der Nederlanden. IIde D. Amst. bij Schalekamp, v.d. Grampel en Hanssen.	565
- - - - Vader Oscar. Breda, bij W.v. Bergen en Comp.	689
Meeuse, (C.) Godsdienstig Handboek voor Zeelieden. IIde St. Middelb. bij de Gebr. Abrahams.	488
Meinsma, (W.J.) Bij de Overstroomingen in Febr. 1825. Assen, bij C.v. Gorcum.	352
Messchert, (W.) De Gouden Bruiloft. Gedicht. I eyd. bij L. Herdingh en Zoon.	661
Moens (P.) en W.H. Warnsinck, Bz. 's Menschen Begin, Midden en Einde, Amst. bij ten Brink en de Vries.	47
Molema, (E.) Gedichten voor Kinderen. Gron. bij W. Zuidema.	690
Molhuysen, (P.C.) Leerrede over Hosea XIV:10a. Dev. bij A.J.v.d. Sigtenhorst.	196
Moniteur (De) der Vaderlandsche Letterkunde. No. I. Amst. bij de Gebr. Diederichs.	139
Moock, (S.J.M. van) Nouveau Dictionnaire Franc.-Holl. et Holl.-Franc. etc. Ie. Partie. Zutph. chez H.C.A. Thieme.	302
More, (H.) Over het hedendaagsch Stelsel van Vrouwelijke Opvoeding. II Deelen. Haarl. bij de Wed. A. Loosjes, Pz.	90

N.

Naberigt.	316
Nanning, (F.P. Gisius) Mengeldichtjes. Delft, bij P. de Groot.	605
Nassau, (H.J.) Oude Aardrijkskunde. Tweede Druk. Gron. bij J. Römelingh.	88
Nederlandsche (De) Watersnood. Dichtstuk. Amst. bij G.J.A. Beijerinck.	264
Nierstrasz, Jr. (J.L.) Aan I. da Costa. Rott. bij J. Immerzeel, Jun.	619
Nieuwenhuis, (G.) Algemeen Woordenboek van Kunsten en Wetenschappen. IIIde en IVde D. F-M. Zutph. bij H.C.A. Thieme.	336
Nijhoff, (J.L.) Herinnering onzer Belijdenis. Arnh. bij P. Nijhoff.	630


[deel 1, pagina 699]

O.

Oberthür, (F.) Ernstig-vrolijke Beschouwingen. Fran. bij G. IJpma.	671
O'Keeffe, (Miss) Tafereelen uit de tijden der Aartsvaders. IIde D. Fran. bij G. IJpma.	631
Onderdewijngaart Canzius (J.H.) en V. Loosjes, Redevoering en Dichtstuk. Haarl. bij V. Loosjes.	684
Oosterwijk Bruin, (J. van) Luimige Dichtstukjes. Amst. bij M. Westerman.	390
Oudemans, (A.C.) Het Leven en de Lotgevallen van Hugo de Groot. Amst. bij G. Portielje.	386
Oudshoff, (W.) Muzikale Mengelstukken. Iste St. Rott. bij Mensing en v. Westreenen.	621
- - De Muzikale Vriend der Jeugd. Iste en IIde St. Rott. bij Mensing en v. Westreenen.	622
Over den Oorlog tusschen Frankrijk en Spanje. Amst. bij C. Schaares.	81
Overduin, (J.) Theoretische Verklaringen der Bereidingen in de Pharm. Belg. Dordr. bij Blussé en v. Braam.	637

P.

Palm, (J.H. van der) Verhandelingen, enz. IIIde D. Amst. bij J.v.d. Hey en Zoon.	74
- - - - - Leerrede. Leyd. bij D. du Mortier en Zoon.	191
- - - - - Tweede tiental Leerredenen. Leyd. bij D. du Mortier en Zoon.	225
- - - - - Bijbel voor de Jeugd. XIVde St. Leyd. bij D. du Mortier en Zoon.	485
Paspoort, (Z.) Beschrijving van Zeeland. Middelb. bij S.v. Benthem.	340
Peerlkamp, (P. Hofman) Expositio Quaestionis. Brux. etc.	657
Philopaedion. Tijdschrift voor de Jeugd. Jaargang 1823. Amst. bij A. Vink.	184
Plaats, (J. van der) Gezondheidslessen voor Zwangeren, enz. Amst. bij C.G. Sulpke.	415
Plutarchus, over het verwijl der Goddelijke Straffe, door C. Groen. Dordr. bij J. de Vos en Comp.	89
Pölitz, (K.H.L.) Wijsgeerige en Staatkundige Geschiedenis der Wereld. VI Deelen. Amst. bij G. Portielje.	458
Ponse, (H.) Handleiding voor de Landbouwers. 's Hag. bij A. Kloots en Comp.	455
Prael-treyn, enz. van het 50 jarig Jubilé van den H. Rumoldus. Mechelen, bij v. Velsen-v.d. Elst.	632


[deel 1, pagina 700]

Proeve eener omschrijvende Verklaring van Mattheus. Amst. bij Schalekamp, v.d. Grampel en Hanssen.	629
Pijl, (H.G.) Het Vrouwelijk Gevoel, in twee Zangen. Medembl. bij L.C. Vermande.	526

R.

Reddingius, (G.B.) Maria, de Moeder van onzen Heere. Gron. bij W. Zuidema.	110
- - - Ontwerpen van Leerredenen. II Deelen. Derde Druk. Gron. bij W. Zuidema.	191
Reis naar Mark en Bergsland. Gron. bij W. Wouters.	433
Reynders, (P.A.) M.T. Ciceronis Cato Major et Laelius. Gron. apud R.J. Schierbeek.	681
- - - Platonis Symposium. Gron. apud J. Römelingh.	681
Rietberg, (L.) Dichtbloemen. Rott. bij J. Immerzeel, Jun.	605
Roemer, (J.) Het vijfde Halve-eeuw-feest van Leydens Ontzet. Leyd. bij C.C.v.d. Hoek.	260
Roode, (J.H. de) Leerrede. Amst. bij A.B. Saakes.	283
Roordae (T.) Commentarii in aliquot Jeremiae loca. Gron. apud W.v. Boekeren.	533
Rovers, (J.A.C.) Commentatio de Herodot. etc.	326
Roy, (J.J. le) Een woord voor onzen tijd. Dordr. bij Blussé en v. Braam.	63
- - - - Is dan de Christelijke Opwekking, enz. Sommelsdijk, bij G. Jongejan.	323
- - - - De regte en gezonde zin der Critische Wijsbegeerte. Utr. bij J.v. Schoonhoven.	627
Royaards, (H.J.) Leerrede over 2 Cor. V:1. Utr. bij J.v. Schoonhoven.	281
Ruppe, (C.S.) Twaalf Stukjes uit H. van Alphen's Kindergedichtjes op muzijk gebragt.	621

S.

Salomon, (G.) Het Huisselijk Leven. Amst. bij de Gebr. v. Arum.	540
Sander, (J.C.A.) Over den invloed der Geloofsformulieren. Koog aan de Zaan, bij A.J. May.	441
- - - - Geschiedkundige Beschouwing der Monnikenorden en Kloosters. II Deelen. Haarl. bij de Erven F. Bohn.	556


[deel 1, pagina 701]

Schaffer, (Von) Brazilië. In II Deelen. Amst. bij C.L. Schleijer.	675
Schaïck, (J. van) Tweetal Bijbeloefeningen. Rott. bij Mensing en v. Westreenen.	280
Scott, (W.) Waverley, of zestig jaar geleden. II Deelen. Amst. bij G.J. A, Beijerinck.	131
- - De zwarte Dwerg. Gron. bij W. Wouters.	614
- - De oude Pelgrim. II Deelen. Rott. bij J. Hendriksen.	616
- - Quentin Durward. II Deelen. Amst. bij Visser en Comp.	617
Ségur, (De) Geschiedenis van Napoleon en het groote Leger. Iste en IIde D. Rott. bij J. Immerzeel, Jun.	641
Senden, (G.H. van) Zur Vermählung des Prinzen der Niederlande, u.s.w. Gron. bey W. Zuidema.	351
Siegenbeek, (M.) Memoria J.M. Kemperi. Lugd. Bat. apud S. et J. Luchtmans.	80
- - Redevoering en Gebed. Leyd. bij L. Herdingh en Zoon.	196
- (D. Tieboel) Responsio ad quaestionem literariam etc. Lugd. Bat. apud S. et J. Luchtmans.	560
Smits, Jz., (J.) Verhandeling over den alouden Staat van Zuid-Holland. Dordr. bij Blussé en v. Braam.	508
Southey, Rodrigo de Goth. Iste D. 's Hag, bij de Wed. J. Allart.	429
Stolberg, (Van) Over de Liefde. Leyd. bij J.W.v. Leeuwen.	65
Stuart, (M.) Vaderlandsche Historie. IIIde D. Amst. bij E. Maaskamp.	500
Studenten-Almanak. Jubeljaar. Leyd. bij L. Herdingh en Zoon.	476
Sulzer's Gesprekken over de Schoonheden der Natuur. Derde Druk. 's Hag. bij A. Kloots en Comp.	213
Suringar, (G.C.B.) Dissertatio Medica. Lugd. Bat. apud H.W. Hazenberg, Jun.	674
Swart, (N.) Verhalen, Schetsen en Gesprekken. Leeuw. bij G.T.N. Suringar.	217
Swaving, (J.G.) Galerij van Roomsche Beelden. Dordr. bij Blussé en v. Braam.	104

T.

Tafereelen der Broosheid van het Menschelijk Verstand. Amst. bij J.C.v. Kesteren.	136
- van Dweeperij en Bijgeloof in Spanje. Amst. bij C.L. Schleijer	469


[deel 1, pagina 702]

Taylor, (Mrs.) Geschenk eener Vrouw aan eene jonge Dienstmaagd. Leeuw. bij G.T.N. Suringar.	267
Teutem, (H.N. van) De origine et progressione apud Antiquos Allegoricae fabularum interpretationis.	326
Thelwall, (A.S.) Keert u tot Hem, die slaat. Amst. bij P. den Hengst en Zoon.	137
Thomassen à Thuessink, (E.J.) Nader Onderzoek omtrent de Gele Koorts. Amst. bij Pieper en Ipenbuur.	589
Titsingh, (I.) Bijzonderheden over Japan. Iste D. 's Hag. bij de Wed. J. Allart.	373
Toorn, (A.v.d. ) Handleiding over het Acidum aceticum. 's Hag. bij W.K. Mandemaker.	545
Trojes Ondergang. Gron. bij W.v. Boekeren.	428
Tijdschrift voor Geneeskundige Wetenschappen, enz. 1sten D. 1ste St. Amst. bij A. Vink.	453
Tzschirner, (H.G. Het Stelsel der Terugwerking, enz. Dev. bij A.J.v.d. Sigtenhorst.	319

U.

Uilkens, (J.A.) Almanak voor 1825. Gron. bij J. Oomkens.	46
Uren, toegewijd aan de hoogste belangen des Levens. Leeuw. bij G.T.N. Suringar.	537

V.

Verhalen. (Nederlandsche) Breda, bij F.B. Sterk.	482
Verhandelingen (Natuurkundige) van de Hollandsche Maatschappij der Wetenschappen te Haarlem. XIde D. Haarl. bij de Wed. A. Loosjes, Pz.	11
- van dito. (Wijsgeerige) Isten D. 2de St.	250
- (Nieuwe) van het Genootschap tot verdediging van den Christelijken Godsdienst, voor 1822. 's Hag. bij de Erven Thierry en Mensing en Zoon.	357
- (Register en Bladwijzer op de) over 1787-1810.	357
- (Nieuwe) van het Genootschap ter bevordering der Heelkunde. IIIden D. 3de St. Amst. bij R.J. Berntrop.	497
Verwey, (B.) De Weg door dit Leven. Amst. bij G. Portielje.	109
- - Uren voor de Eeuwigheid geleefd. Haarl. bij de Erven F. Bohn.	539


[deel 1, pagina 703]

Visscher, (L.G.) De Overstrooming. Lierzang. Brussel, bij Brest v. Kempen.	181
Vlissingen, (P. van) Proeven van eene Javaansche Drukkerij. Haarl. bij J. Enschedé en Zonen.	660
Voltaire, De Brieven van Memmius aan Cicero. Amst. bij J.J. Abbink.	427
Vreede, (P.) Proeve over de Vrijheid des Zeehandels. Iste en IIde St. 's Hag. bij de Wed. J. Allart.	12
Vries, (A. de) Aanspraken, enz. Rott. bij J.v. Baalen.	7
Vruchten en Resultaten van een zestigjarig Leven. Amst. bij J.v.d. Hey en Zoon.	214
Vynckt, (L.J.J. van der) Nederlandsche Beroerten onder Filips II. IIde D. Amst. bij J.C. Sepp en Zoon.	590

W.

Wagener, (G.L.F.) Overzigt der Geschiedenis van Spanje. Gron. bij W.v. Boekeren.	81
Warnsinck, Bz. (W.H.) Tafereel van een gelukkig Burger-gezin. Dichtstuk. Amst. bij C. de Vries, enz.	526
Watervloed van 4 en 5 Febr. 1825. Leeuw. bij G.T.N. Suringar.	352
Weiland, (P.) Kunstwoordenboek. 's Hag. bij bij de Wed. J. Allart.	686
Wenken, enz. over den Omgang met het Vrouwelijk Geslacht. Gron. bij W.v. Boekeren.	155
Werner, (C.F.) De Vormkracht der Aarde. Dordr. bij Blussé en v. Braam.	269
Westerhoff, (R.) Commentatio. Gron. apud J. Oomkens.	514
Westerman, (M.) Marco Bozzaris. Tooneelspel. Amst. bij M. Westerman en C.v. Hulst.	306
Wieling, (S.E.) Opwekking. Zaand. bij J. Groot en Comp.	199
Wigand, (J.H.) De Geboorte van den Mensch. IIde D. Amst. bij R.J. Berntrop.	499
Wilmsen, (E.P.) Belangrijke Tafereelen. Amst. bij G. Portielje.	313
Wilson Philip, (A.P.) Over de zwakke Spijsvertering. Gorinch. bij J. Noorduyn.	10
Wiselius, (S. Iz.) Nog een Blik op de Sadduceën van I. da Costa. Amst. bij J.v.d. Hey en Zoon.	493
Wispelwey, (A.) Rouwklagt aan Overijssel. Gron. dij J. Oomkens.	352


[deel 1, pagina 704]

Y.

Young, (E.) Nachtgedachten. IXde of laatste Zang. Rott. bij J. Immerzeel, Jun.	516
Ypey (A.) en I.J. Dermout, Geschiedenis der Nederlandsche Hervormde Kerk. IIIde D. Breda, bij F.B. Hollingerus Pijpers.	141

Z.

Zimmerman, (J. Decker) Kinderen der Vergetelheid. Iste D. Amst. bij G.J.A. Beijerinck.	480
Zschokke, (H.) Geschiedkundig Tafereel van den tegenwoordigen toestand des Christendoms. Fran. bij G. IJpma.	97
- - Vervolg en slot.	185
Zutphen, (A. van) Vaderlandsche Spreekwoorden. Gorinch. bij J. Noorduyn.	224


[deel 2, pagina I]
MENGELWERK,

VOOR

1825.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1825.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1825.

[deel 2, pagina V]
INHOUD

VAN HET

MENGELWERK.

Over het aangename en nuttige van de kennis onzer Aarde en derzelver Bewoners. Door den Eerw. w.r. van ijsselstein, Predikant te Cillershoek.	1
Waarneming eener belangrijke Hoofdwond met fractuur in het Bekkeneel en beleediging der Hersenvliezen, vergezeld van gedeeltelijk verlies der Hersenzelfstandigheid, bij een' Brigadier van het Regement Huzaren, No. 8, te Gent. Door w.c. van leersum, Officier van Gezondheid der derde Klasse bij hetzelfde Regement.	9
Korte Schets van het Leven en de Schriften van rhigas, een der voornaamste Bewerkers der Omwenteling, ten doel hebbende de Onafhankelijkheid van Griekenland. Door c. nicolo-poulo.	13
Bibliotheca Meermannia.	20
Viertal Brieven aan eenen Vriend, over de Tentoonstelling der Kunstwerken van nog levende Nederlandsche Meesters, te Amsterdam, van den jare 1824. Eerste Brief.	28
Bijzonderheden uit het eigenhandig Verhaal van jan francken, laatsten Dienaar van 's Lands Advocaat, johan van oldenbarnevelt, wegens hetgeen dezen zijnen Heer bejegende, bij en gedurende deszelfs gevangenis en teregtstelling, en wegens hetgeen hem, francken, zelven wedervoer, tot in den avond van den dag van zijns Heers onthalzing. Door den Eerw. a. stolker, te Rotterdam.	36
Iets, over het Dansen.	49
Ipsara. } Dichtstukjes.	49
Wijsheid en Geleerdheid. } Dichtstukjes.	50
De troostelooze Weduwenaar. } Puntdichten.	52
Bij het berigt van den dood eens Gierigaards. } Puntdichten.	52
Menschlievendheid eene hoofddeugd onzer Vaderen, welke nog heden ons Volkskarakter gunstig kenmerkt. Door j. pol, Leeraar der Doopsgezinde Gemeente te Hoorn.	53
Één ding is noodig. Proeve van den Geest des Tijds.	64
Iets, over het wedervaren van jacobus trigland,	


[deel 2, pagina VI]

bij de Staatsvergadering van Holland, op den 8sten Maart des jaars 1650, tot beantwoording van Mr. da costa's jongst geschrijf daarover, enz. Door adr. stolker.	72
Viertal Brieven aan eenen Vriend, over de Tentoonstelling der Kunstwerken van nog levende Nederlandsche Meesters, te Amsterdam, van den jare 1824. (Tweede Brief.)	82
De Spectator. No. XI.	86
Bij de Echtverbindtenis mijner Dochter met Mr. h.j. engelkens, op den 10 Junij 1824. Door Mr. h.a. spandaw. Dichtstuk.	93
Landbeschrijving. Door h. bloemen. Dichtstuk.	96
Kerkernacht en morgen. Door w.h. warnsinck, bz. Dichtstuk.	101
Eenige Aanteekeningen, over het Kabinet van Vergelijkende Ontleedkunde, te Parijs. Door j. van der hoeven, te Rotterdam.	107
Levenschets van marcus bozzaris.	116
Eenige minbekende, treffende Bijzonderheden, rakende den Dood van maria antoinetta, Koningin van Frankrijk.	131
De oude Kast. Eene Vertelling.	135
Aan het Groot Noord-Hollandsch Kanaal, te Alkmaar, den 18 December 1824. Door g.j. Gersen. Dichtstukje.	144
Het Broederfeest op Leydens Jubel. Door Mr. a. boxman. Dichtstukje.	149
Aan mijne Stadgenooten, bij de Ramp van Noordholland.	151
Aan onze Vaderlandsche Tooneel- en Muzijkgezelschappen, bij den jongsten Watersnood.	152
Bij het lezen van eene, voor het Vaderlandsch gevoel aanstootelijke, plaats in een Fransch Dagblad.	152
Het Leven van franciscus petrarca beschouwd in betrekking tot het geheim van zijn hart. Redevoering. Door den Eerw. j. ter borg, Leeraar der vereenigde Doopsgezinde Gemeente te Amsterdam.	Bl. 153
Eenige Aanteekeningen, over het Kabinet van Vergelijkende Ontleedkunde, te Parijs. (Vervolg van bl. 115.)	167
Viertal Brieven aan eenen Vriend, over de Tentoonstelling der Kunstwerken van nog levende Nederlandsche Meesters, te Amsterdam, van den jare 1824. (Derde Brief.)	175
Invloed des Christendoms op O-Taïti.	180
Aan edwin, over het Huissclijk Geluk. (Fragment.) Dichtstuk.	184


[deel 2, pagina VII]

Iets, over het nadeelige van geslotene Scholen voor de Jeugd.	189
Toegift tot het stukje: Één ding is noodig.	195
Na de inzage van des Heeren a.s. thelwall's zoogenaamde Christelijke Opwekking. Door w.h. warnsinck, bz. Dichtstukje.	196
Het edele Turksche Meisje. Eene ware Gebeurtenis.	197
Schilders Fierheid. } Anekdoten.	198
De wakkere Soldaat. } Anekdoten.	199
Napoleon en de Hollandsche Stuurman. } Anekdoten.	199
Naïf Bescheid. } Anekdoten.	199
Zonderlinge Verklaring. } Anekdoten.	199
De Gasconjer-Knecht. } Anekdoten.	200
Zeldzame soort van Vriendschap. } Anekdoten.	200
Zouden er meer zulke Weeuwtjes zijn? } Puntdichten.	200
Aan Mevrouw ***, wie mijne zucht voor Antiquiteiten belgde. } Puntdichten.	200
Leerrede, over het ongepaste der bepaling van Gods oogmerken, wanneer Hij een Volk met rampen bezoekt, en het Christelijk gebruik, van de nu onlangs bij ons geledene, tot stichting en troost, te maken; gehouden, den 27 Febr. 1825, door n. swart, Leeraar der Remonstrantsch-Gereformeerde Gemeente te Amsterdam.	201
Eenige Aanteekeningen, over het Kabinet van Vergelijkende Ontleedkunde, te Parijs. (Vervolg van bl. 175.)	216
Viertal Brieven aan eenen Vriend, over de Tentoonstelling der Kunstwerken van nog levende Nederlandsche Meesters, te Amsterdam, van den jare 1824. (Vierde Brief.)	224
Hulde aan joan melchior kemper. Door abraham wispelwey, te Zwolle. Dichtstukje.	230
Aan de Nederlanders. } Door h. van loghem, te Deventer. Dichtstukjes.	234
Hulde aan mijne Landgenooten. } Door h. van loghem, te Deventer. Dichtstukjes.	236
Hulde aan den Heer cornelis jacobus mulder, Inwoner der Stad Kampen. Door d.a.j. troulja, te Kampen. Dichtstukje.	239
Het Pleit om den gevondenen Schat. Eene ware Gebeurtenis.	241
Averegtsche Belooning. Anekdote.	244
Levensschets van gerrit verdooren van asperen, in leven Vice-Admiraal in Koninklijken Nederlandschen Dienst, en Kommandeur van de Militaire Willems-Orde.	245


[deel 2, pagina VIII]

Eenige Aanteekeningen, over het Kabinet van Vergelijkende Ontleedkunde, te Parijs. (Vervolg en slot van bl. 223.)	262
Het Ziek- en Sterfbed en de Begrafenis van napoleon.	275
De Mode in de Geneeskunst; of, Iets uit de Briefwisseling van Meester jan.	285
Onverdraagzaamheid van het Deïsmus.	290
Iets over göthe.	292
Aan Boschwijk, bij de naderende Lente, na het overlijden van Mr. rhijnvis feith. Door a.j. ten hagen, jnz. } Dichtstukjes.	293
Het Naamchristendom dezer Eeuw. Door h. bloemen. } Dichtstukjes.	295
Mijne voormalige Equipage. Door j.w. ijntema. } Dichtstukjes.	298
Na de inzage van ‘ontijd's Ja en Neen,’ door Dr. a. capadose. } Dichtstukjes.	300
Het Leven van franciscus petrarca beschouwd in betrekking tot het geheim van zijn hart. Vervolg en slot van bl. 167.)	301
Iets uit de Redevoering van den Graaf de lanjuinais, gehouden in Februarij 1825 in de Kamer der Pairs van Frankrijk.	322
Proeve van Nederlandsche Weldadigheid bij den jongsten Watersnood, uit den geringen Burgerstand ontleend.	326
Berigt wegens eene Boekverkooping, onlangs te Parijs gehouden. Door den Baron van westreenen van tiellandt, te 's Gravenhage.	329
Volksvrolijkheid in Columbia.	334
De Spectator. No XII.	335
Uitboezeming bij den Watersnood van Februarij 1825.	345
Zeeslag van Kamperduin.	349
Der Dienstboden Eer tegen Mr. w. bilderdijk's aantijgingen verdedigd.	350
Proeve van Russische Menschelijkheid.	352
Vraag en Antwoord.	352
Leerrede, over handel. XVI:25b. Ende de Gevangene hoorden na haer.	353
Iets, betreffende het behoedend vermogen der Zink, om het roesten der Metalen voor te komen. Door w.a. bake, Majoor der Artillerij, en Onderdirecteur van 's Rijks IJzergeschutgieterij te Luik.	368
Verslag van een Bezoek der onderscheidene, thans in de	


[deel 2, pagina IX]

Noordelijke Provinciën bestaande Koloniën, opgerigt door de Maatschappij van Weldadigheid.	374
Aanmerkingen en Waarschuwingen omtrent de Leesbibliotheken.	385
Vaderlandsche Uitboezeming, ter gelegenheid der Echtverbindtenis van Z.K.H. willem karel frederik met H.K.H. louisa augusta wilhelmina amelia, te Berlijn voltrokken op den 21 Mei 1825. Door j. van harderwijk, r. zoon, te Rotterdam. Dichtstuk.	400
Ellendig Christendom.	406
Nieuwe soort van Pligten.	407
De verstrooide Roover. Eene Engelsche Anekdote.	408
Vergelijking van hannibal en marlborough.	409
Proeven omtrent de werking van de smetstoffe der Koepokken op onderscheidene Huisdieren; met Aanmerkingen, daartoe betrekkelijk. Eene Bijdrage tot de vergelijkende Geneeskunde. Door Dr. a. numan, Hoogleeraar aan 's Rijks Veeärtsenijschool te Utrecht.	418
De Spectator. No. XIII.	431
Iets over de Gedaantewisseling der Muggen.	440
Storm op Zee. Door j.s. bakker, te Kampen. Dichtstukje.	441
Iets tot inlichting omtrent den Fakkeldans, volgens aloud gebruik onlangs plaats gehad hebbende te Berlijn, ter gelegenheid der Echtverbindtenis van Prins frederik der Nederlanden.	446
Het Cicisbeïsme. Door ch. victor van bonstetten.	447
Kuischheid der Jezuiten.	449
De weldadige Gebogchelde. Eene Geschiedkundige Anekdote.	449
Shakespeare een Poëtische Slager.	451
De Biechtvader en zijn Boeteling.	452
De Koepok bevorderlijk aan het Rijk der Duisternis.	452
Aan den Redacteur der Vaderlandsche Letteroefeningen.	452
De Vrolijkheid. Eene Voorlezing, Door h. van loghem, te Deventer.	453
Proeven omtrent de werking van de smetstoffe der Koepokken op onderscheidene Huisdieren; met Aanmerkingen, daartoe betrekkelijk. (Vervolg van bl. 431.)	465
De Leeuw van Zuid - Afrika.	476
Aanmerkingen, aangaande het Geneeskundig Vak, en wel bijzonderlijk deszelfs gesteldheid in de Provincie Groningen betreffende. Door een' Geneesheer op het platte land.	484


[deel 2, pagina X]

De Spectator. No. XIV.	492
Vadervreugde. Dichtstukje.	503
Capadose's Ja en Neen. (Zie Boekbesch. bl. 440.)	
Leerrede, over 1 cor. XII 31b. - Ik wijze u eenen wcg, die nog uitnemender is.	505
Proeven omtrent de werking van de smetstoffe der Koepokken op onderscheidene Huisdieren; met Aanmerkingen, daartoe betrekkelijk. (Vervolg en slot van bl. 476.)	523
Verslag van de Paring en Werping van eenen Senegalschen Leeuw en Leeuwin hier te lande. Door w. van aken, Eigenaar der Menagerie, waartoe genoemde Dieren behooren.	533
Brief van den Heer Ridder f.j. rothenbuhler, Raad extraördinair supernumerair van Indië, en voormalig Gezaghebber van Java's Oosthoek, rakende zekere plaats in het Werk van den Heer Generaal-Majoor van den bosch: Nederlands Bezittingen in Azië, Afrika en Amerika.	541
Iets, over het Karakter van frans I, Koning van Frankrijk.	549
Vaderklagt. Dichtstukje.	553
Dirk westerduin. Dichtstukje. Door c. gébel, Smid te Scheveningen.	555
De Schildpad muzikaal.	560
Vergelijking van Keizer julianus, bijgenaamd de Afvallige, en Koning frederik II van Pruissen.	561
Bijdrage voor de Geschiedenis van het Despotismus.	574
Iets over Sir walter scott.	585
De Spectator. No. XV.	590
Vaderlandsche Uitboezeming, ter gelegenheid van de Tentoonstelling der Voortbrengselen van Nationale Nijverheid en Schilderijen, te Haarlem, in Julij 1825. Door w.h. warnsinck, bz. } Dichtstukjes.	600
Uitboezeming bij het herstel van mijns Vriends Kind. } Dichtstukjes.	602
Lagchen. Door j. brester, az. } Dichtstukjes.	605
Een woord van den Gezant des Beys van Tunis te Parijs, sidi mahmoud, ter gelegenheid van..het Krooningsfeest te Reims.	606
Fransche Godsdienst.	607
Fransche Vrijheid.	607
Spaansch Monnikenwezen.	607
Onbestaanbaarheid van het Despotismus.	607


[deel 2, pagina XI]

Lodewijk XVI als Leermeester der Aardrijkskunde.	608
Naïve Trek van eenen Engelschman.	608
Sermoenen van Mr. huibert duifhuis. Medegedeeld door den Weleerw. adr. stolker, naar onuitgegeven Handschrift.	609
Voorbeeld van eene Herstelling uit Longtering, ontstaan ten gevolge van herhaalde Bloedspuwingen. Door z.h. van der feen, Med. Doct. te Amsterdam.	620
Berigt van de jongste Werping en Zoging der Leeuwin van den Heer w. van aken; briefswijze door hemzelven medegedeeld.	627
Wraakoefening van pitt tegen lodewijk XVI.	628
De Spectator. No. XV. (Vervolg en slot van bl. 599.)	631
Het Water. Dichtstuk.	640
Het muzikale Wonderkind.	645
Stalen der Improvisatie van eugène de pradel.	646
De sterfelijke grajus.	649
Latiniteit van voltaire.	649
Gezond Verstand overal te huis.	650
Snuggere Uitlegkunde.	650
Lekkerbekkige Weldadigheid.	651
Verschillende Uitleg. Dichtstukje.	652
Sermoenen van Mr. huibert duifhuis. (Vervolg en slot van bl. 619.)	653
Iets, over de Boetseerkunst, in Was, van den Heer petrus koning, te Utrecht. Door Mr. jacobus scheltema.	661
De Spectator. No. XVI.	667
Levensschets van m.a. pictet. Door j.p. vaucher, Hoogleeraar in de Kerkelijke Geschiedenis te Genève.	680
Uittreksel uit den Brief eens Opperöfficiers van het 48ste Regement van Linie, wegens den Orkaan te Guadeloupe.	691
De laatste Levensuren van den Heer de lacepède.	692
Vermaardheid. Door h. bloemen, te Ootmarssum. Dichtstuk.	693
Aan een lief tienjarig Knaapje. Door fa. mk. Dichtstukje.	697
D.M. jani broukhusii, defuncti anno CIɔDCCVII. Met de Nederduitsche Navolging van Mr. w.j.c. van hasselt.	700
Geschiedenis, Inrigting en Tegenwoordige Staat van het Seminarium, of de Kweekschool, der Remonstrantsche Societeit. Door den Welcerw. adr. stolker, Leeraar der Remonstranisch-Gereformeerde Gemeente te Rotterdam.	701


[deel 2, pagina XII]

Geneeskundige Waarneming met de Radix Artemisiae vulgaris tegen de Vallende Ziekte. Door a.g. brocx, Med. Doct. te Werkendam.	714
Beschrijving en Afbeelding van een levend Menschelijk Geraamte, thans te Londen zich bevindende.	716
Levensschets van m.a. pictet. (Vervolg en slot van bl. 690.)	724
Konstantijn mazzo.	733
Het Slagveld van Waterloo. Door w.h. warnsinck, bz.	735
Anastasia. Eene ware Kloostergeschiedenis.	740
De Fransche Barbier.	744
Het spelen der Jeugd. Lied. Door h. van loghem.	747
De kleine Improvisator.	748
Joden- bekeeringen.	748
Bankiers-maat.	748
Puntdicht.	748
Geschiedenis, Inrigting en Tegenwoordige Staat van het Seminarium, of de Kweekschool, der Remonstrantsche Societeit. (Vervolg en slot van bl. 714.)	749
De Gent (Mannetjes-gans) van het Landgoed Arbigland.	759
Elk mag droomen. Door e. molema.	760
Adr. stolker aan allen, die gelezen mogen hebben, wat Doctor capadose onlangs heeft goedgevonden te schrijven, wegens de Geschiedenis der Nederlandsche Hervormde Kerk van de Heeren ijpeij en dermout.	763
Iets over Moskow, zoo als het thans is.	771
Trek van gelukkige Tegenwoordigheid van Geest in den Heer loquin.	773
Zoo komen de Leugens uit.	774
Het Land der Tegenstrijdigheden.	774
Lord byron en de Visscher aan de boorden van den Hellespont.	775
Maanlicht. Naar de lamartine. Door jurriaan moulin. } Dichtstukjes.	777
De Slaap. Door j. brester, az. } Dichtstukjes.	779
Bij het lezen van Dr. capadose's Twistschriften. Puntdicht.	780

Het Plaatje van het levend Geraamte tegenover bladz. 724.



2009 dbnl


_vad003182501_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1825




DBNL-TEI 1



2009-10-09

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1825
 
Zie: https://www.dbnl.org/tekst/_vad003182501_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

De gemoedsgesteldheid van David, onder zijne verschillende lotgevallen; uit zijne Psalmen opgemaakt, en den Christenen tot stichting voorgesteld, in Leerredenen. Door H. van Heyningen, Predikant te Rijswijk. Iste Deel. Te 's Gravenhage, bij S. de Visser. 1824. In gr. 8vo. 395 Bl. f 3-25.

De waardige Schrijver is, als populair Schriftuitlegger, door zijne Bijbeloefeningen reeds genoegzaam bekend. Het tegenwoordig werk is van eenen eenigzins anderen aard; want hier ontvangen wij Leerredenen, en hierover verontschuldigt zich de Schrijver genoegzaam. Wij hebben er 14 in dit eerste deel; nog twee deelen van gelijke grootte zullen volgen. Het onderwerp is inderdaad nuttig. Het is de geschiedenis van David's hart, zoo als dat bij zijne velerlei wisselende omstandigheden en lotgevallen in zijn leven gesteld en werkzaam was. De Psalmen zijn de tolken zijner ziel. Het onderwerp is intusschen niet gemakkelijk: er is hier veel gelijksoortigs, waaruit het moeijelijk was eene keuze te doen; ook is wel menige Psalm ten dezen minder bruikbaar, en bij vele de gelegenheid en tijd onzeker. De Schrijver behoeft evenwel niet alle deze liederen te behandelen. Michaëlis, knapp, en inzonderheid muntinghe en van der palm, zijn de gidsen, die van heyningen steeds met oordeel heeft gebruikt. - Voor den Rijswijkschen leerstoel waren deze leerredenen bijzonder geschikt, en wij twijselen geenszins, of zij dienden daar zeer tot leering en stichting. Ook willen wij de uitgave niet afkeuren; het boek zal zeker zijne lezers vinden. Dan, wij zouden bij de uitgave wel eene meerdere zorge verlangd hebben, ten aanzien der vloeibaarheid, en de plaatsing der zinsneden. De Heer van heyningen schrijft veel, (waartoe zijn predik-
{==2==} {>>pagina-aanduiding<<}
werk hem dan ook zeer te stade komt;) wij zouden daarom gaarne zien, dat hij zich aan geene onachtzaamheid of onnaauwkeurigheid ten dezen gewende, hetgeen wel eens de fout der Heeren veelschrijvers wordt; en wij vertrouwen, dat deze enkele wenk genoegzaam zal zijn. Deze stukken, over Ps. VIII, XIX:8-15, XII, XXXVI, XXXV:37, XXVI, XXVII, LXII, LXIV, V, XI, CXL:11, LIX, en XVII:15,
geven genoegzame afwisseling en leerzaam onderhoud. Dit deel brengt David's leven alzoo tot den tijd van zijne vlugt voor Saul. Wij wenschen, dat de kundige Redenaar zijne taak gelukkig volvoeren zal, en verklaren opregt, de voortzetting met verlangen te gemoet te zien.




De afval der Christelijke Kerk in onze dagen. Gedenkschrift van Ananias Asher; met eene Voorrede door Nicolaas Schotsman, Predikant te Leyden. Uit het Fransch vertaald. Te Leyden, bij de Wed. D. du Saar. 1822. In gr. 8vo. 75 Bl. f 1-:

Een Gedenkschrift, dat echter, vertrouwen wij, de Eeuwen niet overleven zal, niettegenstaande het Voorberigt van nu wijlen Vader schotsman en het Lofgedicht van den Heer bilderdijk. De titel van Gedenkschrift is ook tamelijk willekeurig gekozen. Het stuk, zegt schotsman, is een tegenhanger van priestley's verbasteringen des Christendoms; maar, daar deze het Christendom verbasterde door het licht des Evangeliums uit te blazen en de toorts der Rede aan te steken, tracht asher daarentegen het verbasterd Christendom tot zijne oude zuiverheid terug te brengen, door den Afgod van onze dagen, de menschelijke Rede, van den troon te stooten, en ons de genade van God in Christus op nieuw te doen huldigen. - Wij zullen beproeven, de wijze, hoe de man dit doet, eenigermate te doen kennen.
Het begin is tot nederwerping der sterkten (van den Satan), en heeft: ‘Ziet, ik heb het u voorzegd!’ tot

{==3==} {>>pagina-aanduiding<<}
opschrift of tekst. Ook boven iedere der volgende afdeelingen of hoofdstukken (hoe men die noemen wil) staat een tekstje. Wij vonden in deze inleiding, daar wij reeds stevige stormrammen verwachtten, dat de middelweg altijd de beste is; voorts het berigt, dat de Satan beurtelings de Kerk bedekt met ijsschollen van Ongeloof, of met gloeijende stroomen van Bijgeloof. Somtijds poogt hij haar to doen bezwijken door de woedende aanvallen, die het Ongeloof en Bijgeloof op elkander doen: alle gruwelen zijn hem welkom; want die, welke zijne plannen niet kunnen bevorderen, dienen ten minste tot zijne verlustiging!!! Thans ligt het Bijgeloof, naar het schijnt, op 't gijpen; doch dit schijnt slechts zoo: maar hoogmoedig en met dreigende hoornen verheft zich het Ongeloof. Tegen hetzelve roept en trekt de Heer asher moedig ten strijde.
I. Deszelfs Verdeelingen en Sekten. Tekst: De Schriftgeleerden en Farizeën zijn gezeten op den stoel van Mozes. - De Filozofen en Neologen. De eersten zijn de Farizeën, die zich geheel en openlijk van de Goddelijke Openbaring ontdoen. De Neologen, of Sadduceën, veinzen de Christelijke openbaringen aan te nemen, ten einde die in het geheim te ondermijnen, en daardoor zoo veel te zekerder ten val te brengen. Zij hebben echter hetzelfde doel; ieder kan alles zijn: Godverzaker, Materialist, Deist, Fatalist, Determinist, Aanhanger van het Veelgodendom, enz. ‘Dus is 't best, hen maar op gelijken voet te behandelen.’
II. Oorsprong en Geschiedenis. Tekst: Uwe moeder is eene Hethitische, en uw vader een Amoriter. - Men kan de ontelbare Sekte tot twee klassen brengen; namelijk, ketters omtrent het Opperwezen, de H. Dieëenheid, of ieder der drie Personen in dezelve. Arianen (heele en halve), en ketters, die het op de regtvaardiging, wedergeboorte enz. gemunt hebben; Pelagianen, (heele en halve.) Deze waren ketterijen van de vierde en vijfde Eeuw. Deze benden van den Satan raakten verstrooid; maar in de zestiende Eeuw, bij de Hervorming, kwamen de meest goddelooze menschen voor den dag: blan-
{==4==} {>>pagina-aanduiding<<}
ratta servetus, valentin gentilis, alciatus en lelius socinus, met hun vervloekt Socianismus. Maar de Hervormers waakten: die ketters waren genoodzaakt tot het stichten eener afzonderlijke Kerk; zij waren bij alle ware Christenen een afschrik. Zij wisten echter, in Holland, in de half Pelagiaansche Kerk der Arminianen, of Remonstranten, in te sluipen. Dat waren nu verschrikkelijke spoken in de Kerk, en men zag ze, nu en dan, bij Gereformeerden, Lutheranen, Pausgezinden, Arminianen; maar zij beminden eigenlijk den naam van Filozofen. Zij waren: spinoza descartes, bayle, abaurit, hobbes, pope, bolingbroke, gibbon en anderen; maar, met uitzondering van eenige verachtelijke personen, werden zij door geheel het menschdom veracht. Eindelijk brak de dijk door. In het midden der achttiende Eeuw kwam er eene goddelooze en onbeschaamde schaar. Helvetius, voltaire, condorcet, d'alembert, diderot en eene menigte andere zamengezworenen, vielen eerst de gruwelen van het bijgeloof, maar daarna de heiligste Evangelische waarheden, ja de Godheid zelve, aan. Zij maakten opgang bij een ligtvaardig volk. Maar weldra zagen
deze vaders van het Atheïsmus en Rationalismus een nieuw stelsel opkomen. Rousseau, die onzedelijke Filozoof, die Patriarch en naderhand de Afgod der Deïsten, verdeelde de Filozofen in twee vijandige legers. De twee bevelhebbers vervolgden elkander in hun leven, ter verlustiging van den Satan; en, almede tot zijne verlustiging nu nog, dient waarschijnlijk de duistere afgrond hun tot slagveld. - Maar dit alles ging niet stelselmatig. Niet zoo zeer hunne bewijzen, als wel hunne losbandige beginselen en schandelijke zeden, wonnen hun talrijke navolgers. De brand sloeg uit Frankrijk over door geheel Europa, en de Rijn kon dien niet keeren. Maar schimpredenen alleen konden de Duitschers niet voldoen; ofschoon het grootste gedeelte der Duitsche Wijsgeeren besloten had, christus af te zweren. Zelfs kant kon hen

{==5==} {>>pagina-aanduiding<<}
niet overtuigen van het gebrekkige der menschelijke Rede. Ten einde anderen zoo veel te beter om den tuin te leiden, begonnen zij nu de Oostersche talen en andere hulpwetenschappen vlijtig te bestuderen, noemden zich Uitleggers, en vervolgden, met eene woede zonder gelijken, alle regtzinnigen. Dit is de Neologie, die nu, na eenen strijd van dertig jaren, zich gereed maakt, om zich onafhankelijk van de uiterlijke Kerk te verklaren, en met eenen ijzeren schepter over haar te heerschen.
III. Plan en Leerstellingen der Filozofen en Neologen. Tekst: De buik is hun God, enz. - Hun plan is, de geheele vernietiging van allen stelligen of geopenbaarden Godsdienst. Alle kerken en gezindten moeten weg. Dit zoeken de eersten te bereiken door aanval op den Bijbel; de laatsten, door zich, als 't ware, op den Bijbel te gronden. Hunne leerstukken zijn, óf stellige: één God, geene Drieëenheid; eene Voorzienigheid, maar over het groote, niet over het kleine; eene onsterfelijkheid der ziel, maar geene opstanding, vergelding of oordeel; - óf ontkennende, (deze hebben de Filozofen niet, maar alleen de Neologen) welke den Bijbel in het algemeen, of in de bijzonderheden deszelfs leerstellingen betreffen. Hier is de Schrijver uitvoerig genoeg, en treedt in vele bijzonderheden; weshalve wij onzen Lezer, gelust het hem, naar het boekje zelve verwijzen.
IV. Middelen, door de Filozofen en Neologen te werk gesteld. Tekst: Zulke valsche Apostelen zijn bedriegelijke arbeiders, zich veranderende in Apostelen van Christus, enz. - Die middelen zijn: huichelarij en onbeschaamde veinzerij; de kreet van verdraagzaamheid, waardoor zij volkomene onverschilligheid, en dat niemand zich onderwinden mag hen tegen te spreken, verstaan; voorts het oprigten van scholen, waarin de jeugd om niet uit menschlievendheid onderwezen wordt; vervolgens de Letterkunde, en eindelijk het stichten van geheime Gezelschappen en Orden.
V. Voortplanting, uitgestrektheid en magt der Neologie en Filozofie. Tekst: Maar als de Zoon des menschen zal komen, meent gij, dat Hij geloof zal vinden op de

{==6==} {>>pagina-aanduiding<<}
aarde? - Dit hoofdstuk loopt kortjes af. Joden en Muzelmannen gaan bij duizenden onder de banier van het Rationalismus. De Grieksche en Roomsche Kerken hebben duizenden, die het geloof van hunne Vaderen afzweren. Geen heel of half Protestantsch land, hetwelk niet van ongeloovigen of afvalligen wemelt. Engeland en Holland hebben nog vooreerst geen nood. Maar Frankrijk is het ergste. Zweden, Denemarken, Zwitserland leeren van Duitschland; en hoe erg het daar gesteld is, kan een voorstel of vraag van de Hoogeschool te Göttingen in 1808 bewijzen. Maar de benaauwdheid komt dan eerst regt, als Satan het Rijk van Ongeloof en Bijgeloof vereenigd heeft, en de Antichrist het Universalismus gelegd zal hebben tot den onveranderlijken grondslag van zijnen heiligschendenden troon. - Het boekje eindigt met eene oproeping van de wachters in Israël.
Wat dunkt u, Lezer? Wij willen niets zeggen van alle deze invectiven en hatelijke magtspreuken, zonder eenig bewijs. De Schrijver ziet in alles een vastberaamd en boosaardig plan; hij gelooft, dat ieder, die van hem verschilt, zeer zeker in dwaling is, en hij erkent hoegenaamd geene dwaling, dan uit de verachtelijkste boosheid. Zijn geschrijf wekt dus niets dan verontwaardiging en medelijden op. Zulke boekjes onteeren de goede zaak van den besten Godsdienst, en doen onbegrijpelijk veel nadeel. Intusschen is de wijze van betoog, of liever van zeggen, hier zoo potsierlijk en waarlijk grappig, dat wij ons gedurig herinnerden aan den tweestrijd tusschen Gymnastes en Kapitein Tripet in den Tristram, waarbij de goede Korporaal Trim geheel zijn geduld verloor, uitroepende: Goede hemel, één enkele bajonetstoot is meer dan dat alles! Waarlijk, op deze wijze verdedigt men de Hemelsche waarheid niet.
Het Voorberigt, natuurlijk aanprijzende, van den Eerw. schotsman, beslaat XXXI bladzijden. Wij zeggen er niets van; want de man rust nu in het graf. Evenwel kunnen wij onze verbazing niet ontveinzen, dat hij dit geschrift voor ons Nederlanders vertaalde of ver-
{==7==} {>>pagina-aanduiding<<}
talen deed, daar hij zelf scheen te meenen, dat het gevaar hier in Holland zoo groot niet is: ‘Hetgeen van die vrucht (der Neologie) van vreemden bodem tot ons wordt overgebragt, wordt doorgaans (eer hebben, zegt hij, de Recensenten!) ons niet aangeprezen, en het weinige, dat op eigen grond gewassen is, wordt trouwhartig wederlegd.’ Dus hadden wij de Rodomontade van asher immers kunnen missen? En waarlijk, men moet wel volkomen blind zijn, indien men het werk, dat men thans zoo uitstekend maakt van Bijbelsche Uitlegkunde, wil gelijkstellen met zoo verfoeijelijke Neologische pogingen. Maar des te gevaarlijker, bijna schreven wij kwaadaardiger, is de uitgave van dit boekje voor den Hollander, en schotsman's aanprijzend Voorberigt. Bilderdijk's Lofdicht is niet vreemd; wij kennen den man genoegzaam, en weten, dat zijn lof in het godsdienstige iederen regtschapenen Godgeleerde ten gruwel is.




Aanspraken, bij gelegenheid van het Verslag op de tiende Algemeene Vergadering des Bijbelgenootschaps der Afdeeling Rotterdam, op den 24 Oct. 1824, door A. de Vries, Predikant te Rotterdam, enz. Te Rotterdam, bij J. van Baalen. 1824. In gr. 8vo.

Het Bijbelgenootschap vierde, door den Goddelijken zegen, deszelfs tiende algemeene vergadering. Een feest voor ieder weldenkend Christen! De leden des Genootschaps kwamen, in verschillende steden onzes vaderlands, weder bijeen, om het Verslag van den staat des Genootschaps aan te hooren, en den Vader der Lichten voor den bloei dezer Christelijke instelling te bidden, en met gezang en dankzegging te verheerlijken. Te Rotterdam werd een zaakrijk Verslag gedaan door den Secretaris, den Weleerw. m.a. de jongh, en de godsdienstige aandacht der leden bestuurd en opgewekt door eene Aanspraak van den Weleerw. a. de vries. Zijn Eerw,

{==8==} {>>pagina-aanduiding<<}
legde daartoe ten grondslag, dat Geloof, Hoop en Liefde de geest moet zijn van het Bijbelgenootschap, zal het op bestendigen bloei en zegen van God rekenen kunnen. De keuze van onderwerp is ons allezins gepast en doelmatig voorgekomen. Ook de behandeling verdient lof, en dit stuk, als Aanspraak beschouwd, kan volstaan met de ontwikkeling van algemeene bewijsgronden, hoezeer het onderwerp vatbaar is voor eene breedvoeriger behandeling. De stijl is doorgaande goed, hier en daar zelfs bondig; doch ook wel eens te beeldrijk, hier en daar soms plat, als b.v. bl. 37: ‘Als dit geloof en deze overtuiging bij ons vast is, dan blijven wij volharden in dit goede werk, al verminderde het getal der leden zoodanig, dat men, in plaats van deze kerk noodig te hebben, ze gemakkelijk in ons woonvertrek kon plaatsen.’
Rec. zou hier gaarne eindigen met de aanbeveling, dat ook dit stichtelijk woord door velen mogt gelezen en ter harte genomen worden; maar zijn oog valt op de inleiding, welke de behandeling van de gekozene stoffe voorafgaat. De Eerw. de vries noemt, bl. 24 en 25, het bestaan van Zendeling- en Bijbelgenootschappen een ‘vreemd, zonderling verschijnsel! in een tijd van zoo veel beroering, uitputting, en verval;’ en vraagt verder: ‘Van waar dat? Is er bij de kinderen dezer eeuw zoo veel meerder Godsdienstliefde, zoo veel meerder ingenomenheid met het Evangelie van Christus, zoo veel meerder zucht voor de eer van den Zaligmaker? Men moge dit wenschen, maar niemand, die tijden en menschen kent, zal dit durven beweren. Is dan het Bijbelgenootschap - misschien eene dier hersenschimmige ondernemingen, hoedanige onze leeftijd meer voortbragt, waardoor men alles wil hervormen en verbeteren, met geestdrift begint, tot eene zekere hoogte volhoudt, spoedig wederom verkoelt, en eindelijk geheel stil staat? Dat eenige medelopen, (?) die van deze koortsachtige beweging des tijds niet geheel vrij zijn, is waarschijnlijk, maar de oorsprong, de gang en loop van dit ons Genootschap is mijns bedunkens te zeer ge-
{==9==} {>>pagina-aanduiding<<}
kenmerkt door edeler beginselen aan de zijde der oprigters, en door de zigtbare begunstiging aan de zijde der Voorzienigheid, dan dat wij het tot dien rang zouden mogen vernederen.’ - Deze winderige, magtspreukige uitspraken en onbestemde vragen behaagden ons in geenen deele. Ons komt het bestaan van Zendelingen Bijbelgenootschappen in dezen tijd niet als een vreemd verschijnsel voor. Men moet willens blind zijn, als men zoude willen beweren, dat onze tijd nog niet rijp is, om soortgelijke Christelijke inrigtingen daar te stellen en in stand te houden. Wat zegt dat toch: ‘in een tijd van zoo veel beroering,
uitputting, en verval?’ - Voorts laten wij alle vergelijking tusschen de kinderen dezer eeuw en die van vorige (dit zal toch hier bedoeld worden, ofschoon het in de pen bleef) nu aan derzelver plaats; maar als men een' diep wijsgeerigen blik slaat op de zedelijke gesteldheid onzer Natie, (wat minder oppervlakkig, dan da costa c.s. zulks doen) dan zal die vergelijking zoo onvoordeelig nog niet uitvallen. Ook is het ons duister, welke ‘hersenschimmige ondernemingen, hoedanige onze leeftijd meer voortbragt,’ de Eerw. de vries op het oog heeft. Wij kennen die niet; even min weten wij, waar ‘die koortsachtige beweging onzes tijds’ in bestaat. Het schijnt, dat zijn Eerw. met zoo veel goeds, als er beoogd en gesticht wordt door zoo vele Maatschappijen en Genootschappen, als daar zijn het Nut van 't Algemeen, de Maatschappij van Weldadigheid, het Genootschap tot zedelijke verbetering der Gevangenen enz., niet veel op heeft. En alle deze inrigtingen zijn evenwel vruchten des Christendoms, en bloeijen door de zigtbare goedkeuring van Hem, die elke poging tot bevordering van menschengeluk zegent. Wat zullen wij zeggen? Och, dat toch, vooral in onzen tijd, ieder Christenleeraar voorging, met den bloei van iedere heilzame instelling te helpen bevorderen, en zich vrijmaakte van dien onchristelijken geest van tegenwerking, waardoor zoo dikwijls de Kansel zelf onteerd wordt! Dat geve God!





{==10==} {>>pagina-aanduiding<<}

Over de zwakke Spijsvertering en alle daaruit voortkomende Ziekten, door A.P. Wilson Philip, naar het Engelsch door H.S. Hijmans, Doctor in de Wijsbegeerte, Genees- en Heelkunde, en praktiserend Geneesheer te Rotterdam. Te Gorinchem, bij J. Noorduyn. 1823. In gr. 8vo. Behalve de Voorrede, 335 bl. f 2-90.

‘Eene woordenrijke breedvoerigheid is zekerlijk in het volgend werk niet te miskennen, doch, bij de hooge waardij van deszelfs inhoud, geenszins als een gebrek te beschouwen;’ dus getuigt de Vertaler van het hier aangekondigde geschrift; en Recensent, die met het eerste gedeelte dezer getuigenis volkomen instemt, beklaagt zich, omtrent het laatste te moeten verschillen, en het geen doorwrocht meesterstuk te kunnen noemen; voor welke laatste stelling des Vertalers hem de spoedige tweede uitgave een zeer zwak bewijs toeschijnt.
Het hapert den Schrijver van het onderhavige werk aan die helderheid van voorstelling en uitdrukking, aan die gezonde logica, welke in elk wetenschappelijk werk mag gevorderd worden. Recensent mist eene goede bepaling van hetgeen de Schrijver door het woord indigestie verstaat, eene naauwkeurige beschrijving van de ziekte zelve, met onderscheiding der noodzakelijke en toevallige verschijnselen, en eene rationele therapie, op de doctrina indicationum gebouwd; in één woord, het onderwerp is niet duidelijk doordacht, en daardoor ook niet duidelijk voorgesteld en ontwikkeld. Dit geschrift levert, naast de onlangs uitgegevene en door sommigen zoo hoog geroemde brochure van jenner, eene nieuwe bijdrage tot de kennis der tegenwoordige Engelsche praxis, zoo geheel verschillende van die van eenen sydenham, mead, friend, huxham, mackbride, gregory, en alle die groote Geneeskundigen van Engeland, wier schriften echte klassieke waarde bezitten.





{==11==} {>>pagina-aanduiding<<}

Woordenboek van alle Grieksche Geneeskundige Benamingen met derzelver Verklaringen van Dr. H. Brandies, vertaald en vermeerderd door H.J. Pool, Med. et Chir. Dr. te Gouda. Te Rotterdam, bij J. Hendriksen. 1824. In gr. 8vo. Behalve de Voorrede, 352 bl. f 3-30.

Het menigvuldig gebruik van Grieksche benamingen in de Geneeskunde maakt Woordenboeken ter verklaring dier benamingen noodzakelijk. Het thans aangekondigde is vervaardigd door den Heer brandies, bij het verkrijgen zijner doctorale waardigheid, en prijst zich aan door volledigheid en naauwkeurigheid. Voor het oogmerk, waarmede het geschreven is, komt het ons voor, allezins voldoende te zijn; ofschoon het in waarde aanmerkelijk gewonnen zou hebben, indien de Schrijver goedgevonden had, ook de verschillende beteekenissen der woorden bij oudere Grieksche Schrijvers aan te teekenen, en dus derzelver beoefening (thans, helaas! zoo algemeen verwaarloosd) te bevorderen. - Mogt ook deze arbeid nuttige kennis aankweeken, en, door een goed vertier, den Vertaler aanmoedigen, om zijn voornemen, het uitgeven namelijk van een dergelijk Woordenboek voor de Latijnsche benamingen, te volvoeren!

Natuurkundige Verhandelingen van de Hollandsche Maatschappij der Wetenschappen te Haarlem. XIde Decl. Te Haarlem, bij de Wed. A. Loosjes, Pz. 1822. In gr. 8vo. 455 Bl.

De beroemde Haarlemsche Maatschappij, aan welke het vaderland en de wetenschappen zoo veel verschuldigd zijn, levert ons in dit deel weder een nieuw bewijs harer nuttige en onafgebrokene werkzaamheid. In hetzelve zijn vervat twee bekroonde Prijsverhandelingen, de eerste van

{==12==} {>>pagina-aanduiding<<}
den kundigen Goudschen Geneesheer buchner, over de middelen ter voorkoming en beteugeling van heerschende Ziekten bij uitgestrekte Droogmakerijen; de tweede van de Heeren bennet en olivier, beiden door hunne verdiensten in het vak der Natuurlijke Historie algemeen bekend, behelzende eene Naamlijst der zogende Dieren, Vogelen en Amphibiën onzes vaderlands; en eindelijk een Verslag, betreffende eenige Oudheden, in de provincie Gelderland, kwartieren Zutphen en Veluwe, gevonden, medegedeeld door Mr. a.c.w. staring van den wildenborch. Zaakrijke bondigheid en duidelijkheid van betoog en voordragt in de eerste; naauwkeurigheeid en orde in de tweede; belangrijkheid, aan een' sierlijken stijl gepaard, in de derde dezer Verhandelingen, verstrekken ook dit deel ter aanbeveling bij alle beminnaars der wetchschappen in ons vaderland, handhaven den welgevestigden roem der Maatschappij, aan welke zij haren oorsprong verschuldigd zijn, en maken alle verdere aanprijzing overbodig.
Lang bloeije de verdienstelijke Hollandsche Maatschappij der Wetenschappen! Zij blijve de kweekster van nuttige kundigheden, grondige geleerdheid, echte wijsbegeerte, en zij tevens een hechte dam tegen dien stroom van ijdele bespiegelingen en hypothesen, welke, uit het naburig Duitschland vooral losgebarsten, sinds lang den akker der waarheid met een' algemeenen ondergang bedreigde, en ook hier te lande begonnen is, zijne verwoestingen aan te regten.




Proeve over de vrijheid des Zeehandels, en de waarde der Nationale nijverheid, in verband beschouwd met de grondbeginselen eener nieuwere verlichte Staatshuishoudkunde, en de gelukkige uitkomsten daaruit voortvloeijende, tot vereeniging en bloei van alle belangen. Door Pieter Vreede. Iste en IIde Stuk. Te 's Gravenhage, bij de Wed. J. Allart. 1824. In gr. 8vo. Te zamen 332 bl. f 3-30.

De belangen van den grooten Zeehandel, het Fabrijkwe-
{==13==} {>>pagina-aanduiding<<}
zen en den Landbouw schijnen, wanneer men de zaak in den eersten opslag beschouwt, niet dan een schoon geheel op te leveren, heilzaam voor alle klassen van burgers, nuttig voor het Vaderland, en bevorderlijk tot den algemeenen bloei en de welvaart van alle standen. De Landbouwer brengt ruwe produkten voort; de Fabrikeur bewerkt dezelve; de Zeehandelaar zorgt voor derzelver verzending naar alle oorden der wereld, en opent eene algemeene markt, waarop en de Fabrikeur en Trafikant, en zelfs de Landbouwer, zich van nuttige voorwerpen tot volmaking van zijn bedrijf kan voorzien. In dit licht werden dan ook twee althans dier hoofdtakken - de Koophandel en het Fabrijkwezen - bij onze groote Vaderen beschouwd, als takken van éénen heerlijken boom, dien der algemeene welvaart. Anders was het in België, waar de sluiting der Schelde den koophandel knakte; maar hier verbroederde het Fabrijkwezen zich weder even zeer met den Landbouw, als in de Noordelijke gewesten met den Koophandel; en de twee eerstgenoemden, zoo naauw vereenigd, bragten een ander geheel voort, dan 't welk men in Holland ontmoette. Zag men hier uit slijk en moeras eene wereldstad, eene digt aaneengeschakelde reeks van bloeijende binnensteden, en rijke dreven met kudden verrijzen, dáár trof eene niet minder dorre heide, dan die van Drenthe, het oog; het land van Waas in het meest bevolkte en bijkans welvarendste landschap van Europa veranderd; terwijl in Gent, en Kortrijk, en Doornik een nieuwe bloei verrees, hoewel op andere gronden dan in Holland gevestigd, en Verviers zich verhief op de puinhoopen van Leyden. Want in de achttiende Eeuw verdween allengs de welvaart der
Hollandsche binnensteden, op het fabrijkwezen gevestigd; de fabrikanten verweten zulks aan den koophandel, die hun bedrijf, door den invoer van uitheemsche manufacturen, ondermijnde; en nu begon die treurige verwijdering tusschen die twee hoofdzuilen van Nederlands welvaart, welke eerlang het geheele gebouw met instorting dreigde. De geslotene Zee, van 1795 tot 1801, verlamde den Zeehandel te veel, dan dat

{==14==} {>>pagina-aanduiding<<}
de fabrikant over hem zou hebben kunnen klagen; doch men weet, hoe, met deszelfs herleving in 1802, het geschil ook met nieuwe levendigheid voor 's lands Hooge Magten gevoerd werd; hoe de bekende besluiten van Februarij diens jaars, welke den invoer van buitenlandsche manufacturen althans belemmerden, door de klagten des koophandels buiten werking bleven, tot dat eerlang nieuwe rampen, en het verlies van het geheele Vaderland, alle zorg voor het behoud der gemeene welvaart nutteloos en overtollig maakten, en elk slechts voor zichzelven te zorgen had, om niet aan het nijpendste gebrek ter prooije te worden.
Uit dezen rampzaligen toestand eensklaps, als door een wonder, verlost, werden wij nog in datzelfde jaar, zoo 't scheen tot overmaat van geluk, hereenigd met een land, hetwelk, onder karel V, gelijkelijk met ons, door fabrijken en koophandel tevens, tot een der bloeijendste van Europa geworden was, doch sedert, na lange kwijning, op eene andere wijze en langs eenen anderen weg dan wij, die oude welvaart aanmerkelijk genaderd was. Langs eenen anderen weg; door vereeniging, zoo als wij zagen, van fabrijknijverheid en landbouw, - gelijk onze gewesten door die van handel en fabrijken, en, na de geheele kwijning van deze, in de laatste tijden genoegzaam door den handel alleen. Eene dubbele wetgeving, een dubbel systema van Accijnsen, in- en uitgaande Regten, naar ieders aard en belangen gewijzigd, scheen aan sommigen voor de beide hoofdafdeelingen des Rijks eene gewenschte zaak te zijn, en het ontbrak niet aan voorbeelden, zelfs in de naburige Britsche Rijken. Doch de staatkunde der groote Magten, die, schoon zij ons de verlossing van Frankrijk met de Kaap, Demerary, Berbice, Essequebo en 25 Millioenen der Russische schuld lieten betalen, nogtans ons de wijze van vereeniging met België voorschreven, begreep het anders, en wilde eene Eenheid, op de beginselen der Fransche Centralisatie gevestigd. Daar stonden nu de belangen van den handel, welke in Holland, - die der fabrijken en des landbouws,

{==15==} {>>pagina-aanduiding<<}
welke in België heerschten, als in eene vijandelijke houding tegenover elkander geschaard! Eene staatkundige Oppositie hadden wij in 's lands Hooge Vergadering eigenlijk niet; maar eene zeer sterk uitgesprokene, bij alle gelegenheden, waar het handel, landbouw en fabrijken betrof, zigtbare grenslijn tusschen Zuidelijke en Noordelijke Nederlanders. Het was der Regeringe, ook met den besten wil, met den meesten ijver voor 's lands welzijn bezield, onmogelijk, deze botsende krachten gezamenlijk te doen werken, deze dissonancen in eene schoone harmonie op te lossen. Naauwelijks scheen zij de eene partij te begunstigen, (gelijk bij de Tariffen van 1816 en 1819) door den handel ten behoeve der nijverheid aan eenige banden te leggen, (minder knellend door de zwaarte, dan door de wijze van invordering der Regten) of de bitterste, de regtmatigste klagten verhieven zich uit het Noorden; naauwelijks gaf zij iets toe aan den anderen kant, door de Oud-Hollandsche beginselen (hoewel slechts gedeeltelijk) aan te nemen, (gelijk bij de bekende wet van 12 Julij 1821) of de Belgen verhieven de luidruchtigste kreten; de anders zoo bedaarde en voorbeeldige zittingen onzer Staten Generaal werden met personaliteiten en hatelijkheden bezoedeld; en het schijnt, alsof de Regering, hierop opmerkzaam geworden, en niemand voor 't hoofd willende stooten, de beginselen dier wet omtrent het Tarif heeft gewijzigd. Dit, wat handel en fabrijken betreft. De worsteling tusschen handel en landbouw was naauwelijks minder geweldig; en hier kwam eene bijzondere omstandigheid bij: Sedert het verval van fabrijken en handel was de landbouw, ook in de Noordelijke Provinciën, tot eene nooit gekende hoogte gerezen, en zijne stem verhief zich van daar, gezamenlijk met die der
landbouwers van Braband en Vlaanderen. Maar hier tegen stond een ander, gewigtig belang over. Bij het verlies van zoo vele takken van handel was Amsterdam toch nog het middelpunt des Graanhandels gebleven, alleen door de vrijheid, aan dien tak gelaten. De Belgen begeerden in 1816, toen het koren duur was, een verbod van uitvoer; in

{==16==} {>>pagina-aanduiding<<}
1824, toen het goedkoop was, een gelijk verbod van invoer. Beide verzoeken wees de Regering met wijsheid van de hand: in 1817 kwam het redmiddel van zelve; doch de herhaalde goede oogsten sedert dien tijd, en ook nu laatst van dit jaar, hebben haar, bij de gedurig herhaalde aanzoeken der Belgische Afgevaardigden en Noord-Nederlandsche landbouwers, wel tot eenige toegevendheid genoodzaakt.
In dezen staat van zaken, die den echten vriend des Vaderlands zoo veel kommer veroorzaakt, daar (hoe men dan over de fabrijken denken moge) zeer zeker de handel op de deerlijkste wijze verachtert, - in dezen staat van zaken verheft een eenvoudig ambteloos burger (hoewel, ook door ondervinding, met Regering en landsbestuur niet onbekend) zijne stem, en slaat een nieuw middel voor, om alle belangen te vereenigen, en het land tot den hoogstmogelijken bloei te verheffen. Zijn eerste stuk is geheel daaraan toegewijd, om de wond te peilen, om den staat des geschils te beschouwen, en de beginselen der echte Staatshuishoudkunde daarop toe te passen. Het tweede draagt dan de redmiddelen voor, om, zonder onderlingen tweestrijd, den handel het ruimste vertier en de meeste vrijheid, der nijverheid de wenschelijkste veiligheid, den landbouw eenen waarborg tegen spotprijzen te verschaffen. Het is een ontwerp van Vredesverdrag tusschen den Zeehandel aan de eene, de Fabrijken en den Akkerbouw aan de andere zijde. Eene edele poging voorwaar! ook dan, wanneer het voorgeslagene middel ondoenlijk gekeurd wierd, aller lof en hoogste goedkeuring waardig. Wij vermeten ons echter niet, om het middel stellig goed of af te keuren; wij vernemen met genoegen, dat bevoegdere Regters dan wij, - dat onze geëerbiedigde Koning en Hoogstdeszelfs Raden deze zaak in ernstige overweging hebben genomen. Wij zullen ons dus tot eene schets van het werkje, met eenige daarin gevlochte aanmerkingen, bepalen.
In het begin legt de kundige Schrijver eenige gronden van Staatshuishoudkunde, door de beste Schrijvers aange-
{==17==} {>>pagina-aanduiding<<}
homen: 1. dat de kapitalen niet enkel vermeerderen door aanvoer van buiten, door aankweeking van binnen, maar ook wel degelijk door veredeling der grondstoffen; 2. dat het numerair niet altijd vermeerdert naar gelange van de vergrooting der rijkdommen; 3. dat de binnenlandsche handel de rijkdommen vermeerdert, ook zonder toevoer van buiten, of verandering van de gedaante der waren; 4. dat belastingen, aan den lande betaald, een ontwijfelbaar verlies zijn van het kapitaal der bijzondere burgers, en dus ten slotte een algemeen verlies. (Wij hebben het betoog, dat aan de belastingen, door de wijze, waarop dezelve geld in omloop brengen, niet ook zou gewonnen worden, geenszins klemmend gevonden. Welk eene menigte ambtenaren bestaan er, welke zonder die belastingen volstrekt niet zouden kunnen leven! De waarde, die deze daarvoor teruggeven, is hun tijd, dien zij misschien anders niet zouden kunnen besteden, dan door andere bedrijven te benadeelen; en de waarde, die sommige leveranciers geven, is, naar mate van hetgeen zij daarvoor terugbekomen, al zeer gering.) Hij bestrijdt het zoo algemeen gevoelen, dat de Nationale rijkdom vermeerdert, naar mate van den meerderen uitvoer boven den invoer, die alsdan door numerair moet worden goedgemaakt. Daarop gaat hij nu over tot zijn groote doel. Eerst slaat hij het oog op den Zeehandel, en erkent volmondig, dat dezelve, ten algemeenen nutte, volkomen vrij behoort te zijn. Doch tevens verliest hij de nijverheid niet uit het gezigt. De Zeehandel zoekt goedkoope waren, om dezelve met het meeste voordeel af te zetten; hij bekommert zich weinig, of hij den besten koop binnenslands of elders bekomen kan; en dit kan, waar de zeevaart van alle kanten de goedkoopste produkten mag invoeren, die natuurlijk door de meesten gezocht
worden, niet anders uitloopen dan tot volslagen bederf van binnenlandsche nijverheid en landbouw, die niet altijd tegen alle buitenlanders markten kunnen. Hij brengt dit nader op ons Vaderland te huis, en treedt in een uitvoerig betoog, dat niet alleen de Zeehandel, maar ook Tra-
{==18==} {>>pagina-aanduiding<<}
fijken en Fabrijken, tot de oude grootheid en welvaart van hetzelve ruimschoots hebben bijgedragen. Dit erkennen wij van ganscher harte; doch het was niet noodig tot het ontwerp van den Heer vreede, die immers alles vereenigen wil, om zoo uitsluitend, als hier geschiedt, Neerlands bloei in de schoone zeventiende Eeuw aan de Fabrijken boven den Zeehandel toe te kennen, en te zeggen, dat de handel eerst in de achttiende Eeuw in vollen bloei heeft gestaan, ten koste van en zelfs door de onderdrukking van het bloeijende Fabrijkwezen. Dat dit laatste in die Eeuw niet alleen verachterd, maar zelfs bijkans vernietigd is, kan niet geloochend worden; (wij meenen, dat in 1810 juist een honderdfte gedeelte aan de Leydsche lakenhallen werd aangebragt van den in 1710 bewerkten voorraad;) doch zou dit alleen de schuld van den Zeehandel, en niet van andere omstandigheden zijn? Dat althans die handel in de zeventiende Eeuw niet enkel in het opkomen was, gelijk de Heer vreede denkt, maar in den hoogsten bloei stond, kan uit echte stukken worden bewezen. In ons Mengelwerk van No. XIV des vorigen jaars hebben wij het berigt van eenen Engelschman, van Sir walter raleigh, omtrent Neêrlands ongehoorden, zuiver commerciélen voorspoed, reeds in 1603, medegedeeld. Ten tijde van den Munsterschen Vrede was die misschien op het toppunt; maar kreeg een' duchtigen slag door cromwell's Akte van Zeevaart, die
niet zoo zeer de fabrijken als de verbazende vrachtvaart trof. En dat in 1750 de handel reeds aanmerkelijk geleden had, zien wij uit de propositie van Prins willem IV tot de instelling van een Porto Franco, waarin onder anderen het volgende voorkomt: ‘Men ziet het verval in de voornaamste koopsteden van de Republiek, door het ledig staan van een considerabel getal winkelhuizen. Die Amsterdam sedert 25 jaren hebben gekend, zijn gefrappeerd van deze waarheid. Ja, de vermindering en schaarschheid van het zeevarend volk levert daarvan ook een onbetwistbaar bewijs. Onze kooplieden klagen, dat, daar zij in vo-
{==19==} {>>pagina-aanduiding<<}
rige tijden de Noordsche en Oostersche Volken voorzagen met de producten van Frankrijk, Spanje, Portugal en Italië, en deze laatsten wederom met de producten van de eersten, men alsnu voorbij het land vaart, om de kosten van onze Convoyen, Licenten en andere lasten te menageren. Het is nog weinig jaren geleden, dat de stad Amsterdam het Magazijn was, onder anderen mede van de Indigo en andere verfstoffen, waarvan tegenwoordig bijna geene vestiges gevonden worden.’ En vervolgens betoogt men, dat de invoer van het Koloniaal uit Frankrijk naar Hamburg destijds ¾ meer was dan naar Holland; dat hennep, vlas en andere Oostersche waren niet meer naar Frankrijk, Spanje en Portugal werden gescheept, zoo als vroeger; dat er geene Hollandsche Huizen meer in Spanje, dat er weinig handel naar de Levant was, enz. (*) Het is waar, ten tijde der Amerikaansche onlusten begon onze handel, onder de bescherming der onzijdigheid, wel tot een' ongewonen bloei op te klimmen; maar dit duurde niet lang, en sedert 1780 liep die handel allengs te niet. De Heer vreede haalt nog eene plaats uit den Bergraad von justi, te Göttingen, aan, behelzende, ‘dat alle de steden der Nederlanden ten tijde van den grootsten bloei der manufacturen, in de dertiende, veertiende en vijftiende Eeuwen, ontstaan zijn, wanneer de Nederlanden weinig of geene scheepvaart dreven; terwijl de Zeehandel in de laatste Eeuwen tot de stichting van geene enkele stad aanleiding heeft gegeven.’ Hoe kan de kundige vreede zulk eene plaats van een' vreemdeling overnemen, die de diepste onwetendheid verraadt? Hoe! Nederland

{==20==} {>>pagina-aanduiding<<}
dreef in de 13-15de Eeuw weinig os geene scheepvaart; toen eerst Brugge, daarna Antwerpen de stapelplaatsen waren van het Noorden en Zuiden, en de grootste koopsteden van Europa, na Venetië misschien! toen er uit Amsterdam reeds geheele vloten naar de Oostzee gingen! - Door de fabrijken zijn de Nederlandsche steden gesticht! Bestonden Dordrecht, Haarlem, Delft, Leyden, Utrecht, Gent, Brussel, Leuven, Antwerpen en zoo vele andere steden dan niet reeds in de elfde en twaalfde Eeuwen? ‘Maar zij zijn door fabrijken vergroot.’ Ongetwijfeld; maar is Brugge, is Antwerpen, is Dordrecht door den handel ook niet eigenlijk eerst geworden, hetgeen zij naderhand waren? Zijn Amsterdam en Rotterdam daardoor in de dertiende en veertiende Eeuwen niet geschapen? Men bouwde in de zeventiende Eeuw in Holland geene steden meer, omdat het land bijna tot het maximum der bevolking geklommen was, en er letterlijk geene ruimte meer voor steden overschoot; doch men zie, hoe spoedig Amsterdam zijne 200,000 inwoners verkreeg! De Heer vreede is hier dus eenzijdig, en hij vergunne ons op te merken, dat zijn stand in vroegere jaren, als fabrikeur te Leyden, hier op zijne redeneringen wel eenigen invloed kan hebben gehad, aan welken wij daarentegen ook weder eene uitvoerige en zeer belangrijke opgave van alle de bedrijven en takken van bestaan, aan de lakenfabrijk verknocht, zijn verschuldigd. Wie zou niet van harte wenschen, dat zulk eene aanzienlijke bron van welvaart ook onder ons, ook
in de Noordelijke Provinciën, weder mogt worden verlevendigd? Wij willen hem zelfs toegeven, dat de fabrijknijverheid meerdere kapitalen aan den gang brengt, dan de Zeehandel; de laatste is en blijft toch eene zenuw van den Staat; en, daar onze Schrijver dit gereedelijk erkent, begrijpen wij niet, waarom hij zoo vele moeite doet, om den Zeehandel niet alleen beneden de nijverheid te stellen, maar ook als den vijand derzelve te doen beschouwen. Dit gaat zoo verre, dat hij zich koopvaardijvloten verbeeldt, waarvan de eigenaars patent zullen nemen, en in de havens van Amsterdam, Rotterdam en

{==21==} {>>pagina-aanduiding<<}
Antwerpen markt houden, om terstond daarna weder weg te varen. Dit heeft vooreerst nog geen nood; maar het is toch zeker, dat eenige voorzieningen in het belang der nijverheid volstrekt noodzakelijk zijn. En deze geeft nu de Schrijver in het tweede stuk op.
Zoo wij ons met de theoretische beschouwingen van den Heer vreede niet geheel konden vereenigen, zijn praktische gedeelte heeft ons veel beter voldaan. In zoo verre wij hierover kunnen en mogen oordeelen, zoekt het stelsel des Schrijvers welmeenend alle belangen te vereenigen. De handel zal en moet vrij zijn; dit is zijne eerste hoofdstelling: de regten op den in- en uitvoer niet hooger te stellen dan één ten honderd op zijn hoogst. De grondstoffen, zoo als eikenschors, inlandsche wollen en vette kalfsvellen, wil hij openstellen voor den uitvoer, zonder hooge Regten; maar, tot bescherming der inlandsche nijverheid, een Accijnsregt leggen bij het inkomen op de goederen, die ook binnenslands voortgebragt worden, hetwelk de onevenredigheid tusschen de prijzen, waarvoor de fabrikeur die bereiden, en de koopman die aanbieden kan, zal wegnemen. De hoegrootheid van dit Regt zal dus naar dat verschil in prijzen worden geregeld; maar de last van entrepôts, plombering, en alle die hatelijke middelen uit den Franschen tijd, die in onze tegenwoordige fiscale Wetgeving uit denzelven zijn overgenomen, zal geheel geene plaats hebben: in stede daarvan, bekomt de koopman zijne goederen, na behoorlijke betaling, en verificatie van derzelver gewigt, of maat, of getal, in huis, ter vrije beschikking, en bekomt van het betaalde regt aanschrijving op de boeken der Administratie. Zoo dikwijls hij nu verder verkoopt, laat hij, geheel of gedeeltelijk, naar mate der hoegrootheid van het debiet, die goederen op den naam des koopers afschrijven; en dit moet, ook in den overgang tot de derde hand, tot in de kleinste winkels toe, voortgezet worden: bij het debiet aan Particulieren houdt zulks op; en de winkelier bekomt dan; voor 't geen hij aldus uit den
handel in de consumtie overbrengt, eene korting van 10 percent op het Accijnsregt, gelijk het geheele Regt bij den wederuitvoer naar buitenslands, te-
{==22==} {>>pagina-aanduiding<<}
gen eene nieuwe verificatie der goederen, wordt teruggegeven. Iedereen, tot den winkelier toe, heeft dus in zekeren zin belang, dat de Regten behoorlijk voldaan worden, en is nooit zonder vrees voor ontdekking, daar het hier niet is gelijk in de tegenwoordige wetgeving, dat, zoodra de koopman zijne goederen in het pakhuis heeft, hij beveiligd is tegen alle aanhaling van sluikerij; maar de contrôle der aan- en afschrijving blijft altijd; de boeken zijn gedurig in te zien. De Heer vreede vleit zich, dat door dit middel de smokkelarij zoodanig zal beteugeld worden, dat men zal kunnen zeggen: Er bestaat geene Fraude. De wetten, die hij daartoe voorslaat, zijn deze: ‘1. De uitvoer van alle accijns verschuldigde goederen worde verboden, tenzij dezelve verzeld zijn van een bewijs, dat op de rekening van den uitvoerder eene afschrijving heeft plaats gehad van een gelijk getal maten of ponden, als waarvoor de uitvoer verzocht wordt. 2. Van alle koopen en verkoopen in accijns verschuldigde goederen, die gedaan worden, - bepaalder, bij allen overgang van eigendom van zoodanige goederen van den eenen op den anderen, ten gevolge van koopen en verkoopen, als anderzins, - moet eene afschrijving van den afleveraar bij de Administratie plaats hebben, en eene aanschrijving op die, welke ontvangt, in gelijke gehalte van maten of ponden, als worden overgedaan.’ - Het is dus onverschillig, of dezelfde goederen uitgaan, die ingekomen zijn, wanneer slechts eene gelijke maat of hoeveelheid uitgaat; hierdoor wordt de belemmering van den koophandel afgenomen, en toch hetzelfde oogmerk bereikt. Bij den
aanpeil der reeds voorhandene en aan het Accijnsregt onderworpene goederen worden dezelfde beginselen gevolgd. De buitenlandsche manufacturen worden dus aan de binnenlandsche fabrikaten in prijs gelijk gesteld, maar niet boven dezelve bevoordeeld. De koophandel is aan entrepôts noch lastig toezigt onderworpen. De transit-handel gaat op dezelfde gronden zijnen gang, maar wordt niet boven den eigen' handel begunstigd. De schatkist zelf zal er bij winnen, door den bloei des han-
{==23==} {>>pagina-aanduiding<<}
dels en der nijverheid, de wering der fraude, de heffing bij het gewigt, niet bij de waarde, en - de mindere omslagtigheid der recherche! - Eenige bijlagen bevatten nadere toelichtingen op de uitvoering van het stelsel der af- en aanschrijvingen, bedenkingen over den inhoud des Koninklijken besluits van 1 Junij 1820 omtrent een Nationaal Etiquette voor wollen manufacturen, over de fraude, en toepassing van het Accijnsregt op den buitenlandschen Graanhandel.
Wanneer men nu dit alles nagaàt, zoo beveelt het Ontwerp zich zekerlijk van meer dan ééne zijde aan. Eenvoudige aan- en afschrijving is ongetwijseld gemakkelijker, dan al de sleep van formaliteiten, bij de Fransche, of in den Franschen geest gestelde, wetten vereischt. In vele opzigten zijn wij het ééns met den Schrijver; maar wij kunnen niet nalaten, hem eenige bedenkingen onder het oog te brengen. Vooreerst. Het geheele ontwerp is enkel daarop berekend, (IIde St. bl. 19) dat onze nijverheid zich tevreden stelle met de vervulling der binnenlandsche behoeften. Doch is dit oogpunt wel juist? Kunnen onze fabrijken bloeijen zonder buitenlandsch vertier? Wij gelooven waarlijk, dat, indien b.v. onze lakenfabrijken alleen van binnenlandsch debiet moesten bestaan, het bloeijende Verviers spoedig verkwijnen zou. De buitenlandsche handel is gewis niet devijand, maar de opregte vriend en de steun der fabrijken, wanneer zij goed en goedkoop werk leveren. Waarom bloeijen de fabrijken der Engelschen zoo zeer? Omdat hun wereldhandel de bezendingen begunstigt en overal heenbrengt. Zou het dus de regte weg zijn, den fabrikant te zeggen: ‘Zóó hoog moogt en kunt gij markten; daarvoor zullen wij zorgen’? Zouden wij niet even zulk goed en goedkoop werk kunnen leveren als de fabrikaten van Engeland, waar alles zoo duur is, indien onze handel zóó bloeide, en overvloed van voortbrengselen op onze markten de levensbehoeften, en dus ook de dagloonen, in prijs deed dalen? Wij vragen dit slechts, en beantwoorden de vraag geenszins toestemmend; maar wij hadden wel gewenscht, dat de

{==24==} {>>pagina-aanduiding<<}
Heer vreede dit punt, hetwelk door onzen voortreffelijken Staatsman van hogendorp meermalen zoo uitvoerig is uiteengezet, wat meer in het oog had gehouden. - Ten andere is het stelsel der aan- en afschrijvingen, hetwelk de Heer vreede als zoo eenvoudig beschrijft, toch, onzes inziens, nog al onslagtig. Welk eene menigte bureaux en commisen zijn er niet noodig, om van elk der tallooze bedrijven en handelingen van koop en verkoop (inzonderheid indien, gelijk de hoop en bedoeling is, de handel weder mogt aanwakkeren) aanteekening en boek te houden! Reeds in groote koopsteden moet dit veel omhaals veroorzaken; hoe veel te meer dan, wanneer het tot alle bedrijven in het geheele Rijk, tot alle winkels, zelfs in de dorpen, wordt uitgestrekt! Zal de koopman, die toch dikwerf dringende haast bij eene aan- en afschrijving kan hebben, niet menigmaal daarnaar moeten wachten, wanneer men slechts weinig commisen of klerken aanstelt, om kosten te mijden? en welk eene uitgave voor de schatkist, wanneer deze genoegzaam vermenigvuldigd worden, om op elke aanvrage terstond gereed te zijn! Hoe groot, hoe drukkend is nu reeds het getal der ambtenaren, boven dat in den tijd der Republiek en des vrijen handels! en zal daarin dan nooit vermindering komen?
Gaarne wenschen wij door den bekwamen en welmeenenden Schrijver over dit een en ander eenige inlichting te ontvangen. De Recensent is volstrekt onzijdig, daar hij noch tot den koophandel, noch tot het fabrijkwezen de minste betrekking heeft, en slechts wenscht, die beide steunsels van Nederland gelijkelijk te zien bloeijen. Wij verlangen niets liever, dan dat deze Proeve in dat groote doel moge slagen; en de Schrijver gelieve de hier gemaakte bedenkingen slechts aan zucht, om, zoo veel mogelijk, misbruiken en verkeerde toepassingen voor te komen, toe te kennen.





{==25==} {>>pagina-aanduiding<<}

Geschiedkundig Verslag, daadzakelijke Bevindingen en algemeene Aanmerkingen, benevens eene Verzameling van Bewijsstukken betrekkelijk het Amsterdamsch geoctrooieerd Kunstcement. Door U.W.T. Cazius, Eigenaar der geoctrooieerde Fabrijk, te Utrecht gevestigd. Te Utrecht, bij J.G. van Terveen. 1824. In gr. 8vo. 245 Bl. f 1-80.

Tot de onderwerpen der gesprekken van den dag behoort, sinds langen tijd, gelijk bekend is, het nieuwe of zoogenaamd Kunstoement, verkregen door branding van de opgebaggerde kleiaarde uit het IJ; en ieder weet, hoe verschillend, doch meestal ongunstig, de beoordeelingen en uitspraken zijn ten aanzien van deszelfs deugdelijkheid, in vergelijking met het gewone Duitsche of Dordsche Tras.
‘Vooroordeel en Eigenbelang, die geduchte geesels der Maatschappij, laten niet na, vele partijdige uitstrooisels tegen de nieuwe Cementstoffe te verspreiden.’ Dit waren de woorden, zegt de Heer cazius, van welke de eerste klasse van het Koninklijk Instituut van Wetenschappen, Letteren en schoone Kunsten zich bediende, bij derzelver Verslag, in den jare 1809, aan Z.E. den Minister van Eerdienst en Binnenlandsche Zaken gedaan, omtrent de deugdelijkheid des Kunstcements, uit gezuiverde beklonken molenklei van het IJ vervaardigd; en hij betuigt, de waarheid dezer stelling gedurende al den tijd te hebben ondervonden, welken hij zich met het vervaardigen van het geoctrooieerd Kunstcement heeft onledig gehouden, daar hij steeds met de sterkste onaangenaamheden en tegenkantingen heeft moeten worstelen, meestal voortkomende van den kant van lieden, die, uitgaande van bijzondere belangen, zich tegen de algemeene invoering des Kunstcements meenen te moeten verzetten, of van zoodanigen, die, verwerpende alwat nieuw is, en met een blind vooroordeel aanklevende alwat het kenmerk der oudheid draagt, naar den aard en de strekking hunner grondbeginselen, zonder behoorlijk voorafgaand onderzoek, deze nieuwe stoffe zonder verschooning verwerpen; beide welke partijen het al verder niet moeijelijk viel, door schoonschijnende, doch inderdaad ongegronde redenen, andere lieden, niet berekend, of te onverschillig, om de waarheid der zake te onderzoeken, en blindelings geloovende al het-
{==26==} {>>pagina-aanduiding<<}
geen hun door eerstgenoemde lieden werd verhaald, tot hun gevoelen over te halen; uit alle welke pogingen ontstaan is dat algemeen vooroordeel, hetwelk, van het begin der uitvindinge tot op den huidigen dag, tegen het Kunstcement bestaan heeft. - Dit is de aanhef der Inleiding tot het Geschiedkundig Verslag enz., hetwelk wij hier aankondigen.
De Schrijver, overtuigd, dat het Cement, door hem vervaardigd wordende, steeds die deugden bezit, waardoor hetzelve, zoo door geleerde mannen, als ook naderhand door het Instituut, geschikt is bevonden tot gebruik bij het aanleggen van groote en waterdigte werken, zou nimmer eenige pogingen of middelen hebben aangewend, om dien geest van vooroordeel en bijzonder belang tegen te gaan, maar zulks aan de zorg en den goeden wil van onbevooroordeelden en onpartijdigen, doch deskundigen, hebben overgelaten, in het vertrouwen, dat eindelijk de waarheid der zaak over eigenbelang en vooroordeel zoude zegepralen. Zoo lang de tegenkantingen tegen het Cement het kenmerk vertoonden van partijdigheid en ligtgeloovigheid, en niet in het openbaar, maar van ter zijde en zonder eenig publiek gezag, werden verspreid, zoo lang heeft hij alle deze onaangenaamheden verduurd, en zich alleen beijverd, om, door de deugdzaamheid der specie, aan het vertrouwen, hem door den Koning en de hooge Regering dezer landen geschonken, te beantwoorden, en zijn regt staande te houden, dáár, waar men hetzelve trachtte te verkorten en te benadeelen. Thans evenwel, nadat de Utrechtsche Burgemeester van doelen in het openbaar aan de bezwaren, tegen het Kunstcement ingebragt, zekere authenticiteit heeft bijgezet, welke bij de Natie niet dan de ongunstigste indrukken tegen deze specie kan verwekken, (zie Utrechtsche Courant van 21 Mei 1824) en daarbij des Schrijvers eer en belangen op eene grievende wijze heeft aangerand, terwijl ook andere, met hooge posten bekleede personen, hoezeer niet openlijk, evenwel niet minder duidelijk, aan de onbewezene assertiën van den Heer Burgemeester van Utrecht kracht hebben bijgezet; thans vond hij zich gedrongen, wilde hij zich niet blootstellen, dat een langer stilzwijgen aan zwakheid en gebrek van vertrouwen op de regtvaardigheid zijner zaak
zoude worden toegeschreven, voor het oog der gansche Natie op te treden, aan dezelve de waarheid, en niets dan de waarheid, te doen kennen, ten

{==27==} {>>pagina-aanduiding<<}
einde zij in dezen met kennis van zaken zoude kunnen oordeelen.
Dan, ofschoon hem geene andere keus overbleef, dan in het openbaar op de gedane aanrandingen te antwoorden, niet met eene reeks van onbewezene drogredenen of ijdele woorden, maar met daadzaken, zoo wil hij evenwel de beslissing omtrent het voldoende of niet voldoende des Kunstcements niet vooruitloopen, welke Z.M. aan zich heeft voorbehouden, maar alleen eene geschiedkundige beschouwing der geheele zaak, met de daaruit voortvloeijende aanmerkingen, zonder eenige achterhoudendheid of partijdigheid, voordragen. Hij laat zich dus ook niet in met eene wetenschappelijke beschouwing omtrent de deugdzaamheid des Cements, als zijnde deze, zijns oordeels, genoegzaam door de proeven en waarnemingen van de Heeren van der hart, kasteleyn, aeneae, alsmede door de verslagen van het Koninklijk Instituut, bewezen.
Deze zijn de redenen, welke den Schrijver tot de uitgave van het onderhavige werkje aanleiding hebben gegeven; en de Lezer ziet hieruit, welke de aard en strekking van hetzelve zij. Niemand kan het voorzeker onverschillig zijn, eens grondig en van nabij bekend te worden gemaakt met de gewigtige zaak des Kunstcements, daar hetzelve, deels als voortbrengsel van inlandsche nijverheid, deels en vooral in zoo ver deze specie thans uitsluitend tot het metselen van alle landsgebouwen, zoo waterwerken als andere, moet gebezigd worden, voor de algemeene belangen van de hoogste aangelegenheid is, en aller belangstelling verdient. Wij zullen den hoofdinhoud van het werkje kortelijk opgeven.
Hetzelve bevat twee Hoofddeelen, waarvan het eerste eene korte geschiedenis van den oorsprong, den voortgang en de daarstelling des Kunstcements behelst; terwijl men in het tweede gedeelte eene beknopte opgave vindt voorgedragen van de voornaamste met het Kunstcement vervaardigde kapitale en waterdigte werken, mitsgaders van de bevinding derzelven, in zoo ver zulks op dit oogenblik bekend is.
In het geschiedkundig gedeelte wordt het eerst gesproken over het Duitsche, bij ons ook, naar de stad, welke deszelfs voorname handel- en stapelplaats is geweest, Dordsche Tras genaamd. Wij vinden hier de moeijelijkheden aangewezen, welke er doorgaans bestaan hebben, om deze stoffe onvervalscht en van eene deugdzame hoedanigheid te verkrij-
{==28==} {>>pagina-aanduiding<<}
gen, zoo noodzakelijk voor het belang onzes Vaderlands, met opzigt tot het bouwen en behoud der sluizen en andere waterdigte werken, en de maatregelen, daartoe door 's lands Regering genomen, door het bepalen eener keuring op het Dordsche Cement, en het bezwaren van den invoer van gemalen Cement van buitenslands, zoodra men zulks uit Duitschland, namelijk uit de Keurvorstendommen Trier en de Paltz, thans een gedeelte van het Koningrijk Pruissen uitmakende, (alwaar het Tras voornamelijk gevonden wordt) had begonnen te doen, waardoor niet alleen een aantal onzer trasmolens in verval geraakten, maar wij ook, door het invoeren van gemalen Cement van slechten duifsteen, of met andere zelfstandigheden vermengd, aan gedurig bedrog waren blootgesteld. De maatregel van het bezwaar op den invoer van gemalen duifsteen van onze zijde gaf aanleiding, dat de Keurvorsten van Trier en de Paltz niet in gebreke bleven, om den uitvoer van ongemalen duifsteen, bij wijze van represaille, evenzeer te bezwaren, en zelfs, om den reeds gekochten en betaalden, alsmede de daarmede beladene schepen, die gereed lagen om te vertrekken, in beslag en arrest te nemen. Hierdoor ontstonden dus de hevigste moeijelijkheden en tegenkantingen, en ons land werd in eene gestadige afhankelijkheid gehouden van de willekeur der gemelde Vorsten, die, des verkiezende, den uitvoer van duifsteen geheel konden verbieden en beletten, zoo als zulks ook door de stremming van de scheepvaart
in de onrustige tijden van 1795 en 1796 werkelijk heeft plaats gehad, waardoor de prijs des Duitschen Cements van f 3 tot f 14 per ton rees.
Toen de gemelde Keurvorstendommen in het Fransche Rijk door overheering waren ingelijfd, werd, na eene weigering van onze zijde op een van wege Frankrijk gedaan voorstel, om de belasting, hier te lande op den invoer van gemalen Cement gesteld, op te heffen, door den Franschen Keizer, bij een Decreet in 1807, eene nieuwe, zeer aanmerkelijke belasting gesteld op den uitvoer van ongemalen duifsteen uit de steengroeven, van Andernach uit het Fransche Rijk, waartegen zelfs de vertoogen van zijnen Broeder, den voormaligen Koning van Holland, strekkende, dat het bovengemeld Decreet in het belang van Holland zoude gewijzigd worden, niets vermogten, daar dezelve niet alleen zonder eenig gunstig gevolg bleven, maar door eene stellige vordering van den Franschen Ambassadeur

{==29==} {>>pagina-aanduiding<<}
la rochefaucault op last van den Franschen Keizer gedaan, achtervolgd werd, dat de impost op het ingevoerd wordend gemalen Cement zoude worden ingetrokken, onder bedreiging, dat, bij weigering van dit verzoek, de uitvoer des ongemalen duifsteens uit Frankrijk nog zwaarder zoude worden belast. - Dit alles, gevoegd bij de verbazende sommen, welke jaarlijks voor den duifsteen uit het land worden gevoerd, kan doen zien, van hoeveel belang het zij, dat men er op uit is geweest, om in ons land eene specie te vinden, welke in plaats van duifsteen zoude kunnen worden gebruikt, waardoor ons Vaderland van de zware uitgaven voor denzelven en de belasting bevrijd, en bovendien van de vernederende afhankelijkheid, waarin het, in dit opzigt, tot naburige Staten verkeerde, zoude kunnen ontheven worden.
Ten aanzien van de beschouwing des Kunstcements, zoo als dezelve uit beklonken molenklei uit het IJ vervaardigd wordt, worden wij bekend gemaakt met deszelfs geschiedenis, van de oprigting der eerste fabrijk tot op heden, derzelver lotgevallen, veranderingen en tegenkantingen, benevens de omstandigheden, waaruit het oprigten der tegenwoordige fabrijk, alsmede het daaraan verbonden Octrooi, is voortgevloeid, van hetwelk de Schrijver thans alleen eigenaar is. Wij vinden alzoo de herkomst van dit privilegie onder den voormaligen Koning van Holland, en de bevestiging in het verkregen regt door den Souvereinen Vorst der vereenigde Nederlanden, hier medegedeeld, en, naar deszelfs inhoud, de zware verpligtingen, welke op den geoctrooieerden rusten, ontvouwd, en tevens de bezwaren, welke sommigen meermalen over te groote voorregten, aan dit Octrooi verknocht, hebben geopenbaard, voldoende opgelost en wederlegd.
Het verleende regt van Octrooi rust op de proefnemingen, reeds te voren door kasteleyn, aeneae en van der hart, en naderhand door eene Commissie uit het Koninklijk Instituut, bestaande uit de Heeren vrolik, paets van troostwijk en j. blanken, jansz. gedaan, waarbij vervolgens nog is gevoegd de Heer van westenhout, oud-Kolonel der Genie. De proeven, door deze beroemde mannen op last des Gouvernements ondernomen en uitgevoerd, hebben steeds en bij herhaling de bestendige deugdzaamheid des Kunstcements, uit zuivere beklonken mo-
{==30==} {>>pagina-aanduiding<<}
lenklei uit het IJ vervaardigd, zoo wel op zichzelve, als in vergelijking met het Duitsche Tras, bewezen en bevestigd, waarvan de in het werkje ter neêrgestelde uitspraken en advisen den onpartijdigen ten volle kunnen overtuigen.
De Metselwerken, welke in het tweede Hoofdstuk worden aangevoerd, om ook ondervindelijk en daadzakelijk de onveranderde deugd des Kunstcements onwedersprekelijk te bewijzen, worden tot onderscheidene rubrieken teruggebragt, als waartoe behooren zoodanige kapitale en waterdigte werken, welke onder directie van 's Rijks Corps de Genie zijn vervaardigd; Maritime werken; werken, aangelegd onder directie van het Corps van den Waterstaat, Plaatselijke, Dijks-, Polder- en andere Authoriteiten, en voor particuliere rekening, enz. waarvan de hechtheid, waterdigtheid, en weêrstandbiedende sterkte aan de invloeden en geweldige krachten, die bij aanhoudendheid op vele derzelven verwoestend werken, door de authentiekste bewijzen, onder de bijlagen tot het werk achter hetzelve te vinden, worden aangetoond.
Wij vereenigen ons met hetgeen de Heer cazius omtrent de echtheid der bijgebragte bewijstukken aanvoert: ‘Wil men niet vermetel vooronderstellen, dat alle Directiën, Officieren en Geëmploijeerden van den Waterstaat, Genie en Marine trouweloos gedurende eene reeks van jaren hunnen eed en pligt hebben verzaakt, en, tegen beter weten aan, als goed hebben opgegeven, hetgeen zoodanig niet was, dan moet men als geloofbaar en bewezen aannemen alwat door dezen wordt verklaard; trouwens de algemeene achting, welke niet alleen door de ingezetenen dezer landen, maar ook door vreemden, bewezen wordt aan het Corps van den Waterstaat, der Genie en der Marine in ons Vaderland, waarin zoo vele mannen zijn opgetreden en nog dagelijks werkende zijn, wier kundigheden en ijver, tot bevordering van Neêrlands welvaren, ver boven allen lof verheven zijn, moet tot een borg strekken, dat aan de geloofbaarheid van hunne getuigenissen niet zal worden getwijfeld.’
Het werk wordt besloten met de oplossing en beantwoording van eenige algemeene aanmerkingen, welke den Schrijver van tijd tot tijd, zoo door vrienden als door vijanden van het Kunstcement, zijn tegengeworpen; hetwelk hij heeft gemeend te moeten doen, ten einde hij niet mogt schijnen dezelve stilzwijgend te zijn voorbijgegaan, omdat zij niet door hem konden worden opgelost, en opdat hij niet in het ver-
{==31==} {>>pagina-aanduiding<<}
volg verpligt zoude zijn, tot oplossing van dezelve, andermaal de pen op te vatten.
Wij hebben onzen Lezer, zoo veel het aaneengeschakeld verband des werks toeliet, bij wijze van een algemeen overzigt, met deszelfs hoofdzakelijken inhoud bekend gemaakt, en twijfelen geenszins, of, bij eene aandachtige en onpartijdige lezing en beoordeeling der in hetzelve bevatte zaken, zal menigeen een gunstiger gevoelen opvatten omtrent de zaak des Kunstcements en deszelfs waarde als metselspecie, en tot het besluit moeten komen, dat de ongunstige uitspraken, welke men nog zoo algemeen omtrent dezelve hoort uiten, veelal aan partijdigheid en gebrek aan kennis ten aanzien der zaak, over welke de een den ander maar al te veel napraat, moeten worden toegeschreven. Wij voor ons billijken den weg, dien de Heer cazius heeft ingeslagen, om eens openlijk en duidelijk de geheele zaak bloot te leggen, waardoor hij ten minste aan de vijanden van zijn' persoon of fabricaat de gelegenheid heeft verschaft ter wederlegging van hetgeen hij heeft ter nedergesteld. Ofschoon hij de zaak; in zijn belang, wel hier en daar in eenen warmen, ijverigen toon heeft voorgedragen, zoo kunnen wij hem nogtans niet te last leggen, dat hij, in zoo ver het daarbij op de verdediging zijner eer en belangen aankwam, de palen eener betamelijke bescheidenheid jegens de genen, die dezelve op eene minder kiesche wijze hebben aangerand, is te buiten gegaan.
Men veroorlove ons, ten slot, deze aanmerking, niet het stuk, maar de verleening van het Octrooi des Cements zelve betreffende. Daar, gelijk de Schrijver ontegenzeggelijk heeft aangetoond, het bestaan van de fabrijk des Kunstcements in het naauwste verband staat met het belang des Rijks, zoo ware het, de zaak van deze zijde beschouwd, onzes inziens, beter geweest, dat zulk een privilegie aan particulieren niet was verleend geworden, maar dat zoodanige onderneming voor 's Lands rekening was geschied, dewijl de fabrijk, in particuliere handen zijnde, het zij bij verandering van eigenaar, of door andere omstandigheden, kan komen te vervallen, en men daardoor wederom, gelijk bevorens, afhankelijk zoude worden. Ware zulks van het begin af geschied, zoo zouden er mogelijk zoo vele tegenkantingen niet hebben plaats gehad, die, ten opzigte van particulieren, uit onderscheidene oorzaken kunnen voortspruiten.







{==32==} {>>pagina-aanduiding<<}

Brieven over het Natuurregt aan den Heer Paulus van Hemert, naar aanleiding van Mr. W. Bilderdijk's korte ontwikkeling der gronden van het Natuurrecht en daarbij gevoegde zielkundige Verhandelingen; door Mr. J. Kinker. Te Amsterdam, bij J. van der Hey en Zoon. 1823. In gr. 8vo. XII en 323 Bl. f 2-80.

Met eenige huivering zetten wij ons neder tot het schrijven van dit verslag; want beoordeeling durven wij het niet noemen. Een boek, als het onderhavige, voor de regtbank der kritiek te roepen, de beginselen, daarin voorgesteld en ontwikkeld, naauwkeurig te toetsen, is niet het werk van eenige uren, van eenige dagen, maar van weken en maanden, en het regt daartoe kan men zich alleen door eene gezette wijsgeerige studie verwerven. Hiertoe nu ontbreekt het Recensent aan tijd en gelegenheid. Doch, al kende hij zich ook te dezen opzigte eene grootere bevoegdheid toe, dan hij gelooft te bezitten, dan nog zou het ten uiterste twijfelachtig zijn, of zulks op de behandeling van dit onderwerp in een Tijdschrift, dat voor een gemengd publiek geschikt is, eenigen invloed behoorde te hebben. Immers de geheele redenering hangt zoodanig aaneen, en is dikwerf zoo diepzinnig, dat het onmogelijk zijn zou, den Lezer op het regte standpunt te plaatsen, vanwaar hij den staat des geschils duidelijk kon overzien, zoo men niet, in plaats van eene Recensie, eene uitgebreide verhandeling schrijven wilde. Naar ons gevoel, behoorde men zich bij zulke werken tot eene bloote aankondiging en aanbeveling te bepalen, en den Lezer toe te roepen: Wij vinden het schoon, en bewonderen het; maar de zaak is diep en ingewikkeld, en misschien niet boven allen twijfel verheven. Neem het boek zelf, en lees en oordeel! Het Publiek verwacht echter iets meer van ons; en wij zullen dus, zoo veel de zaak het toelaat, hetzelve eenigzins nader met den aard en den inhoud des boeks bekend maken.
De naaste aanleiding tot de uiteenzetting en openbaarmaking der regtskundige beginselen van den Heer kinker is, gelijk de titel reeds leert, uit de korte ontwikkeling der gronden van het Natuurrecht van den Heer bilderdijk voortgevloeid. De zonderlinge en in de toepassing nadeelige en schadelijke beginselen, daarin voorgesteld, bewogen den

{==33==} {>>pagina-aanduiding<<}
Wijsgeer, de pen ter wederlegging op te vatten. Dit bragt hem van zelf in de noodzakelijkheid, om ook zijne eigene begrippen over dit onderwerp aan het Publiek mede te deelen; waardoor dan ook zijn arbeid zich in twee deelen splitst, waarvan het eerste, uit vier brieven bestaande, de theoriën van bilderdijk ontzenuwt, en het laatste, in twee brieven vervat, aan de voorstelling van kinker's eigene begrippen, en derzelver toepassing op de Staatkunde, gewijd is.
Daar kinker, in het eerste deel van zijn geschrift, verpligt is, de denkbeelden zijner tegenpartij voet voor voet te volgen, en dus niet langs dezelfde gedachtenlijn op zijnen eigen' weg voortwandelen kan, heerscht hier natuurlijk minder geregeldheid dan in het tweede gedeelte, en daarom is dan ook die wederlegging voor geene aaneengeschakelde analysis vatbaar. Wij bepalen ons bij eenige hoofdbijzonderheden.
Bilderdijk had tot grondbeginsel van het Natuurregt de behoefte aangenomen, en zich daaromtrent in dezervoege uitgelaten: Het beginsel van recht is de nooddruft, de behoefte, en deze is in den mensch uit zijn aart oneindig, en hierom is zijn staat een staat van oorlog. Aan dit beginsel van nooddruft wil bilderdijk den wil onderwerpen, en het opvolgen dier nooddruft tot pligt maken; en het is vooral hiertegen, dat kinker ijvert. Hij toont b.v. aan, dat, de behoefte lijdelijk zijnde, er niets dwazer zijn kan, dan den wil, het éénige dadelijke beginsel in den mensch, hieraan ondergeschikt te maken. Ook is er, dus gaat hij voort, in de behoefte, als zoodanig, geene verbindende kracht voor den wil. Er zijn zeker behoeften, die wij verpligt zijn te vervullen; maar alleen omdat het doel, dat wij er mede pogen te bereiken, pligt is. Zoo mogen wij, b.v., de behoefte, om te eten, niet zoo lang wederstaan, dat wij ons dood hongeren, ten ware het vervullen van een' hoogeren pligt zulk eenen wederstand vorderde. De behoefte is dus niet het beginsel van, maar is ondergeschikt aan, den pligt; en van daar, dat het pligt is, een aantal kwade behoeften tegen te gaan, die, ware bilderdijk's stelling waar, natuurlijk even zeer als de goede in aanmerking zouden moeten komen. Om deze conclusie te ontduiken, neemt bilderdijk zijne toevlugt tot de oorspronkelijke harmonie, waarin alle deze gemoedsbewegingen tot elkander zouden gestaan hebben; dan hiertegen wordt met regt aangemerkt, dat deze toe-
{==34==} {>>pagina-aanduiding<<}
stand voorondersteld, maar niet bewezen wordt, en voor het minst, als aan ons onbekend, voor geen' regtsgrond kan gelden. Wat nu den staat van oorlog betreft, waarin, volgens
bilderdijk, de mensch, uit hoofde van den strijd zijner behoeften met die van anderen, geplaatst is, bilderdijk verbeeldt zich, dat de behoeften van gezelligheid, welwillendheid en behulpzaamheid een genoegzaam beperkingsmiddel opleveren tegen dien staat van oorlog; maar de ondervinding leert, dat zoo iets geen' genoegzamen waarborg geven kan. Maar, waar zouden wij eindigen, indien wij alle de dwaasheden en contradictiën, door bilderdijk voorgesteld en door kinker wederlegd, wilden doorloopen? Het komt ons voor, dat bilderdijk's gevoelens dikwerf zoo onbegrijpelijk paradox zijn, dat kinker zich de moeite had kunnen besparen van die te ontzenuwen. Hiertoe brengen wij, b v., het navolgende, waar bilderdijk over den pligt, uit de behoefte ontstaande, redeneert, en onder anderen zegt: Wil ik de nuttigheid van het eten, de wijsheid van het eten betogen, ik mag; maar dat is het niet, wat het mij tot plicht maakt. Het is, dat ik dus gemaakt ben, dat ik het niet nalaten kan, of liever, dat ik niet nalaten kan het te willen, dan zelfs als ik mij geweld doe om het na te laten. Het behoeft wel geen betoog, dat dit stelsel de deur opent voor de grofste zedeloosheid, daar, volgens die leer, hij, die zijne grove zinnelijke neigingen bedwingt, tegen zijnen pligt handelt. De groote misslag van bilderdijk is eigenlijk gelegen in de verwarring van twee hemelsbreed verschillende beginselen; de volstrekte noodzakelijkheid, die de zinnelijke (objective) wereld regeert, en van welke onze behoeften slechts een onderdeel uitmaken, en de vrije uitspraak van het zelfgevoel, die in de zedelijke
(subjective) wereld alleen gelden kan tot regeling onzer daden. Het is juist dit streng in het oog gehouden onderscheid, dat een der duidelijkste kenmerken uitmaakt van kinker's systema, tot welks korte beschouwing wij thans overgaan, zonder den Lezer langer in de duistere doolhoven van het Bilderdijkianismus rond te voeren.
De Heer kinker ontwikkelt zijne regtsleer in den vijfden brief. Hij begint met het onderzoek der vraag, wat eigenlijk regt in abstracto zij, en bepaalt hetzelve, als het gebiedend beginsel voor de vrije daden. Verder, zegt hij, kan men dit begrip niet uiteenzetten of vervolgen, want het

{==35==} {>>pagina-aanduiding<<}
is een zedelijk stambegrip, en de beste weg, om het nader te leeren kennen, is daarin gelegen, dat men zich het regt voorstelle onder de drie momenten of opvattingen, waarvoor het vatbaar is; te weten, geoorloofdheid, regt (in den zin van bevoegdheid), en pligt. Dat deze opvattingen echter alleen voor ons, als eindige wezens, noodzakelijk zijn, en te zamen het abstract denkbeeld van het regt uitmaken, blijkt hieruit, dat, in een alvermogend, alwetend en volkomen zuiver en vrijwillend Wezen, geoorloofdheid, bevoegdheid en pligt ineensmelten. ‘Want wat hem zou geoorloofd wezen te doen of na te laten volgens de wet, dat is overeenkomstig zijn' eigen zuiveren wil, en het doel, dat hij zich voorstelt te bereiken, en welk doel dus niets anders zou kunnen zijn, dan het hoogste goed; daartoe zou hij ook geregtigd (bevoegd) zijn, omdat hij het door daartoe geschikte middelen zou kunnen verwezenlijken; maar hij zou er ook toe verpligt zijn, omdat het niet of verkeerd aanwenden van die middelen tegen zijn' wil, welke hier de hoogste wet is, zou strijden.’ Dit zijn des Schrijvers eigene woorden, waaruit vervolgens, in het voorbijgaan, op bl. 195, een heerlijk argument voor het bestaan der Godheid wordt afgeleid, dat wij hier, om niet te ver uit te weiden, niet opgeven, maar slechts aanstippen kunnen, en vooral aan de behartiging van den Lezer aanbevelen. Hoogst opmerkelijk is het, dat deze drie-zedelijke stambegrippen in eene treffende analogie staan tot de drie grondbeteekenissen der zinnelijke natuur, mogelijkheid, werkelijkheid en noodzakelijkheid, waarvan de eerste met geoorloofdheid, de tweede
met bevoegdheid, en de derde met pligt overeenstemt. Deze drie begrippen der subjective wereld hebben ook dit met de drie zedelijke beginselen gemeen, dat zij zich almede bij een Wezen, dat alwetendheid met almagt vereenigt, in één harmonisch geheel oplossen, en voor hetzelve stechts verschillende opvattingen zijn van ééne en dezelfde voorstelling. Desniettegenstaande zijn de zedelijke en de stoffelijke grondbegrippen in een' onoplosbaren tweestrijd met elkander, daar de laatste getuigen van eene allesbeheerschende noodzakelijkheid, de eerste daarentegen eene volstrekte vrijheid vorderen. Immers, indien wij niet vrijmagtig tot eene goede of kwade daad besluiten, en is zulks niets meer dan eene begoocheling van ons zelfgevoel, dan is ook alle redenering over oorspronkelijk regt of onregt eene hersenschim, en het éénige regt of onregt, dat er bestaat, is hetgeen overeenkomt of strijdt

{==36==} {>>pagina-aanduiding<<}
met eene stellige wetgeving. Er zijn hier slechts drie mogelijkheden: of er zijn oorspronkelijke denkwetten, zuivere eerste begrippen te ontdekken, die op het denken, het willen enz., als onderwerp, kunnen toegepast worden; of deze denkwetten zijn zoodanig met het innerlijk zelfgevoel ineengesmolten, dat men ze niet kan opdelven, en in dat geval bestaat er geene oorspronkelijke regtskunde; of wij volgen, bij ons denken en handelen, de wetten der voorwerpelijke natuur, onderwerpen ons daardoor aan het fatalismus, en verliezen meteen vrijheid, deugd en pligt. Om deze te redden, moet men wel het eerste der drie mogelijkheden kiezen, en toegeven, dat de oorspronkelijke denkwetten te ontdekken zijn. Dit geeft den Schrijver aanleiding, om alle de voorwerpelijke stambegrippen met de daaraan beantwoordende zedelijke grondbeteekenissen te vergelijken, en hunne autinomiën, of tegenstrijdigheden, onder de kategoriën der hoegrootheid, hoedanigheid, betrekking en wijziging, na te gaan. Het is even onmogelijk als onnoodig, den Schrijver hier voet voor voet te volgen; en het is, voor het punt in geschil, genoeg, ons bij de kategorie der wijziging te bepalen, die de volgende positive en negative momenten bevat: mogelijkheid en onmogelijkheid, werkelijkheid en niet-werkelijkheid, noodzakelijkheid en toevalligheid; welke begrippen, in hunne verzedelijking of toepassing op vrije daden, even zoo vele opvattingen opleveren; te weten, geoorlóofdheid (het zedelijk mogelijke), ongeoorloofdheid (het
zedelijk onmogelijke), regt (het zedelijk werkelijke), onregt (het zedelijk ontkennende), pligt (het zedelijk noodzakelijke), onverschilligheid (het zedelijk toevallige.) Hoe mogelijkheid, werkelijkheid en noodzakelijkheid aan de eene, en geoorloofdheid, regt en pligt aan de andere zijde in het hoogste Wezen ineensmelten, zagen wij boven; hier wordt nu het verband tusschen de voor- en onderwerpelijke begrippen nader aangetoond door de vereeniging en vereenzelviging van noodzakelijkheid en pligt bij de hoogste magt en den zuiversten wil, of, anders uitgedrukt, bij eene volstrekte zelfstandigheid, welke volstrekt zelfdadig handelt. ‘Want dit aanwezen (zegt de Schrijver) wil in de opvolgende toestanden zijner ontwikkeling het doel der zedelijke wet bereiken, en dit te willen, is zijn pligt; maar deze pligt is in zulk een aanzijn noodzakelijk; een zuivere wil kan niet ondoelmatig handelen, en dit zou hij echter, wanneer hij zich als tevens stoffelijke

{==37==} {>>pagina-aanduiding<<}
zelfstandigheid anders ontwikkelde, dan naar het voorgestelde doel van zijnen wil. De pligt houdt op, waar de mogelijkheid om te handelen ophoudt; maar in een alvermogend aanzijn kan er geen grens bestaan voor het te bereiken doel; zijn pligt, derhalve, kan door geene onmogelijkheid bepaald worden; maar zijn pligt zal zichzelven ook niet anders bepalen: want hij kan niet anders willen, dan hetgeen pligt, dat is voor hem noodzakelijk is.’ Hetzelfde wordt vervolgens bewezen uit de tegenovergestelde gedachtenleiding, en aangetoond, dat omgekeerd noodzakelijkheid ook pligt is.
Uit dit wederkeerig bewijs volgt weder natuurlijk, dat de stambegrippen, zoo aan de stoffelijke als aan de zedelijke zijde van het dualismus, dezelfde tusschenverhouding uitdrukken, en wel in het voorwerpelijke de wijze, waarop het denken een voorwerp in het algemeen onder eene stoffelijke natuurwet opneemt, en in het onderwerpelijke, hoe het denken eene daad in het algemeen onder eene zedelijke natuurwet opneemt. Het loopt in het oog, dat de meergemelde en zoo even naauwkeurig opgenoemde begrippen dezer kategorie bepaaldelijk de magt, de voorwaarde van het dynamische in beide de naturen uitdrukken, en dat de vervulling dier formelijke magt in de middelste opvatting, dat is, in werkelijkheid aan de eene, en regt, in den zin van bevoegdheid, aan de andere zijde, gelegen is. Want werkelijkheid is de vervulde mogelijkheid (dat is, vermogen om te zijn) in de zaak; regt, de gegevene geoorloofdheid (dat is, magt om te handelen) in den persoon. ‘Het is namelijk niet genoeg, dat hij daden, op zich zelf geoorloofd, verrigt; hij moet er zich ook de bevoegdheid, b.v. de werkelijke bekwaamheid, van toekennen, dat is, den toereikenden grond. Dezen laatsten moet hij natuurlijk niet in de wet, maar in alles, wat hem als verrigter betreft, zoeken. Regt onderstelt dus, ja! de geoorloofdheid volgens de wet; maar nog bovendien iets daarmede overeenkomstigs en instemmends in zijn' eigen toestand, waardoor zijne daden niet alleen niet strijden met de wet, maar aan hem, die handelen zal, eene roeping, als ware het, geven, om ze te verrigten. Daardoor wordt, hetgeen
slechts geoorloofd was in en voor een eindig wezen, tevens regtens. Maar heeft dit wezen hierbij tevens de overtuiging, dat hij zich in den toestand bevindt, die de daden in geschil aan hem, aan

{==38==} {>>pagina-aanduiding<<}
zijne bevoegdheld bijzonder opdraagt, of beveelt de wet in het algemeen, dan is er niet slechts geoorloofdheid en regt, maar ook pligt.’
Wij kunnen, op dezen grond, het Regt bepalen, als het begrip, dat wij hebben van de overeenkomst of strijd onzer daden met of tegen een door onszelven erkend gebiedend beginsel voor den wil. Onderzoekt men nu nader den aard van dit voorschrift der zuivere wilserkentenis, dan vraagt men met andere woorden: ‘wat zouden wij tot het algemeenste en onveranderlijkste doel onzer daden, en dus ook als de algemeenste beweegreden voor onzen wil aannemen, wanneer wij daarbij geene oogmerken aannamen, welke slechts bijzondere eigene bedoelingen, het tegenovergestelde dus van algemeen zedelijk doel der menschheid, zouden zijn?’ Het antwoord is: dit algemeenste en in zoo verre onveranderlijke doel onzer daden kan niet alleen bestaan in de volmaking van onszelven, ieder voor zich; want dit zou tegen de algemeenheid van het doel strijden, en dus onregt zijn. Maar die algemeenheid kan echter niet volstrekt, maar alleen betrekkelijk zijn, en kan zich niet verder uitstrekken, dan tot die wezens, omtrent welke wij wederkeerige regten en pligten hebben, dat is, tot onze medemenschen. De Rede eischt dus niet alleen eigene zelfvolmaking, maar volmaking van de geheele gemeenschap van personen, welke met elkander in deze persoonlijke betrekkingen staan. Om dit te verwezenlijken, is het pligt, in eene maatschappij te treden; en het blijkt dus, dat het Natuurregt in deszelfs beginsel niet voortvloeit uit het bestaan eener maatschappij, maar integendeel de gebiedende oorzaak is, die de maatschappij daarstelt.
Wij vleijen ons, dat de hier gegevene analysis der hoofddenkbeelden van den Heer kinker den Lezer genoegzaam zal doen zien, langs welk eenen weg en op welke gronden hij de basis van zijn Natuurregt, en deszelfs onmiddellijken invloed op de vorming der maatschappij, ontdekt en gevestigd heeft. Tot dit hoofdpunt gekomen, zet de Schrijver zijne redenering nog gedurende eenigen tijd voort, en daalt af tot de verschillende regten en pligten, die hieruit, of middellijk of onmiddellijk, voortvloeijen. Wij oordeelen het onnoodig, de gevolgtrekkingen van den Regtsgeleerde hier omstandig en naauwkeurig na te gaan, en bepalen ons liever, ten slotte, nog een oogenblik bij de toepassing van het Na-
{==39==} {>>pagina-aanduiding<<}
tuurregt op de Staatkunde, waarmede het boek besloten wordt.
Het is uit de bovenstaande redenering ten duidelijkste gebleken, dat er een oorspronkelijk regt bestaat, hetwelk van alle verdrag en alle bezitneming onafhankelijk is, dat vóór de maatschappij bestond, dat wederkeerig is, en dat er derhalve, bij de vestiging der maatschappij, een regt van allen ontstaat tegen allen, waaruit dan verder alle de door kinker in hoofdklassen gerangschikte regten en pligten voortvloeijen. Het doet er niets toe, of zulk eene gemeenschap ooit al of niet bestaan hebbe. De zaak zelve is een zedelijk begrip, dat niet bewijst, wat werkelijk is of was, maar wat behoort te zijn, dat is, wat pligt is door vrije daden te weeg te brengen. Het regt nu, dat aan zulk eene oorspronkelijke gemeenschap toekomt, is het natuurlijke Staatsregt, dat altijd en onveranderlijk hetzelfde blijft, hoe dikwijls ook de stellige maatschappijen mogen veranderd en verbroken worden, en dat dienen moet, om, door de gemeenschappelijke zamenwerking van vrije en doelmatige handelingen, de invallende toestanden van onregt en geweld in die van regt en pligt te doen overgaan. Maar daaruit volgt dan ook van zelf, dat, zoo een Staat geheel of gedeeltelijk van het doel van zijn bestaan afwijkt en in verwarring geraakt, de oorspronkelijke regtsbegrippen en daarmede verbondene regten en pligten desniettemin in alle hunne zuiverheid blijven bestaan, en dat men zich dus nooit zwaarder tegen het Natuurregt bezondigen kan, dan door het gewelddadig omverwerpen der bestaande inrigtingen, daar de verbetering alleen kan geschieden door de verlichting, beschaving en verzedelijking der aanhangers van het laakbare, en het in geen geval geoorloofd kan zijn, anderen te dwingen tot het verwerpen van hetgeen zij als nuttig, heilzaam, of voor het bestaan der maatschappij, waarvan zij lid zijn, onontbeerlijk beschouwen. ‘Het invoeren
dezer wenschelijke verbeteringen en het instandhouden der goede inrigtingen behoort tot de regten en pligten der gemeenschap, dat is van den Staat zelven als één ondeelig zedelijk ligchaam, in welks bewerktuiging dus de geheele volksmagt verwezenlijkt, en, naar gelange de bestaande inrigtingen dit vorderen, in al hare hoofddeelen gewijzigd en naar een doelmatig evenwigt afgedeeld en opgenomen beschouwd wordt.’ Deze bewerktuiging vindt men verwezenlijkt in eenen goeden regeringsvorm. Vraagt men nu,

{==40==} {>>pagina-aanduiding<<}
wat de beste regeringsvorm zij, zoo vindt men dien zeker noch in het despotismus, (dat misschien echter voor een aan de kindschheid des menschdoms grenzend volk het geschiktste zou zijn) noch in de democratie, noch in de aristocratie, maar in de gematigde monarchij, en wel in zoodanig een staatsligchaam, ‘waarin de verschillende maatschappelijke inrigtingen, van de Koninklijke magt af tot den minsten bewindspost toe, zoo geleidelijk afdaalden en evenwigtig ineengrepen, dat zij elkander in elke huishoudelijke staatsverrigting ondersteunden, en te zamen slechts ééne bewerktuigde regering en bewindvoering uitmaakten.’ Zoo iets kan alleen onder de eenheid der monarchale regering worden daargesteld. Of het geheel bereikbaar is, weten wij niet; maar zoo veel is zeker, dat de grondwettige regeringsvormen zich tot dit doel van lieverlede vormen, en het reeds ten deele hebben verwezenlijkt.
Ziedaar, Lezer, eene, zoo veel mogelijk duidelijke, opgave van den hoofdinhoud van dit belangrijk boek! De stijl (want ook hiervan dienen wij een woord te zeggen) is, over het algemeen, eenvoudig, duidelijk en goed; maar op de zuiverheid der taal zou hier en daar nog al wat aan te merken vallen. Uitdrukkingen, als afpadig maken, menschengezigt (voor menschelijke beschouwing), volkerschappen, zamentreffen, zijn zeker even min overeenkomstig met het taaleigen, als de phrasen, in eene ruwe kinderlijke natuurstaat, en dezer gemeenzame eigendom, bestaanbaar zijn met de Grammatica.




Toonen van verrukking en weemoed uit de jaren der jeugd van C. ten Hoet, Jz. Te Nijmegen, bij de Wed. J.C. Vieweg en Zoon. 1824. In gr. 8vo. VIII en 160 Bl. f 3-:

De groote gebeurtenissen der laatste veertig jaren, de gewigtige menschelijke en nationale belangen, welke in dezelve even hardnekkig werden aangevallen als verdedigd, en het ernstige, ja dikwijls verschrikkelijke der tooneelen, welke zij ons deden aanschouwen, konden niet zonder uitwerking blijven op de stemming onzer Poëzij. De Dichter, wiens ligt ontvankelijk hart zoo spoedig en zoo diep wordt getroffen door de indrukken der voorwerpen, welke hem omringen, en die daarom meestal de spiegel is, in welken zich het

{==41==} {>>pagina-aanduiding<<}
karakter zijns leeftijds terugkaatst, was te zeer vervuld met hooge onderwerpen, met Vrijheid en Vaderland, met het lot van Staten en Volken, te zeer weggesleept door den stroom der geweldige hartstogten, die alle gemoederen deden gisten en koken, dan dat hij tijd en geneigdheid hebben konde, om zachtere gewaarwordingen te schilderen; en deze tafereelen, al werden zij ook door jongere Zangers, die nog vreemd gebleven waren aan het gewoel der gebeurtenissen, opgehangen, vonden weinig belangstelling bij de Natie, wier aandacht onverdeeld op hoogere onderwerpen en gewigtiger belangen gevestigd was. Kon het dan anders, dat bellamy den dienst van Phillis en Amor zoo dikwijls verliet, om, als zelandus, zijn offer aan Vaderland en Vrijheid aan te bieden, en dat feith Fanny vergat, om de ruiter te bezingen?
Slechts in eenen tijd van rust en vrede, als de onweders der staatsomwentelingen en oorlogen zijn afgedreven, en de eerste geestverrukking over herwonnen vrijheid en volksbestaan bedaard is, kan de Poëzij zich weder toewijden aan de Liefde en andere verteederende gewaarwordingen, of dan ten minste kan eene zoodanige poëzij eerst ingang vinden en welig tieren. Tibullus, ovidius en propertius zouden niet gehoord geworden zijn door hunne landgenooten, als zij gezongen hadden, toen hannibal de poorten der eeuwige stad bedreigde; maar zij kweelden hunne kwijnende liederen, toen alomme vrede en welvaart heerschten, toen de tempel van Janus gesloten was.
Buiten aanmerking derhalve van deszelfs dichterlijke waarde, over welke wij straks nader zullen oordeelen, is de verschijning van een' dichtbundel, als de voor ons liggende, een heilspellend voorteeken. Hij bewijst ons, dat de tijd voorbij is, in welken een Dichter zoude vreezen zich belagchelijk te maken, door alleen voor liefde en weemoed de lier te snaren, en alleen de tooverachtige beelden eener ideale wereld, welke slechts aan een door rust en welvaart weelderig gemoed behagen kunnen, te schilderen. Deze geheele verzameling toch van den Heer ten hoet bevat, om het met deszelfs eigene woorden, uit de Voorrede ontleend, uit te drukken, slechts ‘Poëzij des inwendigen levens, des teeder gestemden gevoels, der ideale wereld, welke geenszins tot onderwerpen heeft wijsgeerige of zedekundige, geschied- of staatkundige Bespiegelingen, Karakter- of Le-
{==42==} {>>pagina-aanduiding<<}
vensschetsen van vermaarde Mannen, of voorvallen uit het dagelijksch leven; maar Beelden of Tafereelen der Fantazie, geboren uit de innigste aandoeningen van een gloeijend hart.’
De gedichten, welke ons hier aangeboden worden, behooren alzoo alle tot de lyrische soort, en ten hoet heet dezelve dus te regt lierzangen, in zoo verre zij namelijk het individueel gevoel des Dichters en zijnen bijzonderen gemoedstoestand schilderen; doch het zijn daarom in geenen deele eigenlijk gezegde Oden; het ontbreekt hun daartoe aan vlugt der verbeelding en kracht der uitdrukking; zij zijn alle in den Elegischen trant, soms de grenzen van het leerdicht, b.v. in de Beelden des Levens, en soms ook die van de verhalende dichtsoort, b.v. in Willem en Emma, roerende. Liefde en weemoed, deugd en Godsdienst, het ledige des tegenwoordigen levens, en het verlangen naar eene betere wereld, zijn derzelver onderwerpen; en eene misschien wat al te hooge sentimentaliteit, die ons in een vroeger tijdperk onzer Poëzij schijnt terug te voeren, is het onderscheidend kenmerk van derzelver behandelingswijze. Men kan er zich dus niet over verwonderen, dat ten hoet in een gebrek vervallen is, dat bij de beoefening dezer dichtsoort zoo moeijelijk te vermijden is, namelijk eentoonigheid. Dezelfde gedachten, dezelfde schilderingen, dezelfde uitdrukkingen keeren dikwijls, eenigzins anders uitgedost, weder; en het tooverachtige maanlicht, dat alle de onderwerpen bij hem beschijnt, en dat ons in het eerst zelve medesleept en tot weemoedigheid stemt, wordt ons op het laatst wat flaauw en eenzelvig. Maar des Dichters rein, doch eenigzins week gemoed, dat, niet bestand voor de wederwaardigheden des levens, troost zoekt in de zelfgeschapene beelden eener ideale wereld, dat geheel wegsmelt in de heiligste aandoeningen der menschheid, in liefde en godsvrucht, dit spiegelt zich in elk zijner gezangen, en doet ons dikwerf het gemis van kracht en nieuwheid vergeten; terwijl de zuiverheid en sierlijkheid zijner dichterlijke uitdrukking, welke voor eenen eerst
optredenden Dichter waarlijk voorbeeldig is, veel bijdraagt, om bevalligheid bij te zetten aan denkbeelden, die op zichzelve niet bijzonder, en reeds duizendmaal uitgesproken zijn.
Dit is, in het algemeen, ons oordeel over de Muze van ten hoet, en hetzelve is derhalve verre van ongunstig. Gaarne wilden wij, door eene met aanmerkingen doorvloch-
{==43==} {>>pagina-aanduiding<<}
tene monstering der verschillende stukken, welke zij ons aanbiedt, hiervan de gegrondheid aantoonen; doch dezelve zoude en voor onze Lezers minder aangenaam, en voor den jongen Dichter zelven minder nuttig zijn, dewijl de gelijkheid zijner onderwerpen en de gelijkvormigheid van derzelver behandeling ons insgelijks eentoonig zoude doen worden, en er, dit bekennen wij gaarne, op uitdrukking en stijl weinig aanmerkingen te maken zijn, van welke ten hoet partij zoude kunnen trekken; dit gedeelte der Poëzij heeft hij genoegzaam in zijne magt. Zijne gebreken liggen dieper, en bestaan in gerektheid en niet genoegzame afwisseling van beelden, in eene te flaauwe vlugt der verbeelding en gemis aan kracht, om welke aan te toonen men ieder stuk tot in zijne kleinste gedeelten zoude moeten ontleden, hetgeen hier ter plaatse onmogelijk is.
Bij dit alles, echter, zijn wij overtuigd, dat deze bundel vele en gunstige lezers ontmoeten zal. De snaren, welke ten hoet doet klinken, vinden eenen weêrgalm in alle teedere en weekgestemde harten, en moeten het vinden, dewijl zij klinken voor de zachtste en zaligste aandoeningen, welke der edele menschelijke natuur zijn ingeweven. De volgende stukken vooral zullen door velen gelezen en herlezen worden: Blik in de Eeuwigheid; de Pelgrim op zijnen togt naar het Vaderland; Beelden des Levens; Opwekking bij het einde des Jaars; het Engelendal; aan den Weemoed; aan de Natuur; des Jongelings gewaarwordingen in de Lente; Welkom in het dorpje Beek; Willem en Emma; Smachtverlangen, dat, hoe zonderling en ziekelijk deszelfs naam ook wezen moge, verre zijnen tegenhanger, Vervulling, of de gevondene Geliefde, overtreft; ter Verjaring mijner Geliefde; aan mijne Vaderstad, en Afscheid van mijne Lentejaren. De overige zullen misschien minder bevallen, ofschoon zij daarom in geenen deele van waarde ontbloot zijn. Het Onweder des Levens is wat al te schrikkelijk; ofschoon hetzelve nog geenszins bij het Onweder bij nacht halen kan, gedurende hetwelk de Dichter zich nu eens op zee, dan op de bergen, en dan weder in de dalen bevindt. Mijne Wenschen, daarentegen, en na het lezen van stilling's Geschiedenis, zijn wat al te prozaïsch; het laatste is dan ook maar een ex tempore; en de roode Roos, naar het Hoogduitsch, is ons al te hoog en te onbegrijpelijk.
Lang hebben wij getwijfeld, wat wij tot een staaltje van

{==44==} {>>pagina-aanduiding<<}
's Dichters trant wilden mededeelen; wij bepaalden ons eindelijk tot eenige coupletten uit het Smachtverlangen, die ons den man geheel doen kennen, en tot een stuk uit de Beelden des Levens, om tevens te doen zien, hoe hij de rijmelooze maat, welke hij nog al dikwijls bezigt, weet te behandelen.
Het Smachtverlangen (door dit nieuwe woord wilde ten hoet het Hoogduitsche Sehnsucht uitdrukken) vangt aldus aan:

Wat is die smart, waarmeê (waardoor) 'k mijn hart voel prangen; 
Dat kwijnend, hijgend, smachtend zielsverlangen; 
Dat rusteloos, aamechtig hartejagen, 
Met zware slagen? 
 
Van wáár die weemoedsvolle traan; die zuchten, 
Die onbemerkt aan 't vol gemoed ontvlugten; 
Dat temmelooze zwerven der gedachten; 
Die stille klagten? 
 
Wat wil die trek naar 't eenzaam ommedolen, 
Door wouden, waar de dag zich houdt verscholen; 
Door dalen, waar de beekjes wellust ruischen, 
Of stroomen bruischen? 
 
Van wáár die onuitdrukbaar zoete droomen, 
Die voor de komst des dageraads doen schromen, 
Wanneer de ziel in hunne tooverdreven 
Nog wenscht te zweven? 
 
Ach! 't is die ledigheid in 't jeugdig harte, 
Naar wier vervulling 't smacht. - Van dáár die smarte; 
Dat boezemprangen; dat gedachtenzweven; 
Dat kwijnend leven! 
 
Ja, 't is om u, toekomstige beminde! enz. 
 
Dat beeld zuist (suist) me in het uchtendkoeltje tegen. 
In 't bloemenbed aan 't beekje neêrgezegen, 
Zie 'k in der golfjes kabbeling het wiegelen, 
En duister spiegelen. 
 
Als de avondwolkjes aan de Westerkimmen, 
Van rozengloed omzoomd, verteedrend glimmen, 
Dan klopt mijn hart, alsof ik 't reeds omvadem, 
Dan zwicht mijn adem! 

{==45==} {>>pagina-aanduiding<<}

Ach! 'k waan u op de zilvren maanlichtstralen, 
Vertroosting dauwend, te zien nederdalen, 
En - in der nachtegalen zang verloren - 
Uw stem te hooren. enz. 

Waarlijk, dit is toch gevoelvolle poëzij, keurig in de beschrijving, rijk aan beelden, sierlijk in uitdrukking. Oneindig minder dichterlijke waarde hebben de Beelden des Levens, ofschoon ten hoet zich daar van de banden des rijms ontsloeg, zonder zijne hexameters of pentameters geheel naar de eigenlijke lengte der lettergrepen, of zelfs naar den klemtoon in te rigten, en een van beiden dient toch te geschieden.


{== afbeelding 	==} {>>afbeelding<<}
    
 


Doch genoeg! Hartelijk wenschen wij dezen bundel eene gunstige opname toe bij alle gevoelige harten; en wij sporen den Heer ten hoet aan, om zijne lier niet aan de wilgen te hangen, maar ook eens te beproeven, of hij, door de vermenging van eenige meerdere kracht met de grondbestanddeelen van zijn waarlijk dichterlijk talent, niet grootere verscheidenheid aan deszelfs voortbrengselen kan geven.





{==46==} {>>pagina-aanduiding<<}

Rudimenta der Grieksche Taal, door J. Kappeyne van de Coppello, Rector der Latijnsche Scholen in 's Gravenhage. In 's Gravenhage, bij de Wed. J. Allart. 1822. In 8vo. f 1-50.

De Schrijver heeft eerst de proef genomen van deze Rudimenta, vóór hij ze uitgaf. De ondervinding heeft hem doen zien, dat ze nuttig waren bij het onderwijs der Grieksche taal. Hij heeft het oude, 't welk goed was, behouden, het nieuwe, 't welk beter was, overgenomen. Er is overvloed van voorbeelden, zoo in declinatiën als conjugatiën, aan het grondig leeren van welke hij met regt zeer veel gewigt toeschrijft. ‘Niemand,’ zegt de Heer coppello in de korte voorrede, ‘verdenke mij, dat ik een voorstander ben van bekrompenheid in het onderwijs, daar ik zoo hoog, als iemand, denk over de vatbaarheid van jonge lieden, maar te gelijk overtuigd ben, dat het geven van een ruim onderwijs, wanneer het niet op vaste gronden gebouwd wordt, eene ware bekrompenheid van inzigten in de kunst van onderwijzen verraadt.’ Deze woorden zijn waardig, door allen behartigd te worden, die goede leerlingen willen vormen; en wij verheugen ons, dat, over het algemeen, deze voorvaderlijke degelijkheid in het vak van onderwijs op de beste scholen heerscht. Daar is een tijd geweest, in welken het bijna te vreezen stond, dat die degelijkheid plaats zou maken voor Franschen smaak. Doch die rondgaande mode is ook voor het onderwijs nuttig geweest: de wind heeft het kaf, dat nog in het goede koren verborgen lag, er uit doen stuiven. Deze Rudimenta verdienen eene plaats onder de goede schoolboeken.




Almanak tot Nut en Vergenoeging, enz. Door J.A. Uilkens. Voor 1825. Te Groningen, bij J. Oomkens. f :-30.

Met het berigt, dat deze Almanak weder het licht ziet, en, in verscheidenheid en populariteit, vooral niet wijkt voor de vorigen, vergenoege zich de Uitgever en ook onze Lezer; daar wij, ten aanzien van die voor de Groninger Akademie en van den Heer hazelhoff, zelfs niet meer kunnen doen, dan herinneren, dat ook deze Jaarboekjes van nieuws bestaan ontvingen.






{==47==} {>>pagina-aanduiding<<}

's Menschen Begin, Midden en Einde. Door Petronella Moens en W.H. Warnsinck, Bsz. Met 26 Platen. Te Amsterdam, bij ten Brink en de Vries. 1824. In 8vo. X, 68 Bl. f 1-80.

Wie onzer volwassene, wie zelfs onzer jeugdige Lezers kent Vader luiken's lees- en prentenboekjes niet? Naar leer en leest verouderd, kunnen zij echter niet meer voldoen in eenen tijd, van welken men zeggen mag (en, God dank! in vele belangrijke opzigten, in eenen goeden zin): Het oude is voorbijgegaan; ziet! het is alles nieuw geworden. De arbeidzame moens en de onvermoeide warnsinck vereenigden zich ter zamenstelling van een' plaatsvervanger van 's Menschen Begin enz., die, met behoud, zoo veel dit zijn kon, van den vorm, nuttiger en bruikbaarder leering aanbiedt voor den kinderlijken geest. Het proza is van eerst-, de versjes zijn van laatstgenoemden. Lof hebbe beider verstand en hart! De plaatjes, geteekend door j. van meurs, gegraveerd door j.a.r. best, zijn waarlijk allerliefst. ‘Bij de vele Vertalingen,’ bevelen wij, met de achtingwaardige Schrijvers, dit werkje, ‘als eene oorspronkelijke vrucht van eigen' vaderlandschen bodem,’ ten sterkste aan; en het smart ons slechts, dat wij, door een al te beperkt bestek gebonden, ons tot deze algemeene aankondiging moeten bepalen.

Aangename Tooneeltjes uit den kinderlijken leeftijd, tot nut en vermaak. II Stukjes. Met 12 gekleurde Plaatjes. Te Deventer, bij A.J. van den Sigtenhorst. In klein formaat. f :-80.

Lieve kleine boekjes, vrolijk gekleurde plaatjes, met leerzame en onderhoudende vertellingjes en zamenspraakjes er bij, meest voor kleine kinderen ingerigt en veelal ook berekend; meer hebben, en meer behoeven wij ook wel niet te zeggen van dit aardig St. Nikolaas- of Nieuwjaarsgeschenkje, daar plaatsgebrek ons dringt, om nu nog van een aantal andere boekjes te gewagen op navolgende wijze:

Aanbeveling verdienende werkjes voor de jeugd (*).

Praktische Handleiding voor de eerste beginselen der Teekenkunde, ten dienste van lagere Scholen en Huisgezinnen, door r.g. rijkens, Onderwijzer te Groningen. Met 84 Voorbeelden. Te Groningen, bij J. Oomkens. 1824. In kl. 4to. f :-80.

{==48==} {>>pagina-aanduiding<<}


Fabelboek voor de Jeugd, naar het Hoogduitsch van j.a.c. löhr. Met zes Platen. Te Groningen, bij W. van Boekeren. In kl. 8vo. f 1-40.



De kleine Robinson, of de Lotgevallen van Robinson Crusoë. Naar het Fransch van h. lemaire. Met Platen. Tweede Druk. Te Deventer, bij A.J. van den Sigtenhorst. 1824. In kl. 8vo. f 1-40.



Lina's Leesboek, of leerzame Leeslesjes voor Meisjes van vijf tot twaalf jaren. Door j. glatz. Naar het Hoogduitsch. Te Dordrecht, bij Blussé en van Braam. 1824. In kl. 8vo. f :-90.



Thomas en Maria, of de jonge Zwervers; eén Geschenk voor de Jeugd. Met Platen. Te Amsterdam, bij Gebr. van Arum. 1824. In kl. 8vo. f 1-25.



Nuttige en aangename Verdichtselen voor de Jeugd. Uit het Hoogduitsch. Met Platen. Te Rotterdam, bij J. Hendriksen. 1823. In 12mo. f :-80.



Letterschakering, voor de lieve Nederlandsche Jeugd. Met Plaatjes en een Muzijkstukje. Te Rotterdam, bij Mensing en van Westreenen. 1824. In kl. 8vo. f 1-20.



Geschiedenis van Koenraad Waaghals. Ter aanbeveling van voorzigtigheid en bedachtzaamheid. Met zes Platen. Te Amsterdam, bij G. Portielje. In 12mo. f :-90.



De vermakelijke Nikolaas, of het vijfde en laatste boekje voor de eerste klasse, met eene menigte Plaatjes. Door r.g. rijkens, Onderwijzer te Groningen. Te Groningen, bij J. Oomkens. 1824. In klein formaat. f :-25.


{==49==} {>>pagina-aanduiding<<}

Boekbeschouwing.

Het Evangelie der Jezuiten, uit de theorie en practijk dezer Vaderen zamengesteld, en den Christenen, op nieuws, ter behartiging voorgedragen, door Frans Gerhardt. Uit het Hoogduitsch. Te 's Gravenhage, bij de Wed. J. Allart. 1824. In gr. 8vo. 235 Bl. f 2-:

Wij bevelen dit werkje niet alleen den Protestantschen landgenoot, maar ook, met volle gerustheid, den Roomschgezinden aan. Het is volstrekt niet tegen de leerbegrippen der Roomsche kerk gerigt, maar eeniglijk tegen die Societeit, welke zoo veel kwaads heeft uitgeregt, en, toen dezelve zich de billijke verontwaardiging van iederen Vorst en braven onderdaan had op den hals gehaald, door den waardigen clemens XIV (ganganelli) opgeheven is en vernietigd; welk Genootschap nu evenwel weder in den Paus en dezen en genen Vorst verdedigers en beschermers vindt, en, alsof al de vroegere gebeurtenissen vergeten waren, en het gedane nimmer geschied, de onbeschaamde stoutheid heeft, zich voor te doen, als ware hetzelve de steun van den Godsdienst, der troonen, en der maatschappij.
En echter de daadzaken zijn klaar en bewezen; deszelfs grondstellingen ondermijnen alle wettig gezag, verstoren overal orde en rust, schroeven de heiligste grondstellingen van den Godsdienst los, en verderven de zeden. Zeker spotter sprak de waarheid, toen hij de Jezuiten beroemde menschen noemde, welke het geloof verlengd, maar de tien geboden verkort hebben. Bij hen is het genoeg, God niet te haten, en Hem ten hoogste eenmaal in het leven lief te hebben. Men mag zich, om zijn voordeel, over den dood van zijnen vader verheugen. Men behoeft, zelfs van zijnen overvloed, niet mede te deelen, als men dien noodig

{==50==} {>>pagina-aanduiding<<}
heeft, om naar zijnen stand te leven, of zich in een' hoogeren stand te plaatsen. De kinderen mogen hunne ouders bestelen, zich over derzelver dood verheugen, ja hen zelfs vermoorden. Ook de dienstboden mogen hunne Heeren bestelen. Onregtvaardig verkregen goed kan men, met een goed geweten, behouden. Men mag zich in de zamenleving, ja bij den eed, door geheime zinsbehouding helpen. Men mag de gelegenheid tot zondigen opzoeken. Zijnen vijand mag men lasteren; eenen slag op de wang met eenen doodslag voorkomen; eenen dief, als hij vlugt, ombrengen; de Overheid en den burgerlijken Regter, in sommige gevallen, dooden. Ziet daar eenige proeven der zedeleer van de zoogenoemde Societeit van jezus! Wil men bewijs, men vindt dit overvloedig in dit boekje, met de eigene woorden van hunne voornaamste voorstanders en schrijvers, en alle deze onchristelijke stellingen met een aantal spitsvindige drogredenen bewezen.
Het moge intusschen zoo zijn, dat niet ieder lid dezer gevaarlijke Orde zoodanige gruwelen bedrijven zou of goedkeuren; men moet evenwel, zijns ondanks, het menschlievend denkbeeld opgeven, alsof hier de gezegden en gevoelens van eenige slechthoofden en booswichten, die de Orde waren ingeslopen, kwaadaardig waren bijeengezocht en opeengehoopt, om allen onder denzelfden geesel te doen bloeden: want niet alleen vindt men deze fraaije stellingen in geschriften, na examen en met goedkeuring ‘gravium ejusdem Societatis Theologorum’ uitgegeven, maar, hetgeen nog meer afdoet, Pater barri berigt ons uitdrukkelijk: ‘Wij Jezuiten mogen, zonder verlof en goedkeuring van onze Oversten, niets laten drukken. Alles is bij ons op eenheid berekend; en, daar wij allen slechts leden van één en hetzelfde ligchaam zijn, waarvan de Generaal het hoofd is, zoo mag ook slechts één geest in dit ligchaam ademen en leven, en in alle de handelingen van deszelfs leden blijkbaar zijn. Dit waarborgt elken Jezuitschen Schrijver het voordeel, dat hem nu de gansche Orde ook

{==51==} {>>pagina-aanduiding<<}
nimmer mag laten steken, maar, als de nood het vereischt, zich met alle hare magt voor hem in de bres moet stellen.’ Het is inderdaad wel vreemd, dat ergens in eene beschaafde maatschappij zoodanig eene Orde en leeringen, nu nog in deze negentiende eeuw, geduld worden. Geen Heidensch volk duldde ooit iets, dat zoo gevaarlijk en afschuwelijk was, en zoo openlijk en onbeschaamd voor zijne verderfelijke gevoelens uitkwam. Hetgeen wij aanstipten, zijn slechts stalen; men zal in het werkje nog andere, en wel daadzaken, vinden, welke bewijzen, hoe deze leer ook beoefend werd. Maar dit alles was reeds van overlang bekend en bewezen: echter is het goed, dat in dezen tijd de onkundige en eenvoudige hier zoo alles bijeen vindt.
Wat de inkleeding van dit welgeschreven en goed vertaald boekje betreft, het bevat brieven van eenen Protestant aan zijnen vriend, die hem de inlichtingen mededeelt, welke hij van eenen Jezuit ontving, die hem gaarne tot proselyt wilde maken; maar de Protestant was hem te slim, hoorde hem in alles uit, en brak eindelijk alle verdere conversatie af, door hem eenen brief te schrijven, waarbij hij nu eene soort van vertoog voegde over alles, wat door de Jezuiten gedaan werd ter verbreiding van het Christendom, godsdienstigheid, deugd en zedelijkheid, voor de wetenschappen en het onderwijs der jeugd, en NB. voor de rust en veiligheid van Vorsten en Staten! - Mogt dit boekje - neen! mogt de Geschiedenis sommige Vorsten eindelijk weder het oor doen leenen, eer het voor hen te laat is, aan het: equo ne credite, Teucri! De papier- en zegellak-fabrijken hebben zekerlijk groot voordeel van het Genootschap der Jezuiten (de posterijen niet, want deze vertrouwen zij zeldzaam hun cijferschrift); maar deze zijn ook de éénige. Voor iedere andere bron van volkswelvaart is hetzelve eene gevaarlijke pest.
Het is waarlijk jammer, dat de hier voorkomende Jezuit zoo onbegrijpelijk dom is, van zoo alles bloot te leggen voor eenen knappen Protestant, dien hij verleiden wil. Dit maakt het verhaal onwaarschijnlijk; maar geeft

{==52==} {>>pagina-aanduiding<<}
ons echter nu het voordeel, dat alles uit echte geschriften aangewezen en bevestigd is. Ten slotte ontvangt de lezer nog een kort, maar lezenswaardig uittreksel uit de geschiedenis van het Genootschap. Wij wenschen dit boekje vele lezers; het zal, vertrouwen wij, hen overal geweldig doen huiveren, waar hij verneemt, dat zich Jezuiten zoeken te nestelen.





Inlichtingen omtrent het Karakter van den Stadhouder, Prins Maurits van Nassau, door Mr. I. da Costa. Iste Stukjen. Te Rotterdam, bij J. Pippijn. 1824. In gr. 8vo. IV en 82 Bl. f :-90.

Dit stukje van Mr. da costa vangt aan met een' soortgelijken bespottelijken en ergerlijken wildzang, als men aan het hoofd van zijne- zoogenoemde Sadduceën heeft kunnen lezen. Toen was die aan Dr. capadose, nu is hij aan Mr. bilderdijk gewijd, en van dezen inhoud: ‘Schoon hel en wereld tegen het Ridderpaar woedt, het siddert niet. De aarde moge het vervloeken, God heeft het tot zegepraal verkoren, en elk hunner is een held, die Goliaths vellen zal. Bilderdijk moet derhalve van de rots, die de Almagt voor hen bouwde, den donder Gods, die hem zijnen Geest vertrouwde, blijven uitgalmen, hetwelk Beëlzebul doet sidderen. Die kreet heeft da costa's bloed, dat bloed uit Davids aderen, ontstoken en hem tot jezus heir vergaderd, en hij hoort in de lucht de hemeltrommen rommen. De God der legerscharen heeft zich aan hun hoofd gesteld, om met hen te strijden. Nu is het oorlogslot beslist, en de ongewijden moeten nederstorten. De beide helden zijn door Gods adem herschapen, en da costa roemt in de glorie en het heil, dat hij de kruisvaan dragen mag. Voor zijnen Heiland heeft hij alles veil, en durft hij den aanval wagen, moge ook, ter eere van zijnen God, het geweld zijn hoofd verpletten.’ - Welke verbijste-
{==53==} {>>pagina-aanduiding<<}
ring! welke Godslasteringen! Tot hiertoe, in den dollemansstrijd, jammerlijk te kort geschoten, overal geklopt, te schande gemaakt en uitgejouwd, en overtuigd van laster, van logen, en van de redeloosste en onregtvaardigste vijandschap tegen alwat braaf en uitmuntend is, zingen deze Donquichots echter triumf! Even als de Naaktloopers der zestiende eeuw, de lucht met hunne oproerkreten vervullende, galmen zij het echter uit,
dat zij voor God strijden, en God met hen strijdt! en, terwijl zij, als zinneloozen, in een' tijd, waarin overal Goddelijk licht en vrede heerschen, alles trachten te beroeren, om een rijk van duisternis, geweld en onderdrukking te stichten, roemen en lasteren zij, door den Geest van den Vader der lichten, den God des vredes, bezield en geleid te worder, rekenen op Zijnen almagtigen bijstand, zeggen zich, in het uur van Zijn erbarmen, een heerlijk glorieloon toe; en willen nu, in dien waan, met het hoofd door een' muur loopen! - Wat kenmerkt bezetenen van den Booze, zoo het dit niet doet? Ja! het zal gewisselijk wel een uur van Gods erbarmen zijn, wanneer zulken razenden de schuld vergeven wordt.
Het voorname doel van het stukje zelf is, te toonen, dat Prins maurits zich, in geen opzigt, aan eenig onregt of geweld, ten aanzien van oldenbarneveld, heeft schuldig gemaakt; en hiertoe bedient zich deszelfs schrijver, hoofdzakelijk, van twee argumenten. Het eene is dit: twee der zake kundige vreemdelingen hebben, wegens maurits, zoodanige onpartijdige getuigenissen afgelegd, als door geen bevoegd en eerlijk onderzoeker gewraakt kunnen worden; het andere: maurits heeft een zeer Christelijk doodbed gehad, en op hetzelve geenerlei wroegingen wegens oldenbarneveld laten blijken; derhalve..... Doch laat ons hooren, wie da costa's twee vreemdelingen zijn, en wat zij getuigen. De eerste is de President jeannin, Gezant van den Franschen Koning, hendrik IV, in Nederland, ten tijde van de Handelingen over het twaalfjarig Bestand, in 1608. Deze getuigde toen, dat mau-
{==54==} {>>pagina-aanduiding<<}
rits gematigd, wijs, en vreemd van alle onedele list was, dat hij van zijne krachten oordeelde naar reden en zonder drift, en dat hij een eerlijk man was, van wien men geen tegenstand door geweld (namelijk tegen het Bestand) te vreezen had. En zou nu die maurits zich, in 1618 en 1619, bitter en onregtvaardig tegen oldenbarneveld gedragen hebben? - Wat dunkt u, Lezers! als wij dit eens aan denzelfden onpartijdigen jeannin vroegen? Daar kan immers da costa, die zich op hem beroept, niets tegen hebben? Welnu, jeannin schreef aan grotius, op den 13 April 1621, dat
oldenbarneveld, met laster en verdichte misdaden bezwaard, door geweld en bitteren haat zijner vijanden was omgekomen, en hij herhaalde hetzelfde mondeling aan uitenbogaart, er bijvoegende, dat het de Prins van oranje was, die het alles deed (*). - Wie was en wat getuigde nu de tweede vreemdeling, door da costa te berde gebragt? Hij was dudlei carleton, in 1616-1620 Afgezant bij de Staten Generaal, van wege den Koninklijken Schoolvos jacobus I van Engeland, die, in zijne hooge wijsheid, eerst oordéelde, dat arminius een vijand Gods was, en vorstius verbrand moest worden; daarna, oat men, omtrent de kerkelijke verschillen in Nederland, verdraagzaamheid moest oefenen; vervolgens, dat men de Remonstranten moest veroordeelen; en eindelijk, dat, zoo de Duivel in de hel zijnen raad gespannen had, om te overleggen, wat men beleedigendst tegen de Godheid kon uitdenken, hij niet erger zou hebben kunnen vinden, dan het gevoelen der Contra-Remonstranten, wegens de hooge praedestinatie (†). Nu, van dezen Koning was carleton Afgezant, juist in den tijd, toen die met mau-
{==55==} {>>pagina-aanduiding<<}
rits in naauwe verbindtenis en vriendschap stond, en zich daarom verpligt achtte, om tegen de Arminianen met hem ééne lijn te trekken (*). En wat getuigt nu deze Gezant? Zijn getuigenis is tweeledig, 1. ten aanzien van maurits zeer gunstig, 2. ten aanzien van oldenbarneveld hoogst ongunstig, beide vrij uitgebreid. Wij kunnen het daarom niet mededeelen. Doch dit is ook onnoodig. Da costa zegt, dat, schoon de Gezant, in naam van zijnen Koning, de belangen voorstond van de Contra-Remonstrantsche, dat is van maurits' zijde, hij daarom evenwel niet minder geloofwaardig is, en dat spreekt als een boek; want een Ambassadeur, al is hij voor deze of gene partij, welke zijn Meester voorstaat, is echter altijd onpartijdig, en schrijft nooit aan dien Meester, zelfs ten aanzien der partij, welke hij, op zijnen last, helpt bestrijden, iets, dan de waarheid! Daarenboven men moet de getuigenissen zelf hier lezen, en dan zal men bevinden, dat zij geheel in zulken toon geschreven zijn, dat elk aanstonds ontdekt, dat de onzijdigheid zelve ze heeft in de pen gegeven! En of men dan al aan barneveld in de gevangenis schreef, carleton is uw vriend niet (†), of hij grotius al zeer ongenegen was (‡), en of hij zich al, tegen de Remonstranten in het gemeen, als een bitter vijand gedragen moge hebben (§), dit alles kan echter
zijn getuigenis, gelijk elk duidelijk verstaat, in geen opzigt verzwakken! Zoodat dan da costa's eerste argument magtig veel afdoet, om te bewijzen, dat maurits, ten aanzien van barneveld, vrij was van alle schuld.
Bezien wij nu nader zijn tweede argument: ‘Mau-
{==56==} {>>pagina-aanduiding<<}
rits heeft een zeer Christelijk doodbed gehad, en op hetzelve geenerlei wroegingen, wegens oldenbarneveld, laten blijken.’ Om dit te toonen, laat hij nu wederom eenen getuige, maar geen vreemdeling, optreden, namelijk D. johannes bogerman, weleer vertaler van beza's onchristelijk boekje over het ketterdooden, en Voorzitter der Synode van Dordrecht, op welke hij zich zoo uitmuntend gekweten had, dat hij, van daar in Vriesland t' huis gekomen, op de Landschapssynode, duchtige bestraffing moest ondergaan, over het te buiten treden van zijnen last, en door sommige leden waardig geoordeeld werd, om van zijn predikambt afgezet en gebannen te worden (*). Deze bogerman, in wiens sterfhuis men meer dan tweehonderd brieven vond van Graaf willem lodewijk en van Prins maurits, allen over den handel van 1618 en 1619, en een geschrift van zijne eigene hand, zijnde eene Instructie voor de Fiscalen over oldenbarneveld, dienende tot zijne nadere examinatie, en houdende drieënvijftig meest criminele artikelen (†), - deze bogerman dan, zeker de beste krankbezoeker, van wien zich de stervende Vorst bedienen kon, heeft hem, tot vijfmalen toe, op zijn ziekbed bezocht, en daarvan een verhaal (‡) uitgegeven, waaruit da costa hier drieëntwintig bladzijden met
uittreksels geeft. Wij twijfelen nu geen oogenblik, of dit verhaal is gesteld naar waarheid, en wij gelooven niet, dat iemand, die het leest, met da costa of ons, zwarigheid zal maken, om te erkennen, dat de Prins waarlijk een zeer Christelijk en voor anderen stichtelijk sterfbed gehad heeft; maar, waar wij aan twijfelen, is dit, of het wel bewijst, waartoe da costa het wil doen dienen, dat de laatste dagen van den Vorst door geen berouw over de regtspleging van oldenbarneveld

{==57==} {>>pagina-aanduiding<<}
zijn gekweld geweest; waarvan men, zelfs met melding van bijzonderheden, het tegendeel beweerd heeft. Het is waar, wij vinden er in het verhaal niets van, en wij verwonderen ons geenszins, dat bogerman zich gewacht heeft van de snaar van barneveld bij den Prins te roeren. Maar wat vinden wij dan? Dat de Vorst erkende, dat hij gezondigd, groffelijk gezondigd had; dat het hem leed deed, God niet meer gediend te hebben; dat hij geen bezwaar gehad had; dan of zijn berouw over zijne zonden zoo groot was, als 't wel behoorde, enz. En wie heeft nu den Heere da costa gezegd, dat, onder zondigen, groffelijk zondigen, bezwaar en berouw, niet mede begrepen moet worden zondigen tegen barneveld? Voorwaar, zoo het genoeg is, om iemand van eenige bijzondere misdaad volstrekt vrij te spreken, dat hij zich gewacht heeft, daarvan, op zijn doodbed, bijzonder te gewagen, dan zullen vele aanzienlijke booswichten voor Heiligen mogen doorgaan; en, als da costa zelf zich dan, op zijn sterfbed, maar alzoo wacht, zal hij, na zijnen dood, vrijgaan van alle schuld van liefdeloosheid, van laster, van kwade trouw, enz.
Ondertusschen merkt hij nu op, dat God aanhoudend, uit het doorluchtig Huis van nassau, den lande Stadhouders verwekt heeft, die niet alleen uitwendig aan de zaak van het zuivere Christendom zijn verknocht geweest, maar ook inwendig, aan hun eigen hart, de bekeerende kracht der Goddelijke waarheid hebben ondervonden. Hij maakt vervolgens van alle die Stadhouders, ook de Vriesche niet uitgesloten, een loffelijk gewag; doch zegt van frederik hendrik, (hetgeen hij nooit in staat zal zijn te bewijzen) dat hij, in zijne jeugd, door de kunstenarijen der Remonstrantsche factie, verleid werd, maar, in rijper jaren, tot de gezonde begrippen van onze, dat is van bilderdijk's en da costa's, Gereformeerde kerk wederkeerde. Van den laatsten Stadhouder waarlijk vrij sober gewagende, zegt hij, dat deszelfs goddelooze uitzetting uit dit ondankbaar land het sein is geweest, onder anderen, ‘van die bloedige afscheuring

{==58==} {>>pagina-aanduiding<<}
van onzen Staat uit den boezem van Gods Kerk,’ (derhalve de Staat bestond in de Kerk, niet de Kerk in den Staat) ‘om welke Gods gramschap over het afgevallen israël der Vereenigde Nederlanden nog heden is ontstoken.’ En nu besluit eene aanspraak aan Zijne Majesteit, onzen Koning, het fraaije boekje, en wordt Hoogstdezelve gewekt, om ‘op te rijzen, om de droevige wond weder te heelen, aan Koning jezus de eere en de opperheerschappij te erkennen, de waarheid te handhaven, den Staat weder te brengen onder de onmiddellijke bescherming van God, het land weder in aanraking met den hemel; wanneer het, in stroomender overvloed dan immer te voren, weêr zegen ondervinden zal.’ - Welke onbeschaamdheid! welke krankzinnigheid!
Achter het stukje zijn eenige aanteekeningen geplaatst. - De eerste betreft trigland en zijne Kerkelijke Historie. Da costa jammert bitter over de minachting, waarin dat kostelijk werk gevallen is, en vraagt, of men ooit iets anders tegen den man heeft ingebragt, dan scheldwoorden, uitschreeuwingen, valsche vertellingen en geruchten? Wij bejammeren hier zijn ellendig gehengen, zeker eene slechte hoedanigheid voor iemand, die over de Geschiedenis wil schrijven. Hij kan het antwoord op zijne vraag vinden in de recensie van zijne Sadduceën, in de Letteroefeningen van Junij 1824, op bl. 287, en in den toets van die zelfde Sadduceën, door Mr. s.i. wiselius, op bl. 140-144. Wij zouden hem nog eene menigte andere aanwijzingen kunnen doen; maar zijn zwak hoofd zou ze toch niet kunnen onthouden. - Hij tracht, in deze zelfde aanteekening, ook te toonen, dat, in de Letteroefeningen van Maart 1824, een logenachtig verhaal is gegeven wegens trigland's bejegening in de Staatsvergadering van Holland van 8 Maart 1650. Wij twijfelen niet, of de schrijver van dat verhaal zal zich deswege wel verantwoorden. - Voorts beroept da costa zich nog, met eene weergalooze onbeschaamdheid, juist op trigland's leugen wegens het Amsterdamsch Pro-
{==59==} {>>pagina-aanduiding<<}
thokol, welke hij, in zijne Sadduceën, had voor den dag gebragt, en waarover hij, door den boven gemelden Recensent en den Heer wiselius, bestraft is, en poogt verder de voortreffelijkheid van zijnen prulschrijver te bewijzen, door, onder anderen, wederom de waarheld te verloochenen, of zijne diepe onkunde te toonen, met te zeggen, dat van de Remonstrantsche
zijde gezwegen is op trigland's zoogenoemde tweede Vermaning; daar aan elk kundigen bekend is uitenbogaart's goed en Christelijk bescheit daarop gegeven, gestelt (zoo als op den titel staat) 1624, en gedrukt 1627, in 4o.
Eene tweede aanteekening betreft jacobus kok, den schrijver van het Vaderlandsch Woordenboek, die zich, in het art, gomarus, zeer dom zal hebben uitgelaten.
In de derde aanteekening, eindelijk, wordt regenboog (regenbogen) doorgestreken, als die, zonder eenig gezag, bewijs, of waarschijnlijkheid, geschreven zou hebben, dat Prins maurits de geschillen tusschen de Remonstranten en Contra-Remonstranten niet best kende. Het schijnt den Heere da costa evenzeer aan de oogen, als aan het geheugen, te haperen. Hij leze, als het zonnetje eens helder schijnt, de breede aanteekening bij regenbogen, in het Iste deel, op bl. 135 en 136, waar hij bewijs en gezag zal vinden. Wat de waarschijnlijkheid betreft: hij verklaart het voor ongeloofelijk, omdat de Vorst, tot in 1617, bij uitenbogaart te kerk ging, (even alsof die, op den predikstoel, over de vijf artikelen gehaarkloofd had) omdat men dan maurits zelfs geen gezond verstand zou moeten toekennen, (alsof van eene zaak geene kennis te hebben hetzelfde is met over dezelve, als men ze kent, te oordeelen) omdat grotius den Prins, in 1604 of 1605, in een Latijnsch vers, den allerschrandersten der Veldheeren genoemd heeft (even alsof de schranderste Veldheer ook de schranderste beoordeelaar van godgeleerde geschillen zijn moest). Doch da costa wil niet slechts, dat maurits de geschillen goed verstond, maar zelfs het punt over de voorbeschikking Gods beter dan uiten-
{==60==} {>>pagina-aanduiding<<}
bogaart; en hij verwijst ons, ten bewijze daarvan, naar brandt's IIde D. bl. 342, waar wij echter den Lezer verzekeren, dat hij het bewijs niet vinden zal, tenzij hij (gelijk da costa schijnt te doen) stelle, dat God oorzaak der zonde is.
Eindelijk weidt deze aanteokening uit over het (zoo als da costa zegt) bij de Remonstranten geliefkoosd vertelsel, dat vondee verbreid, en grotius stellig bevestigd heeft, doch waarover hij, door rivet, gelogenstraft en beschaamd is geworden, dat, namelijk, maurits de teregtstelling van barneveld aanschouwd heeft. Men kan zien, wat brandt hieromtrent geschreven heeft, in zijne Hist. der Rechtspl. bl. 179, 180 (*).
Hier willende eindigen, herinneren wij ons, dat wij, voorgehad hebbende van dit boeksken slechts een kort verslag te geven, veel curieus, dat melding verdiende, stilzwijgend zijn voorbijgegaan. Nu toch breeder hebbende uitgeweid, willen wij er nog het een en ander van melden.
In de Inleiding stelt da costa deze gewigtige waarheid op den voorgrond, dat waarlijk groote mannen veelal, na hunnen dood, miskend worden, en 't hunnen vijanden ligt valt, hunne gedachtenis te schandvlekken. Hiervan zal de Lezer zich ligt overtuigen, als hij slechts gedenkt, met hoe geringe moeite bilderdijk en da costa, in een jaar twee of drie, een aantal onzer groote mannen van de zeventiende eeuw van de achting beroofd hebben, welke zij tot hiertoe genoten! - Prins maurits, zegt hij, is zoo ook, door de Remonstrantsche en Loevesteinsche factie, belasterd en zwartgemaakt, waardoor een bijna onverdelgbaar gevoelen (dat hij echter zeker ook al ligtelijk verdelgen zal) ontstaan is, dat maurits een heerschzuchtig dwingeland en wreedaard

{==61==} {>>pagina-aanduiding<<}
geweest is. Hoe dit gevoelen de overhand gekregen heeft, verklaart hij, wonder vernuftig en schrander, aldus: de factiën lasterden den Vorst. De voorstanders van den Gereformeerden Godsdienst en oranje hadden steeds zoo veelite doen met de behartiging hunner geestelijke belangen, dat zij zich aan den laster, die aanhoudend, door de geschriften der factiën, meer verbreid werd, niet stoorden, en dat zij niet alleen hetgeen, nu of dan, door de Gereformeerden, voor de goede zaak, geschreven werd, (namelijk wel zes stukken tegen één) niet lazen, en de eerste de beste tegenspraak hun genoeg was tot oplosling van alle bezwaren tegen de lasteraars, maar dat ze ook bleven bij de geliefkoosde schrijvers der factiën, (die ze dan, omdat ze hun zoo lief waren, in weerwil hunner geestelijke drukten, toch: wèl lazen) en aan de hand van hunne partijdigheid en ontrouwheid liepen. Alzoo is dan het raadsel, hoe het vooroordeel tegen maurits voedsel kreeg, zeer natuurlijk opgelost! Maar geen onpartijdig, geen eerlijk man kan dit vooroordeel dulden, althans de onpartijdige, de eerlijke da costa niet, en daarom is hij er tegen te veld getrokken, en verklaart het aanstonds voor ongeloofelijk, omdat men anders van velen, welke men toch erkennen zal tot de edelste en eerbiedwaardigste mannen te behooren, zeer slechte gedachten zou moeten hebben; en, dewijl de lasteraars die metterdaad hebben, zal hij (in een volgend stukje) den laster van brandt en anderen tegen de vierentwintig Regters van oldenbarneveld, met onweêrsprekelijke bewijzen, weêrleggen. En daar hebben wij (zegt hij) overgroot belang bij, omdat maurits een
groot krijgsheld was, en gansch Nederland aan hem hooge verpligting heeft. Hij staat toe, dat niemand dat ontkent; maar hij wil, dat men 't ook met dankbaarheid gedenken, en overal in acht houden zal, als hij gelasterd wordt, dat is, als men ongunstige uitspraak doet over zijn gedrag omtrent oldenbarneveld: want de held maurits kon even onmogelijk de onderdrukker des laatsten, als de held david een overspeler en doodslager, en de held na-
{==62==} {>>pagina-aanduiding<<}
poleon een tiran zijn! Dat is een argument, dat alle ongeloovigen verstommen moet.
Nu nog iets wegens eenige zeer keurige aanmerkingen, welke hij, op bl. 30-34 van zijn stukje, tusschen het getuigenis van carleton en dat van bogerman heeft ingevlochten. De eerste is deze: Barneveld's dood heeft geene verandering gemaakt in onze staatsregeling. Waarom kwam maurits vervolgens niet tot meer gezag, zoo hij barneveld daarom had laten ombrengen? - Niemand zoeke hier naar antwoord, noch denke, dat misschien de edele en eerbiedwaardige mannen, die maurits een handje tegen barneveld geleend hadden, nu deze uit de voeten was, basta gezegd, en geen zin gehad hebben, om hem dat handje ook tegen henzelven te leenen: want da costa geeft ons het antwoord zelf, in zijne derde aanteekening. ‘Toen oldenbarneveld (zegt hij) den dood onderging, spoedde het Bestand ten einde, en derhalve had de Prins niet noodig eene vermeerdering van gezag door geweldige middelen te zoeken, welke hem, in tijden van oorlog, naar den aard der zake, van zelf te beurt moest vallen.’ Ja, Lezer, wrijf vrij de oogen! Het staat er zoo letterlijk. Maar, gedurende het Bestand, had men den Prins niets, dan den blooten titel van Stadhouder, gelaten, zoo als carleton met waarheid zeide, (zie bl. 22, 23) en daarom (verstaat gij?) kon de Vorst, in 1618 en 1619, zoo weinig uitregten.
De tweede aanmerking moet tot bewijs dienen, dat maurits nooit vermeerdering van gezag beoogd heeft: want hetgeen wagenaar daarvan verteld heeft, (D. X, bl. 248) is blijkbaar geschied (zegt da costa, bl. 32) buiten bewilliging van den Prins, maar veeleer door de Prinsesse Weduwe van oranje, in hare heerschzuchtige ontwerpen voor haren eigen Zoon frederik hendrik. Jammer maar, dat het verhaal van aubery (maurier), waarop dit eeniglijk steunt, uitdrukkelijk zegt, dat het geschiedde op verzoek, of bede, van den Prinse; zoodat de oogen van da costa hier

{==63==} {>>pagina-aanduiding<<}
weder wonderlijk geschemerd hebben. Men zie Mémoires d' aubery, p. 203-210, 296, 369, of de Nederd. Vert. bl. 169-175, 248, 310, 311.
De laatste aanmerking is deze: eene week vóór 's Prinsen dood beklaagden zich de Wet van den Haag en het Hof van Holland, bij de Staten, over het intrekken van eene Hessische Compagnie in de Hofplaats, op last zijner Doorluchtigheid, zonder hunne voorkennis, hetwelk ongeoorloofd was. Het antwoord der Staten was: Men behoorde zich gerust te houden. Zijne Excellentie had nu, bij de veertig jaren, wèl geregeerd, (dus ook in 1618 en 1619) en het was niet geraden, daartegen ongerust te wezen nu, op zijn doodbedde. Dat bewijst nu klaar, dat, als de Prins iets deed, hetwelk hij niet mogt doen, hij zijn gezag niet te buiten trad; en de Heer da costa verheft zich derhalve nu, te regt, op zijnen welvolbragten arbeid, om te toonen, dat de Remonstrantsche partij de geschiedenis van ons land vervalscht heeft, en dezelve eene geheele hervorming ondergaan moet, waartoe hij ons verzekert, dat de tijd niet ver af is. Wij verblijden ons daarin met alle komenijs-winkeliers, dewijl wij hoorden, dat zij gebrek aan papier voor zakjes en peperhuizen hebben. - Alles sluit, op bl. 35 tot 37, met eene pathetieke aanspraak aan de oud-Nederlandsche Christenen, welke elk liefhebber van pure declamatiën met stichting lezen mag!




Een woord voor onzen tijd. In twee Leerredenen, door J.J. le Roy, Predikant te Oude Tonge. Te Dordrecht, bij Blussé en van Braam. 1823. In gr. 8vo. 98 Bl. f :-80.

Bij de jaarlijksche herinnering aan de Kerkhervorming werd dit woord door den Eerw. le roy gesproken, en de eerste der Leerredenen voor-, de tweede des namiddags gehouden. Het geldt de vrienden van het nieuwe, en die van het oude, in Godsdienst en Staatkunde, hoewel op de laatste maar gewenkt, of liever zeer kort daar-
{==64==} {>>pagina-aanduiding<<}
van gesproken wordt; geheel kon de Leeraar daar moeijelijk van zwijgen, daar wederzijds partijen te dezen even zeer uiteenloopen. Wij vinden eerst de verklaring van den tekst, 1 Tim. III:14, dan de grondbeginselen, welke dezelve aan de hand geeft, in dezer voege: Wij moeten blijven bij hetgeen wij geleerd hebben, en waarvan ons verzekering gedaan is, zoo wij grondig weten, van wien wij 't geleerd hebben, en dat het door 't gezag der H. Schrift is bevestigd; maar hiervan moeten wij ook volkomene zekerheid hebben, opdat wij door geenefeilbare menschen misleid worden. Hierop valt inderdaad niets te zeggen. De tweede Leerrede maakt de toepassing: of de Roomsche kork zich met regt dit kenmerk der oudheid, tot bewijs der waarheid harer leere, toeëigent, - en hoe wij te dien aanzien omtrent de Hervorming te denken hebben. Grootendeels lazen wij ook deze Leerrede met overtuiging en genoegen. De hoofdzaak moet ieder Protestant toestemmen, en den Eerw. le roy voor zijne duidelijke ontwikkeling dankzeggen. De Evangelieleer is voor geene verbetering vatbaar; zij is onveranderlijk dezelfde; want haar grondslag is Goddelijke openbaring. Beter inzigt in dezelve moge het menschelijk verstand van tijd tot tijd mogelijk worden; maar het veroorlove zich nimmer, de Goddelijke openbaring te willen verbeteren en veranderen. Dit ware valsche verlichting. Wij hebben intusschen, met dezen Leeraar, voor
onze oude Hervormers de meest verschuldigde en ongeveinsde achting; wij stemmen zeer veel toe van hetgeen hij van hen zegt; doch twijfelen echter zeer, of hij hier zijnen gelegden grondslag wel in alles getrouw is, en of hij, niettegenstaande het onderscheid, dat hij maakt tusschen volkomenheid en volledigheid, en alle zijne verdere bepalingen, deze waardige mannen echter niet een weinig te hoog zet; en wij voor ons althans zouden zijn: ‘blijft te dezen bij hetgeen u geleerd is,’ niet zoo gaaf durven overnemen. Maar wij voelen wel eenigermate den drang, waarin hij zich hier bevond, en geven hem voor het overige gaarne den lof van onpartijdigheid en verdraagzaamheid, deze Leerredenen iederen nadenkenden lezer van harte aanprijzende.





{==65==} {>>pagina-aanduiding<<}

Over de Liefde, door Frederik Leopold, Grave van Stolberg. Uit het Hoogduitsch, door M.A. van Steenwijk, R.C. Pastoor van Zoetermeer en Zegwaart. Te Leyden, bij J.W. van Leeuwen. In gr. 8vo. 287 Bl. f 2-20.

Het is bekend, hoe deze Graaf de Protestantsche Kerk met die der Roomschgezinden heeft verwisseld, en, naar derzelver leuze: vrede, liefde en barmhartigheid, kan ons een godsdienstig boek van hem over de Liefde dan ook niet bevreemden. Dat intusschen hier zeer veel, 't geen zuiver en goed is, over de liefde tot God en den naasten gezegd wordt, spreekt wel van zelve; en wij gelooven gaarne, dat de Schrijver opregt is, en voor zichzelven die liefde wenscht te beoefenen. Er is, dunkt ons, zeer veel nog overig van 't geen den man van zijne vroegere Protestantsche opvoeding en waardige Protestantsche vrienden wel onvergetelijk wezen moet. Daaraan schrijven wij het dan ook toe, dat slechts hier en daar de Roomschgezinde zich wat al te duidelijk laat zien. Voor het overige herkent men den in 't godsdienstige hoogdweependen Schrijver duidelijk, en is het boek in het geheel meer met gevoel dan met gezond verstand geschreven. Een goed Bijbeluitlegger is de Graaf in de Roomsche kerk wél niet geworden, en hier en daar zal de lezer zeker met ons over zijne Schriftverklaring verbaasd staan. Dat hij van de onfeilbaarheid der Kerke een voorstander is, spreekt van zelve; en ook schijnt hem de echt Jezuitsche stelling niet vreemd, dat het doel de middelen heiligt; immers hij zegt, bladz. 111 (misschien, echter, meende hij het zoo erg niet): ‘Alle menschen, alle met verstand en wil begaafde wezens, hebben bij hunne daden een oogmerk. Hetzelve beslist over de waarde der daad.’ En dit was, zijns achtens, de bedoeling van Jezus, als Hij zegt: uw oog is het licht uws ligchaams, enz. Het is niet duidelijk, of wij de volgende schrandere opmerking, in eene

{==66==} {>>pagina-aanduiding<<}
noot: ‘Abba, eene Oostersche benaming van Vader, in den mond van liefkozende kinderen, zoo als bij ons het streelende woord Papa,’ aan den Schrijver, dan wel aan zijnen knappen Vertaler, verschuldigd zijn. Zoo is 't ook met de volgende: ‘Verliefd zijn, verliefd worden, is eene zeer krachtige uitdrukking onzer tale. Het voorzetsel ver voert hier, gelijk in menig ander woord, deszelfs vuurschaar met zich.’ Wij schenken den Eerw. Vertaler zijn geliefkoosd veropenbaren, zijnen onverschoonbaren pligt, zijn voorverkieslijk welbehagen en wat meer van dien aard is, en eindigen liefst onze aanmelding van dit boek over de Liefde, hetwelk (dit zeggen wij a gouverno voor jonge lieden, die den Dichter stolberg misschien gaarne anders over dit onderwerp zouden hooren) geheel van godsdienstigen inhoud is, met de verklaring, dat wij geenszins vreezen, dat het iemand voor het Roomsche Kerkgenootschap winnen zal.




Merkwaardig Ziek- en Sterfbed eener jonge Dochter; overleden te Warga, den 29 Augustus 1822. beschreven door H. Ilpsema Andreae, Predikant aldaar. Te Leeuwarden, bij J.W. Brouwer. 1824. In kl. 8vo. f :-20.

Wij houden trijntje baukes dijkstra, welke dit verhaal geldt, voor een braaf, deugdzaam meisje, en erkennen hare deugden van lijdzaamheid, onderwerping en Christelijk vertrouwen, bij een' zoo vroegen dood, en op een zoo langdurig en smartelijk ziekbed. Wij zien, de Eerw. andreae heeft haar toen trouw bezocht, haar moed en troost ingesproken, en bij herhaling met haar gebeden. Maar waartoe dit boekje het licht ziet, en wel een' zoo geruimen tijd na haar afsterven, zien wij niet in. Wij vonden er niets bijzonders in, of het moest de opmerking van Do. andreae zijn, dat zij niets wist van eenen bijzonderen bekeeringsweg, en dus noch tijd, noch

{==67==} {>>pagina-aanduiding<<}
plaats, noch bijzondere gelegenheid daarvan kon aanwijzen. Maar, zou zijn Eerw. dan denken, dat zulk een gelaten en Christelijk afsterven inderdaad zoo groot eene zeldzaamheid is, dat het berigt daarvan in druk behoort uit te gaan? Wij, voor ons, oordeelen anders; en onze ondervinding leerde ons dikwijls bij stervende Christenen, ouden en jongen, welk eene kracht het Evangelie der genade heeft. Maar nooit kwam het nog bij ons op, dat het voor 't geloof van den Christen noodig was, daarvan openlijk berigt te doen. - Dit is, om redenen, alles, wat wij van dit boekje verkiezen te zeggen.




Geneeskundig Handboek voor beginnende Kunstoefenaren, bekroond door het Geneeskundig Gezelfschap, onder de zinspreuk: uno animo, te Amsterdam. Door W.F. Buchner, Med., Chirurg. en Stads Doctor te Gouda, enz. enz. IIde Deel, 1ste Afdeeling, 1ste en 2de Stuk. Te Amsterdam, bij R.J. Berntrop. 1823. In gr. 8vo. 738 Bl. f 7-20.

Volstrekt tijdsgebrek heeft ons verhinderd, dit voor ons liggend werk eerder te recenseren. Inderdaad, niets valt gemakkelijker, maar ook niets is tevens moeijelijker, dan het schrijven eener recensie, naarmate van het verschillend oogpunt, waaruit men de zaak beschouwt en behandelt. Is het, namelijk, gelijk dit, helaas! vooral ten opzigte van inaugurele dissertaties te vaak het geval is, slechts te doen om den schrijver te prijzen, of eene zoogenoemde recensie uit vriendschap te leveren, wel dan is men spoedig vaardig, en, zonder zijne hersens bijzonder te vermoeijen, schrijft men eenige algemeene loftuitingen over het aangekondigd werk ter neder, noemt, ingeval eener inaugurele dissertatie, den schrijver een zeer veel belovend jong mensch, die, naar zijne eerste proeve te oordeelen, een zeer verdienstelijk kunstgenoot worden zal, en van wiens pen het publiek in het vervolg hoogst-
{==68==} {>>pagina-aanduiding<<}
waarschijnlijk heerlijke lettervruchten te wachten heeft. Is de schrijver, uit hoofde van vorige schriften, reeds eenigermate voordeelig bij het publiek bekend, dan noemt men zijn werk eene nieuwe en voortreffelijke bijdrage tot de wetenschap, waartoe het behoort, en welke in eens ieders handen behoort te zijn. Is het, daarentegen, te doen om den schrijver bij het publiek atro carbone te teekenen, hetgeen echter in onze dagen zeer zelden het geval is, zulk eene recensie is even min aan vele moeijelijkheden onderhevig; want, daar, gelijk dit reeds door den beroemden Latijnschen lierdichter te regt is aangemerkt, er in het ondermaansche nihil ab omni parte beatum bestaat, zoo valt ook niets gemakkelijker, dan eens anders werk te gispen en te bedillen, en daartoe zich het een of ander zwak punt van hetzelve uit te kiezen. Geen wonder, derhalve, dat zoodanige recensies bij het publiek juist niet zeer veel vertrouwen inboezemen, en dat een aantal dier schriften, te gelijk met hunne door den recensent zoo zeer geprezene makers, in den nacht der
vergetelheid bedolven worden, ja dat niet zelden het geval plaats heeft, dat het oordeel, door den recensent van eenig tijdschrift gestreken, door dat van een ander periodiek werk vinnig gegispt en doorgestreken wordt, en het publiek naauwelijks weet, aan welke van beide recensies hij het zegel zijner goedkeuring te hechten hebbe. Zoodanige, het zij uit gunst of uit nijd voortgevloeide, recensies kunnen echter, onzes achtens, op de eervolle benaming van kritische beoordeelingen geene de minste aanspraak maken, hebben met eigenlijke recensies niets gemeens dan alleen de benaming, en worden altijd, vroeger of later, door de waarheid gelogenstraft. Doch geheel anders is het met de zaak gelegen, wanneer eene recensie inderdaad aan het daarmede beoogde doel beantwoordt; wanneer de recensent, namelijk, zonder gunst of ongunst in het hart te voeden, niet ex tripode, maar op goede, gemotiveerde gronden, eene kritische beoordeeling van het voor hem liggend werk aan het publiek levert, en, aan zijne moeijelijke taak van openbaren voorproever getrouw, het publiek van zij-
{==69==} {>>pagina-aanduiding<<}
ne bevinding en derzelver gronden een allezins onpartijdig verslag doet: zoodanig eene recensie is juist zoo heel gemakkelijk niet; want zij vereischt niet slechts eene grondige kennis van het te beoordeelen werk, maar daarenboven zeer veel omzigtigheid en juistheid van denkbeelden, om, den persoon des schrijvers zoo veel mogelijk onaangeroerd latende, slechts zijn werk, of liever de daarin vervatte gronden, met de striktste onpartijdigheid en de zuiverste waarheidsliefde te overwegen en te beoordeelen; zulk eene recensie is ook uit den aard der zaak, obsequium amicos, veritas odium parit, altijd eene zeer onaangename taak, en de recensent vindt slechts zijne belooning voor den haat, welken hij zich door zijne recensie vaak op den hals haalt, in de bewustheid van uit zuivere beginsels het zijne toegebragt te hebben, om het publiek het ware van
het valsche te doen onderscheiden. - Volgens deze grondbeginsels, nu, hebben wij, in No. VIII, IX en X der Letteroefeningen van het jaar 1822, het eerste deel van dit Geneeskundig Handboek beoordeeld, en volgens dezelve zullen wij thans eene recensie van het eerste en tweede stuk, de eerste afdeeling van het tweede deel uitmakende, leveren.
Hebben wij reeds bij de beoordeeling van het eerste deel van dit werk (Vaderl. Letteroef. voor Julij 1822, No. IX.) onze verwondering betuigd, dat een werk, volgens den schrijver voornamelijk geschikt, om den heelmeesteren ten platten lande en ter zee eenige handleiding te verschaffen ter behandeling der inwendige ziekten, en hen bekend te maken met de verbeterde handelwijze der geoefendste geneesheeren, door hem op zulk een' wijdloopigen voet behandeld is; hebben wij ons daar, ter liefde der waarheid, genoopt gezien, om, des schrijvers verdiensten naar waarheid hulde doende, tevens voor het publiek, met daar ter plaatse bijgebragte beslissende bewijzen, te betoogen, dat 's mans breedsprakig handboek tot geene doelmatige handleiding voor de heelmeesters ten platten lande en ter zee verstrekken kan, - het doet ons van harte leed, dat wij te dezen opzigte althans geen gunstigeroordeel vellen kun-
{==70==} {>>pagina-aanduiding<<}
nen over de twee voor ons liggende eerste stukken of de eerste afdeeling van het tweede deel, de ontstekingen bevattende, en wel in 738 bladzijden; zoodat dit geneeskundig handboek voor beginnende kunstoefenaars, deze handleiding voor den heelmeester ten platten lande en ter zee, alle de in onze eeuw door de beroemdste geneeskundigen geschrevene praktische handboeken in uitgebreidheid verre overtreft; zijnde deze ontstekingen door quarin in 225, door den beroemden schrijver de curandis hominum morbis, p. prank, in 321, door s.g. vogel in 464, door den beroemden hufeland in 101, door consbruch in 52, en eindelijk door richter, in zijn klassiek, allesomvattend werk, in 332 bladzijden behandeld. Het is zoo, de schrijver erkent zelf, in de voorrede van het eerste deel, dat zijn werk in breedvoerigheid de grenzen van een handboek verre overschrijdt; doch dat hij, de moeijelijkheid gevoelende, om de noodige duidelijkheid
met de gewenschte kortheid te paren, ja daarvan de onmogelijkheid ontwarende, althans de eerste aan de laatste niet heeft willen opofferen, en zich durft vleijen, dat zijne wijdloopigheid meer zal worden toegeschreven aan veelheid van zaken, dan aan herhaling van overbodige woorden. Dat echter deze 's mans verontschuldiging op een' zandgrond gebouwd is, en bij nader onderzoek geen steek houden kan, hebben wij zoo even, door het aanhalen van de beroemdste praktische handboeken, zelfs van de meest uitgebreide, proefondervindelijk bewezen. Immers zal het wel aan niemand van gezonde hersenen in 't hoofd komen, om te beweren, dat mannen, als quarin, frank, vogel, hufeland, consbruch en richter, de duidelijkheid aan de kortheid zouden hebben opgeofferd. Integendeel leveren inzonderheid de praktische handboeken van hufeland en consbruch beide een beslissend bewijs op, dat eene handleiding, niet slechts voor de heelmeesters ten platten lande en ter zee, maar ook voor jonge geneesheeren, kort en beknopt en tevens klaar en duidelijk zijn kan, en de aangeprezene geneeswijze panea at selecta et usu comprobata remedia

{==71==} {>>pagina-aanduiding<<}
bevatten; ja dat, welverre dat zich met deze gewenschte kortheid de noodige duidelijkheid niet zoude laten paren, de laatste integendeel door de eerste zeer aanmerkelijk bevorderd wordt, en niets meer geschikt is, om de jonge kunstbroeders van den regten weg af te brengen, en tot eene verkeerde, immers min doelmatige geneeswijze te vervoeren, dan eene, vooral in praktische handboeken, allezins laakbare wijdloopigheid, welke, door nuttelooze herhaling van dezelfde zaken, en door overbodige uitweiding over dezelfde zaak onder verschillende gezegden, vaak te gelijk met de gewenschte kortheid de vereischte duidelijkheid verliest, en, door de voor de jonge, nog onervarene practici niet bestemd genoeg onderscheidene aangeprezene geneeswijzen en geneesmiddelen, hun niet duidelijk genoeg het ware van het valsche leert onderscheiden, en daardoor in het onzekere laat omtrent de keuze der in het onderhavige geval ter genezing meest doelmatige middelen. Doch, daar ubi rerum testimonia adsunt, non opus est verbis, zoo zullen wij ook hieromtrent niet verder uitweiden, maar den lezer naar de door ons ten bewijs bijgebragte praktische handboeken van hufeland en consbruch, in tegenstelling van het voor ons liggend werk van Dr. buchner, verwijzen. Hij leze deze werken, vergelijke derzelver betrekkelijke beknoptheid en duidelijkheid onderling, en oordeele zelf, of en in hoe verre dit ons gevoelen in het algemeen overeenkomdig de waarheid zij; terwijl de nadere beschouwing dezer beide stukken ons in het bijzonder meer dan voldoende bewijzen zal opleveren ter verdere staving onzer gezegden.
De schrijver begint met de algemeene beschouwing der ontsteking, en bestempelt dezelve, als ‘eene eigenaardige gesteldheid der bewerktuiging, met vermeerderde terugwerking van het zamenstel der vaten in het algemeen, of meer bepaald in dat van een afzonderlijk deel, waarbij het bloed van zijne gezonde menging afwijkt, en eene groote geneigdheid, om zich in zijne bestanddeelen te ontbinden, te kennen geeft.’ Wijders geeft hij op, als het karakter

{==72==} {>>pagina-aanduiding<<}
van het ontstoken deel uitmakende, de volgende toevallen: roodheid, hitte, aanhoudende vaste pijn, zwelling, hardheid en spanning, gepaard met gestoorde verrigtingen van hetzelve; ofschoon hij zelf erkent, dat, bij de ontsteking der inwendige deelen, en vooral bij die der buiksingewanden, het dikwerf zeer moeijelijk is, om over het al of niet bestaan eener ontsteking te beslissen, wegens de bedriegelijkheid der toevallen en de onduidelijkheid der voorstellingen, welke uit de duistere gewaarwordingen in de lijdende deelen voor den lijder voortvloeijen. Ongaarne misten wij hier de door den grooten hufeland te dezen opzigte zoo juist gemaakte aanmerking, dat de anomalische verschijnselen, of de zoodanige, die uit de gestoorde werkingen van het ontstoken deel voortvloeijen, en welke, naar de verscheidenheid van het ontstoken deel, ook natuurlijk zeer verscheiden zijn, bij de inwendige ontstekingen van het grootste aanbelang zijn, en vaak de eenigste, waardoor ons het bestaan der ontsteking kenbaar wordt. (System der praktischen Heilkunde, II B.S. 74.) - De schrijver verdeelt voorts de ontsteking, 1mo in active stenische en in passive asthenische ontsteking; 2do in duidelijke en in verborgene ontsteking; 3tio in schielijk verloopende en in langzaam verloopende ontsteking; 4to in roosachtige, in oppervlakkige en in diepe ontsteking; 5to in oorspronkelijke en in afgeleide toevallige ontsteking; 6to in rheumatische, in venerische, in jichtaardige en in kropklieraardige ontsteking; 7to in ontstekingen, welke met koortsen van een bijzonder karakter gepaard gaan, en daarmede in een oorzakelijk verband staan, zoodat dezelfde gesteldheid, welke de koorts voortgebragt heeft, insgelijks de oorzaak voor de plaatselijke ontlasting oplevert, als plaatselijke ontsteking met ontstekingskoorts, met
rotkoorts, met zenuwkoorts, met galkoorts, enz.; en eindelijk, 8vo, in ware en in valsche ontsteking; zijnde ware ontsteking, volgens den schrijver, de zoodanige, waarin de kenschetsende toevallen niet alleen alle aanwezig zijn, maar ook alleen en zeer duidelijk ontwikkeld zijn; waarin de slagaderlijke vaten van het ontstoken deel, zoo niet alleen, toch voor-
{==73==} {>>pagina-aanduiding<<}
namelijk en oorspronkelijk, lijden; waarin de wederwerking vermeerderd of verminderd is, en de koorts, die er mede gepaard gaat, het karakter der synochus of van den typhus heeft: terwijl in de valsche ontsteking de kenschetsende ontstekingstoevallen niet alle noch alleen aanwezig zijn, onduidelijk ontwikkeld en met andere ziekteverschijnselen vermengd zijn, de wederwerking niet slechts vermeerderd of verminderd is, maar ook tevens op eene eigendommelijke wijze veranderd, de bloedvaten van het ontstoken deel niet alleen lijden, maar ook de lymphatische vaten en de zenuwen in de eerste en oorspronkelijke aandoening deelen; waarom de valsche ontstekingen nog nader in de lymphatische en in de zenuwachtige onderscheiden worden, in de eerste van welke de zwelling groot is, en er eene aanzienlijke hoeveelheid wei door de ontstokene vaten wordt uitgestort, waardoor de bewerktuiging van het ontstoken deel veranderingen ondergaat, waaruit de meeste organische ziekten haren oorsprong ontleenen, terwijl de overige ontstekingstoevallen gering zijn, maar gewoonlijk zeer lang duren; waarentegen zeer hevige pijnen, met andere zenuwtoevallen gepaard, die niet aanhouden, maar nalaten en zelfs tusschenpoozingen maken, de zenuwachtige ontsteking kenmerken, in welke de roodheid en zwelling gering zijn, welke zeer lang duurt, en dikwijls in slepende ziekten, verlammingen en stuiptrekkingen overgaat. Eindigende onze schrijver met de aanmerking, dat deze onderscheiding volgens den zetel der ontsteking voor den praktischen geneesheer en de geneeskundige behandeling van zeer veel aanbelang is; doch dat
het niet altijd mogelijk is, deze verscheidenheden aan het ziekbed uit de aanwezig zijnde toevallen te herkennen. Vergelijken wij nu deze zoo wijdloopige verdeeling der ontsteking van den schrijver met die door hufeland en consbruch gebezigd, en uit de slotsom dezer vergelijking zal wel geen de minste twijfel overblijven, of, welverre dat kortheid en duidelijkheid zich niet zouden laten vereenigen, en men de laatste aan de eerste zoude moeten opofferen, hier juist het tegendeel plaats heeft. Want bij beide deze schrijvers wordt de ontsteking slechts verdeeld, 1mo ten opzigte van derzelver dynamisch karakter, waarop het in de geneeskundige praktijk toch voornamelijk aankomt, en wel naar den quantitative in stenische en in asthenische, of in active en in passive, en naar den qualitative in algemeene en in bijzondere ontsteking; bij wel-
{==74==} {>>pagina-aanduiding<<}
ke laatste, behalve de algemeene oorzaken der ontsteking, nog eene bijzondere hoedanigheidsverandering der stof plaats heeft, op welke, behalve de algemeene ontstekingsmiddelen, bij de genezing moet gewerkt worden, en waarvan de arthritische, schrofuleuze, scorbutische, venerische en alle soortgelijke, aan eene specifieke scherpte derzelver oorsprong verschuldigd zijnde ontstekingen zoo vele verscheidenheden uitmaken; 2do ten opzigte van het beloop der ziekte, in acute en chronische, of in schielijk en langzaam afloopende ontsteking; en eindelijk, 3tio, ten opzigte van derzelver zitplaats, in phlegmoneuze of meer in de diepte der deelen dringende ontsteking, en in de erysipelateuze ontsteking, welke laatste doorgaans meer de oppervlakte en het celwijs weefsel dan wel het inwendig maaksel der deelen aantast. - Deze verdeeling der ontsteking is beknopt, klaar en duidelijk, en hierdoor ad captum van elk gezond menschenverstand; en de aanvanger der kunst, deze zoo eenvoudige aanwijzingen in acht nemende, loopt geen
het minste gevaar, om van het regte spoor af te dwalen; de zaak is daartoe te klaar en te duidelijk voorgesteld. Doch het is er verre van daan, dat wij van deze zoo wijdloopige verdeeling der ontsteking, in een werk, ten doel hebbende, om den heelmeesteren ten platten lande en ter zee, welke dikwerf van behoorlijk onderrigt zijn verstoken geweest, ter geschikte handleiding te verstrekken, hetzelfde gunstig getuigenis zouden kunnen afleggen; integendeel treffen wij hier wijdloopigheid, met onduidelijkheid en onnaauwkeurigheid gepaard, aan, gelijk nader zal blijken.

(Het vervolg hierna.)




Verhandelingen, Redevoeringen en losse Geschriften. Door J.H. van der Palm. IIIde Deel. Te Amsterdam, bij J. van der Hey en Zoon. 1824. In gr. 8vo. 347 Bl. f 3-30.

Buiten twijfel zullen zich velen met ons verblijden over het verschijnen van dezen bundel: want, schoon dezelve voor het grootste deel stukken behelst, die reeds elders, het zij afzonderlijk, het zij in vereenigde gedenkschriften, of ook beide, zijn gedrukt geworden, zoo groot is de begeerte naar de lettervruchten van van der palm, dat men, om het genot van ééne, gaarne verscheidene betaalt. Ziedaar dan ook

{==75==} {>>pagina-aanduiding<<}
de verschooning voor eene handelwijze, die anders welligt geene blaam zou ontgaan, - verschooning ook voor den uitgever, die deze oude en nieuwe stukken zoo ruim heeft gedrukt: want, is alle waar naar zijn geld, dan mag men ook voor een zeker getal letters of woorden, die uit de pen van onzen eersten redenaar en schrijver zijn voortgevloeid, wel wat meer betalen; en grijzen zoo wel, als jongelingen, met de hedendaagsche Egyptische plaag der zwakheid van gezigt, blijkens zoo vele brillen, te jammerlijk bezocht, kunnen dezelve lezen. Wij willen echter geene oorzaak zijn, dat deze mildheid, te algemeen en door onbevoegden nagevolgd, eindelijk tegenzin verwekke. En daarom wachte men hier alleen beoordeeling van datgene, wat in onze Letteroefeningen nog niet behandeld is Deze zijn de Verhandeling over den Koran, nieuw; de Redevoering over het versmaden of veronachtzamen van de Regelen der Kunst, te vinden in de werken der tweede klasse van het Koninklijk Instituut; de Verhandeling over het Gezond Verstand, en de Leerrede ter bevestiging van j.e. kist te Zeyst, beide nieuw; terwijl de andere stukken zijn: op borger, over het Middelmatige, bellamy, en de Uitvinding der Boekdrukkunst.
Zoo als het ons bij van der palm meestal gaat, zoo was het vooral hier het geval. Wij vonden veel te bewonderen, veel aan te prijzen, maar weinig, tot waarschuwing voor anderen, of teregtwijzing voor den schrijver zelven, te zeggen. Anderen mogen hier scherper zien, of welligt minder gevaar loopen door zoo veel helder en glansrijk licht verblind te worden, wij gunnen hun gaarne die meerderheid. Waar ons echter iets voorkomt, daar hebben wij het nimmer verzwegen, noch zullen het ook thans: bij kunststukken van zoo hooge waarde, ligt modellen voor elk, die met smaak in een soortgelijk vak werkzaam is, mag geene poging ter uiterste volmaking, al mislukt zij dan ook, worden gewraakt. Bij ons verslag van 's mans redevoering over het Middelmatige scheen ons eene zekere onachtzaamheid in den stijl door te stralen, schoon deze geene dadelijke gebreken met zich voerde. Welligt gaf de vergelijking met het zoo bewerkte stuk van den Heer messchaert daartoe aanleiding; misschien deed zich hier de hoogste kunst in deze schijnbare kunsteloosheid kennen. Althans hier vinden wij geene stof, om eene soortgelijke aanmerking te maken; en het tweede stuk, ‘over de verwaarloozing der regelen,’ zou ons zelfs

{==76==} {>>pagina-aanduiding<<}
den moed niet overlaten, het uitmuntende van van der palm's voortbrengselen meer nog aan zijne vlugheid, dan aan zijne vlijt en oplettendheid, toe te schrijven.
Over den Koran opent het boekdeel. Het leert ons in dit boek den eigenlijken talisman kennen, door welken mahomet duizenden zijner landgenooten als betooverde, om den grondslag te leggen van eene monarchij en rijk der denkbeelden, uitgebreider, krachtiger en belangrijker, dan alle zoodanige vereenigingen op aarde. Daartoe verheft hij den inhoud, vooral den dichterlijken gloed en de onnavolgbare harmonie van dit werk, zeer hoog, en poogt ons dit door aangevoerde stalen te bewijzen. Velen zeker zullen verbaasd staan over de wijsheid van den valschen Profeet. Allen zullen van der palm's vertalingen met wellust lezen. Elke bevoegde zelfs zal ligtelijk toestemmen, dat eene taal, nog zoo veel voortreffelijker dan deze nagevolgde, als de groene en bloeijende plant de gedroogde in het kruidboek overtreft, (het is 's mans eigen gebruikte beeld) noodwendig onweêrstaanbaar moest zijn. Wij willen dit dan ook gaarne gelooven, slechts den landaard en de omstandigheden in het oog houdende; doch wij moeten tevens bekennen, dat ook het niet vertaalde in deze verhandeling ons bijna muzijk toescheen. Dank hebbe in allen geval de begaafde man, dat hij zijnen landgenooten zulk een belangrijk boek, de H. Schrift van zoo velen onzer medemenschen, zoo uitnemend leert kennen en met billijkheid beoordeelen. Al het goede, over den aardbodem verspreid, en met aardsche onreinheid hier meer, daar min vermengd, vloeide toch uit ééne Heilfontein voort, en zal zich gewis eenmaal, tot derzelver eer en heerlijkheid, zuiver vereenigen, om te drenken, die nabij en die verre zijn.
De volgende redevoering, over de Regelen der Kunst, is geen minder keurig stuk. Trouwens, wie zou dit van het onderwerp, en de plaats, waar zij uitgesproken werd, anders verwachten? Men kan de bedoeling des sprekers in een onderscheiden licht beschouwen, of als eene bloote poging om zeker verschil tusschen even geleerde en smaakvolle mannen weg te nemen, van welke de een en ander de natuur, of het voorbeeld, met versmading der regelen, als éénige meesteres in het gebied van het schoone hadden aangeprezen, of als eene aanwijzing van hunne dwaasheid en verkeerdheid, die in den grond geenerlei meesteresse, geenen band of aanwijzing dulden, maar hun wild en ruw genie (of niet-genie)

{==77==} {>>pagina-aanduiding<<}
den onbepaalden teugel vieren. Inderdaad vereenigt hij beide, maar houdt zich met het belangrijkste verreweg meest bezig; terwijl hij het regte standpunt aanwijst, waaruit men kunstregelen moet beschouwen, als ook het misverstand en misbruik, dat dezelve soms door verstandigen deed afkeuren, tevens de schoonste lessen gevende, om elken beoefenaar tot zorgvuldige bedachtzaamheid, vlijt en echten smaak op te leiden of aan te sporen. Het ware, onzes oordeels, te wenschen, dat zulk een gulden boeksken in de hand van alle jonge lieden was, die eenmaal als sprekers en schrijvers zullen optreden. Wij zouden dan misschien te eer van het overladene en overdrevene, van de misplaatste sieraadjen, die, even als zekere staatsiegordijnen van onzen tijd, het licht belemmeren en door hare bonte mengeling ontstellen, ontslagen raken. En al is het ook, dat de onsterfelijkheid wel door weinigen van de tegenwoordige schrijvers in alle talen zal bereikt worden, als opperste doel kunnen wij ze echter even gerust laren gelden, als kant in het zedelijke zijn onbereikbaar ideaal, wèl overtuigd, dat de verstandigen van het tegenwoordige en ligt nog eenige geslachten den gelukkigen bestrever der volmaaktheid niet onbeloond zullen laten.
De verhandeling over het Gezond Verstand is - gezond verstand, van het begin tot het einde. Wij hebben al zelden iets gelezen, dat geleidelijker, klaarder en overtuigender geschreven was. Men heeft dezelve in verband gebragt met de letterkundige geschiedenis an den dag, en zij is daarop inderdaad hoogst toepasselijk, ja het is hier en daar niet voorbij te zien, dat den steller sommige dwaasheden, aan het oogenblik bijzonder eigen, voor den geest zweefden. Doch, had iemand van de bedoelde ultra's onder onze letterhelden niets geweten, dan zou hij, het stuk lezende of hoorende, geenszins vragen: waar ziet dat op? wien bedoelt hij hiermede? Het zijn alle algemeene waarheden, en hetgeen door dezelve bestreden wordt, is, helaas! met nieuw onder de zou. - ‘Wat is waarheid, onder zoo veel verschillends, dat daarvoor wordt uitgegeven? Het verstand moet dit keuren; het verstand der schrandersten en geoefendsten niet alleen, maar elks eigen mede. Ongelukkig heeft het verstand, zoo wel als het ligchaam, zijne menigvuldige krankheden, en wijst dan mis. Daarom dienen wij de gezondheid van het verstand te kunnen onderscheiden, en dit kunnen wij veelal ook, vooreerst aan het voortbrengsel, dat eenvoudig, ongezocht, natuurlijk

{==78==} {>>pagina-aanduiding<<}
moet zijn, en ten andere aan de wijze en den toon, waarop het wordt voortgebragt, als gekenmerkt door kalmte, bescheidenheid, en welwillendheid.’ - Ziedaar den korten inhoud, maar bij welks behandeling zoo veel welgeplaatst vernuft wordt te pas gebragt, dat het de destigheid van een belangrijk onderzoek en onderwijs door de bevalligheid en het vermaak, als van een luimig dichtstuk, verhoogt. De Wijze brengt hier uit zijnen schat voort oude en nieuwe dingen, alsof de Natuur hem niets onbekend had gelaten, dat zijn pleit, haar pleit, kon ophelderen en doen zegevieren.
De bevestigingsleerrede, over Joh. III:18: Die in den Zoon gelooft, wordt niet veroordeeld maar die niet gelooft, is alreede veroordeeld; dewijl hij niet heeft geloofd in den naam des eeniggeboren Zoons van God, besluit den bundel. Als gelegenheidsrede, hoedanige er ook in de andere deelen van dit werk waren, verkoos van der palm die liever hier, dan bij zijne gewone Leerredenen, eene plaats te geven. Wij hebben niets tegen deze keus, daar inderdaad in zulk een stuk veel, en hier, om bijkomende redenen, ligt nog meer voorkomt, dat bij de kanselvoordragt anders niet behoort; bijzonderheden, vriendschapsbetuigingen, enz. Maar indien het: ‘Einde goed, alles goed,’ vooral ook bij eene beoordeeling belangrijk wordt geacht, dan moet het ons spijten, dit stuk hier te vinden. Want, in zoo verre het preek is, behaagt het ons minder, dan vele gewone van van der palm. Wij willen niet gissen; maar, volgens ons gevoel, zouden wij bijna denken, dat de man eene gemeente voor zich had gehad, die hij moest ontzien, en vooral niet doen denken, dat hij te weinig aan het gelooven hechtte, of te ligt over den weg ten hemel dacht. Althans wij missen hier dat natuurlijke ineensmelten van geloof en deugd, dat van zelf ingezien belang der aanneming van Christus, hetwelk wij bij hem gewoon zijn te vinden, en vinden daarentegen eene poging, om de verdienste des geloofs in sommige hooge leerstukken, op zichzelve, in het licht te stellen, welke wij elders gaarne missen. Dit mishaagt ons, omdat het ons niet overtuigt, noch tot ons hart spreekt. En desgelijks schijnt ons eene uitdrukking in den tekst opzettelijk verzwakt, en daardoor, vreemd genoeg, hard in plaats van zacht gemaakt te zijn. Wij bedoelen de woorden: is reeds veroordeeld, die ons toeschijnen te moeten bevestigen, dat Jezus niemand veroordeelde, maar dat zij, die niet
geloof-
{==79==} {>>pagina-aanduiding<<}
den, het oordeel, het zij der wet, het zij van hunne eigene conscientie, reeds bij zich droegen, den Heiland, bij deze zijne eerste verschijning, niets overlatende, dan vrijspreken, verlossen en redden. Doch de Hoogleetaar houdt het enkel voor eene verzwarende spreekwijze, als van eene zaak, die zoo zeker gebeuren zal, alsof zij reeds dadelijk plaats had, en tooit, op dezen grond, het Evangelie van Christus in een ontzaggelijk zoo wel, als troostrijk licht. Wij ontkennen trouwens niet, dat de leer van geregtigheid en oordeel, voor den overtuigden van zonde, zelfs ontzettend is; maar zulks ligt noch in deze woorden opgesloten, noch behoefde hier op deze wijze aangebragt te worden. Het Evangelie is eene blijde boodschap, omdat het ons genade en zaligheid verkondigt; en welke verkondiging was gepaster voor hen, die wederom een' dienaar van dat Evangelie ontvingen, dan deze heugelijke? Aldus, ten minste, komt het ons voor, en schijnt ons daarom dit stuk minder gelukkig aangevat te zijn, - eene groote zaak voor den geheelen afloop. Maar wij kunnen dwalen, en ons misschien daarom minder bevredigd vinden, omdat er bij zulk eene gelegenheidsleerrede te veel tijd wordt weggenomen door bijzonderheden. In dat geval zien wij ons reeds weêr betaald: want dat bijzondere, de aanspraak vooral aan den jeugdigen leeraar en vriend, den zoon zijns ouden en geachten vriends, gelijk zijn eigen leerling, is hoogst aandoenlijk en treffend. Geen wonder, dat hij en zijn werk dan ook der gemeente met warmte en kracht worden aanbevolen, dat er niet weinig tot lof van het heilig ambt en deszelfs waardigen bedienaar wordt gezegd; gelijk trouwens de algemeene inhoud der leerrede, ‘het gewigt en de noodzakelijkheid der Evangeliebediening,’ hiertoe alle aanleiding gaf.
Wij eindigen ons verslag met de hartelijke bede, dat de goede Voorzienigheid den wijzen en hoogverlichten man nog eenen geruimen tijd bij leven en krachten spare, om ons de zoete en heilzame vruchten zijner onvermoeide werkzaamheid te blijven schenken, en zijne eeuw met kennis, goeden smaak en gezond oordeel, boven vele vroegere, te helpen verrijken! Nog lang roeme 's lands eerste Hoogeschool op zulken Leeraar, en vinde in hem en zijne waardige medewerkers, hunne gezondheid en volstandigheid, troost voor zoo veel en smartelijk geleden verlies!






{==80==} {>>pagina-aanduiding<<}

Memoria J.M. Kemperi, publica lectione celebrata a M. Siegenbeek. Lugd. Batav. apud S. et J. Luchtmans. 1824. 8vo. form. maj. pp. 37. f :-30.

Zoo zal dan de tweehonderdvijftigste verjaring van het stichten der Leydsche Hoogeschool gevierd worden in den tempel, welke het sterfelijk overschot van kemper bevat; van hem, die, alleen door zijne tegenwoordigheid, dit feest eenen niet geringen luister zoude hebben bijgezet! Want welk een man hij was, hoe beminnelijk, opregt, schrander, geleerd, vaderlandlievend, groot, en hoe hij dat alles zelf het allerminste gevoelde, is niemand onbekend, die slechts in weinige betrekkingen met hem gestaan heeft. En zij, die zoo gelukkig niet geweest zijn, kunnen hem kennen uit zijne geschriften, waarin hij zelf het afbeeldsel zijner ziel naar waarheid heeft uitgedrukt. Helaas! wat heeft het Vaderland aan dien edelen Burger verloren! Wij zeggen, het Vaderland; want dit ééne woord bevat alles, wat wij uitdrukken kunnen en willen. Dat Vaderland zal dan ook met dankbaarheid aan kemper gedenken, en de pogingen toejnichen van allen, die hunne hulde aan zijne nagedachtenis toebrengen. Een man van zoo vele verdiensten en betrekkingen kan zeker van vele, alle zeer belangrijke, zijden beschouwd worden. Prof. siegenbeek heeft hem beschouwd als het beste voorbeeld ter navolging voor edele jongelingen, en deze beschouwing niet zonder aandoening, zoo wel van den redenaar als de toehoorders, openlijk in de groote gehoorzaal der Akademie uitgesproken. Deze beschouwing doet het hart en den smaak van den Heer siegenbeek groote eer aan. Wij bevelen het fraaije stukje zeer ter lezing aan bijzonder aan de Akademische jongelingschap, en zeggen, met den schrijver, aan de vrienden en leerlingen van kemper: ‘Nos vero gravissimi, quem ex immaturo illius obitu concepimus, doloris ab assidua exempli ab illo editi contemplatione solatium ac levamen etamus, hujusque exempli constanti
mitatione dignos nos kempero discipulos atque amicos raestemus! Hoc autem facientes, praeclari viri memoriam optime colemus, nostram que erga eum pietatem non verbis tantum, sed factis etiam declarabimus.’






{==81==} {>>pagina-aanduiding<<}

Overzigt der Geschiedenis van Spanje, met betrekking tot den tegenwoordigen aardrijks-; staatshuishoudkundigen en handelstoestand van dat Rijk. Naar het Hoogduitsch van G.L.F. Wagener, A.L.M. Te Groningen, bij W. van Boekeren. 1823. In gr. 8vo. VIII en 114 Bl f 1-25.

Over den Oorlog tusschen Frankrijk en Spanje. Uit het Fransch vertaald. Te Amsterdam, bij C. Schaares. 1823. IV en 64 Bl. f :-80.

Indien ooit de vooruitzigten in het staatkundige valsch en bedriegelijk bevonden zijn, indien ooit, hetgeen men onmogelijk waande, zich bewaarheid heeft, en toeval, niet beleid, den schepter scheen te zwaaijen, het was in den val der Spaansche vrijheid in 1823. Men had, toen de Franschen over de Bidassoa gingen, eerst weinige jaren te voren, zulk een treffend voorbeeld gezien, wat Frankrijk, onder den grootsten Veldheer der Eeuw, met een uitgelezen, aan zegepralen gewoon leger, reeds verraderlijk genesteld in de beste vestingen en in het harte des lands, tegen het Volk eener verouderde, verzwakte, aan den Oorlog ontwende Monarchij had vermogt! Dat Volk, hoewel geenszins door het vuur der Vrijheid ontvonkt, (want Vrijheid is onbestaanbaar met Inquisitie) trachtte zijne onafhankelijkheid, zijn volksbestaan, tegen eenen laaghartigen en verraderlijken aanvaller te handhaven; en het slaagde daarin boven verwachting. En nu, nadat ditzelfde Volk zich eene vrije staatsregeling gegeven had, die het met geestdrift scheen aan te kleven, - nu het, door de onbeschaamde eischen van Mogendheden, welke niet de minste reden tot klagten konden aanvoeren, slechts de keuze tusschen herstelling van het Despotismus en Oorlog had, - nu Frankrijk, met om eigen voordeel of eer, maar op de bedreigingen van eenen Minister uit de nabijheid van den Noorder Poolkring, liever verkoos, Spanje zonder reden te beoorlogen, dan zelf aan den Rijn beoorloogd te worden, - nu derhalve die Oorlog zonder geestdrift of kracht scheen te zullen gevoerd worden, - nu bovendien de geheele Fransche Natie zich luid daartegen verklaarde, het leger niet te vertrouwen scheen, daar de Veteranen, die onder napoleon gediend hadden, de bourbons niet
zeer genegen konden zijn, en de nieuwelingen voor den moeije-
{==82==} {>>pagina-aanduiding<<}
lijken strijd tegen de Guerillas en het klimaat niet bestand schenen, - daar een Veldheer aan het hoofd stond, die met den minsten van napoleon's beproefde Legerhoofden niet te vergelijken was, en zich tot nu toe slechts door zijne gevangenneming in April 1815 had doen kennen, - nu geheel Spanje voor de Constitutionelen open was, die eerst onlangs aan de Rebellen het sterke Urgel ontnomen, en die voorvechters der Inquisitie naar Franschen bodem gedreven hadden, - nu, dacht men, zou de zegepraal der Vrijheid en van het Regt aan geene bedenking onderhevig zijn; men zou de Franschen, ja, in het land, en zelfs tot Madrid laten trekken, maar om hen daar, één voor één, te vernielen, en de tooneelen van Moscow in 1812, gedeeltelijk althans, te hernieuwen.
Zoo dacht de meerderheid der deskundigen in Europa. Recensent herinnert zich, verscheidene Nederlandsche krijgslieden, die in Spanje gediend hadden, eenparig den terugtogt der Spanjaarden voor eene krijgslist te hebben hooren verklaren. In Frankrijk dacht men er niet anders over. Niet alleen de gewone boofden der Liberalen in de Kamers, - mannen van doorzigt, die men echter door partijgeest van 't spoor geleid kon achten, - maar een talleyrand, wiens valkenblik altijd de veiligste zijde ziet, en die ook de rampen des vorigen Spaanschen Krijgs zoo wèl had doorzien, voorspelde ook nu niets dan onheil. Het is ook in dezen geest, dat het boekje, No. 2, in het hoofd dezes aangekondigd, geschreven is. Het brengt de sterkste gronden van waarschijnlijkheid te berde, dat de Oorlog in Spanje van de Fransche zijde moet mislukken, en in allen gevalle van een' langen duur moet zijn, hetgeen ten slotte toch denzelfden uitslag moet hebben. En wat is er nu gebeurd? De geheele Oorlog, dien napoleon in geene zes jaren kon ten einde brengen, maar die voor hem met eenen inval in Frankrijk eindigde, is door den Hertog van angoulême, met Dî minorum gentium, gelijk een molitor c.s., onder hem, in zes maanden volkomen beslist, zoodat zelfs Cadix, 't welk te voren twee jaren lang een beleg had doorgestaan, het nu niet eens zoo vele maanden hield! Wat kan hiervan de reden zijn? Toeval is een onding, hetwelk ons tot geene oplossing kan dienen. De wil der Voorzienigheid? Wij eerbiedigen deze in alles, - en ook nu, gelijk toen zij in 1795 den weg voor onze verdrukkers baande,
heeft zij ongetwijfeld goede en

{==83==} {>>pagina-aanduiding<<}
heilige oogmerken, die het ons past te erkennen; doch eene bijzondere tusschenkomst van hare zijde zal de zegepraal van het schreeuwendste onregt toch wel niet zijn. Zien wij derhalve, of wij niet eenige natuurlijke redenen voor deze gebeurtenis kunnen opdelven, die in verband staan met de boven aangekondigde geschriften van den dag.
Spanje was, na den doodslaap van twee Eeuwen, sedert karel V, met het midden der achttiende Eeuw weder eenigzins onder ferdinand VI, doch vooral onder karel III, tot de Europesche verlichting genaderd. De koophandel van het Moederland met Amerika werd van verscheidene drukkende bepalingen ontheven, en daardoor een welvarende en niet onverlichte koopmansstand gevormd; de Geestelijkheid werd in hare aanspraken besnoeid, de Inquisitie bijkans onschadelijk, (slechts eene enkele maal stak zij hare klaauwen uit tegen olavidé) en de dageraad van een schoonen morgen voorbereid, toen onder karel IV, die alles aan zijnen onwaardigen staatsdienaar godoy overliet, de zaken weder verachterden, vooral toen vrees voor de Fransche Omwenteling weder toevlugt tot de Inquisitie deed nemen. Veelvuldige rampen van den Staat en een verbond met het gehate Frankrijk verbitteren het Volk; en nu de Koning zijn land met Franschen laat bezetten, hen zelfs in Barcelona en andere plaatsen toelaat, en schikkingen maakt, om naar Amerika te verhuizen, en dus het land ter prooije te laten, toen verheft zich het Volk. Het wordt gedreven door woede tegen eenen vreemden verdrukker, en deze woede wordt getrouwelijk aangestookt door een ligchaam, hetwelk daarbij niet weinig belang had, door de Geestelijkheid, wier schoone landerijen en kerkschatten - een dood kapitaal, doch 't welk napoleon uitmuntend in het leven wist te herroepen - hier op het spel stonden. De Oorlog tegen Frankrijk, waartoe de verontwaardigde Natie buitendien reeds geneigd was, wordt nu een Godsdienstoorlog: met het vermoorden van Franschen kan men den Hemel verdienen. De biechtstoel, dat vreesselijke wapen, de
Goddelijke magt der zondvergiffenis, in de handen van zondige stervelingen gegeven, doet het zijne daarbij. Wraak is de geliefkoosde hartstogt van den Zuidlander. Engeland ondersteunt Spanjes ongeregelde benden met geregelde troepen, en ('t geen een leger waard is) met wellington. Gedurige afwendingen en nieuwe oorlogen noodzaken napoleon, zijne beste

{==84==} {>>pagina-aanduiding<<}
troepen en Veldheeren nu eens naar Duitschland, dan naar Rusland te herroepen. En zoo, terwijl vrijheidsvrienden en monniken, kooplieden en Grandes van Spanje opregtelijk de handen ineenslaan, en de Natie, in spijt der tegenspraak van ballesteros, haar behoud in wellington's handen legt, wordt Spanje gered. - Hoe is daarentegen nu het geval? De pogingen van eenen karel III en zijne verlichte Ministers, en die van het kortstondige bewind der Cortes, mogten iets op den zeer dun gezaaiden middelstand hebben uitgewerkt; op de zeer groote meerderheid - het gemeen - waren zij zonder invloed gebleven. Deze was nog altijd een blind werktuig in de handen der Geestelijkheid. Toen deze laatste derhalve, door de onvoorzigtigheid der Cortes een weinig sterk beshoeid, even als een zwerm bijen, of liever hommels, die men den honig wil ontnemen, uitvloog en den aanvaller poogde te steken, toen wist zij die groote meerderheid in haar gevolg te bekomen. Zij werkte daartoe eerst in 't geheim door biechtstoel en absolutie, en verklaarde zich dan openlijk, overal waar het Geloofsleger, en naderhand waar de Franschen verschenen. Zulk eene geduchte massa, in de schaal der aanvallers geworpen, moest die onfeilbaar spoedig doen zinken. Daarbij kwam de groote onvoorzigtigheid der Cortes, van het beleid harer legers toe te vertrouwen aan den weerhaan en dubbelen verrader d'abisbal, en aan den afgrijselijken morillo, die in Zuid-Amerika de vrienden der vrijheid en onafhankelijkheid op de schrikkelijkste wijze vervolgd had; mannen, die niet aarzelden, zich en de hunnen aan den vijand te verkoopen. Eindelijk - en dit stelt een gedeelte der redenering van het boekje No. 2 te leur - juist op dat
oogenblik speelde de Portugesche jezabel het eerste bedrijf harer gruwelrol, (het tweede is haar minder gelukt) waardoor dit land aan de verdediging der vrijheid ontrukt werd; en Engeland onttrekt zich geheel: het hoopt de beide partijen elkander te zien vernielen, en daarvan partij te trekken. De Cortes, dus door gedurige afvallen en oproeren ontmoedigd, bieden den Koning zijne vrijheid aan, mits hij een gedeelte van de wenschen der Natie vervulle. (Zie zijne Proclamatie uit Cadix in de laatste dagen van September.) Hij wordt ontslagen, en men weet, hoe hij zijn woord heeft gehouden!
In het boekje No. 1 hebben wij weinig gevonden, hetwelk ons omtrent deze gewigtige gebeurtenis kan inlichten.

{==85==} {>>pagina-aanduiding<<}
Het is hoogst oppervlakkig, en wij twijfelen zeer aan de echtheid van den brief van palafox, (bl. 79) vol wind en nuttelooze woordenpraal. De redeneringen van No. 2 schenen niet kwaad; maar zij zijn ongelukkiglijk door de uitkomst weêrlegd.




Iets over en voor den Koophandel van Amsterdam. Te Amsterdam, bij P. den Hengst en Zoon. 1824. In gr. 8vo. VI, 67 Bl. f :-75.

Met diepen weemoed bespeurden wij reeds sedert een' geruimen tijd, hoe de koophandel te Amsterdam, die genoegzaam éénige bron van welvaart aldaar, gedurig meer achteruitging, om, zoo als wij vreesden en nog vreezen, van lieverlede tot deszelfs niet terug te keeren. De oorzaken hiervan meenden wij te vinden: 1o. in de in onze Hoofdstad meer en meer toenemende zucht naar vermaak en verstrooijing, waardoor de zucht tot werkzaamheid verdoofd, de weelde en luiheid daarentegen bevorderd worden; 2o. in gebrek aan den geest van eenheid onder de handelaren zoo wel, als inzonderheid in oude vooroordeelen en misbruiken, wier nadeel en ongepastheid, tot schade en schande der Beurs van Amsterdam, door de ondervinding bewezen zijn, maar die desniettegenstaande te diop wortel schijnen geschoten te hebben, om vooralsnog te kunnen worden uitgeroeid; 3o. in het schadelijke Tarif van uit- en ingaande Regten, dat, gelijk de edele van hogendorp zoo uitnemend heeft aangetoond, in spijt van de liberale beginselen der wet van den 12 Julij 1821, in ons belastingstelsel is ingeschoven, en de heilzame werking, welke die wet zou kunnen hebben, verlamt; (de vorige wetten van 1816 en 1819 hadden den handel reeds een' geduchten knak gegeven;) en eindelijk, 4o, in den zoogenaamden Effectenhandel, waardoor vooral de eigenlijke handel zich in zulk eene kwijning bevindt: wij willen dit laatste punt hier niet verder ontleden, ook van het gevaarlijke en onzedelijke van denzelven, doorgaans op spel en onzekere kansen gegrond, niet gewagen; dat de ondervinding uitspraak doe! maar wij voor ons houden het er voor, dat men eens, tot zijn onberekenbaar nadeel, doch te laat, het schadelijke van dien handel in papieren zal leeren inzien: ach, mogten wij ons hierin bedriegen!

{==86==} {>>pagina-aanduiding<<}

Met deze en dergelijke gevoelens bezield, namen wij het voor ons liggende werkje in handen, en doorlazen hetzelve met gretigheid: de kundige Schrijver verdient allen lof, en hetgeen hij ten aanzien van het verval van den Amsterdamschen handel en deszelfs oorzaken heeft ter neder gesteld, is, helaas! onbetwistbaar zeker. Worden wij dus, aan de eene zijde, door zijn tafereel van dat verval sterk getroffen, hij beurt ons, aan den anderen kant, wederom op, en bewijst onwederlegbaar, dat er nog vele hulpbronnen overig zijn gebleven, om, wanneer de handelaars zelve slechts willen, den handel hier weder op nieuw te doen herleven. Gij allen dan, die bewoners der Hoofdstad zijt, die het inderdaad wèl met haar meent, en de vele uitmuntende inrigtingen, daar nog bestaande, gaarne wenscht te behouden! koopt dit boekje, en toetst hetzelve aan de waarheid, aan de ondervinding, en aan het gezond verstand. Gij allen, om het even of gij Zeehandelaars zijt, of Kooplieden van de dusgenaamde tweede hand, Commissionairs of Winkeliers, Makelaars of Fabrikanten, gij allen hebt er belang bij. Maakt van de u gegevene wenken gebruik; slaat de handen ineen; stelt alle schijnbaar particulier belang ter zijde; spiegelt u aan den geest van onderneming en werkzaamheid uwer Voorvaderen; laat anderen niet meer, tot uw nadeel, van uwe dwalingen partij trekken, en hecht niet langer aan oude vooroordeelen en misbruiken; gewis, gij zult er u door den tijd wèl bij bevinden, en hetgeen gij u voorsteldet eene opoffering te zijn, gebragt aan het algemeen belang, zal integendeel uw eigen voordeel bevorderen, hier op nieuw eene algemeene werkzaamheid en welvaart verspreiden, en (God geve het!) aan Amsterdam den staf van Mercurius weder in handen geven, die haar, in het tegenovergestelde geval, ongetwijfeld voor altijd zal worden ontwrongen.

Aardrijkskundig Leesboek, tot uitbreiding der kennis van verschillende Volken op den Aardbol. Met 29 Platen. Te Deventer, bij A.J. van den Sigtenhorst. 1822. In gr. 8vo. 333 Bl. f 7-50.

In vorige tijden, toen onze handelsbetrekkingen alle landen der wereld omvatteden, waren wij in het vak der Aardrijkskunde, gelijk in vele andere vakken van kennis, de voor-
{==87==} {>>pagina-aanduiding<<}
lichters van anderen, en nog heden ten dage leeft de roem van onze valentijns en blaeus in derzelver uitmuntende werken en kaarten. Dit is, helaas! veranderd. Er zijn onder onze Geleerden slechts weinigen, die zich aan de wetenschappelijke beoefening der kennis van landen en volken bij uitsluiting toewijden; en, hoe loffelijk hunne pogingen ook zijn mogen, dezelve kunnen niet worden gelijk gesteld met den arbeid van Engelschen, Franschen en Duitschers. En dan onze vaderlandsche kaarten van den tegenwoordigen tijd!... Hetgeen intusschen de beoefening der Aardrijkskunde in ons land voordeelig onderscheidt, is buiten twijfel de nuttige strekking, welke men aan die wetenschap gegeven heeft, en het gebruik, dat men van dezelve maakt, ter verspreiding van kennis en verlichting onder het groot Publiek. Veelvuldige pogingen kunnen dit bewijzen, en het voor ons liggend Aardrijkskundig Leesboek staaft dit op eene voldoende wijze.
Wij kunnen het oogmerk van de uitgave dezes boeks niet beter opgeven, dan met de eigene woorden van den Schrijver, uit de voorrede ontleend, alwaar hij zegt: ‘Dit geschrift bevat geene eigenlijke aardrijkskundige beschrijving der landen, dan in zoo ver zij den toestand der volken, die in dezelve leven, meer of min opheldert, daar Aardrijks- en Volkenkunde twee zusterlijk vereenigde wetenschappen zijn, of, om naauwkeuriger te spreken, de laatste slechts een bijzonder gedeelte der eerstgenoemde, in hare uitgebreider beteekenis, uitmaakt. Kort en ineengedrongen is dus hier het voornaamste aangaande de afkomst, den regeringsvorm, den Godsdienst, de taal, de middelen van bestaan en onderhoud, de beschaving, geaardheid en zeden van de bewoners der verschillende landen bijeengevoegd, wel te oppervlakkig, om den Lezer eene naauwkeurige, volledige en alle bijzonderheden omvattende kennis aan te brengen, maar toch genoeg, om het algemeene denkbeeld mede te deelen, of hem het reeds bekende, in een kort bestek, te herinneren.’ En, wanneer men dit in het oog houdt, moet men bekennen, dat de Schrijver zijne taak op eene allezins loffelijke wijze volbragt heeft. Men vindt hier het wetenswaardigste omtrent de onderscheidene volken der wereld bijeenverzameld; de nieuwste ontdekkingen en berigten zijn geraadpleegd; geschiedenis en taalkunde zijn op eene gepaste wijze met Geographie verbonden; de geest, waarin het boek geschreven is, munt uit door echte liberaliteit; terwijl alles in eenen zuiveren en vloei-
{==88==} {>>pagina-aanduiding<<}
jenden stijl voorgedragen wordt. Het spreekt van zelf, dat niet alles even juist is, en er hier en daar aanmerkingen kunnen gemaakt worden; doch het goede heeft zoodanig het overwigt, dat wij het boek met ruimte kunnen aanbevelen, als eene nuttige en onderhoudende lectuur voor
geoefende jongelieden niet alleen, maar ook voor volwassenen.
De platen, welke de onderscheidene volken der aarde voorstellen, zijn uit een Fransch werk overgenomen, en strekken aan dit boek tot wezenlijk sieraad.




Oude Aardrijkskunde. Door H.J. Nassau. Tweede, veranderde Druk. Te Groningen, bij J. Römelingh. 1824. In gr. 8vo. XXVI, 417 Bl. f 3-60.

Dexe schets van den staat der bekende volken uit de oude geschiedenis is een nuttig boek, en zeer geschikt voor de Latijnsche scholen; want dáár bijzonder stellen wij het opzettelijk onderwijs in de Geographie verre boven het occasionéle, en wij merken het als eene verdienste van dit werk aan, dat het in 't Nederduitsch geschreven is, en zouden den schrijver niet raden, het in 't Latijn over te gieten, of het moest zeer kort en zeer klassiek zijn, twee niet gemakkelijke vereischten. De schrijver geeft in de voorrede de reden op, waarom hij zoodanig en geen ander plan gevolgd heeft; hij ontvouwt in eene inleiding de geschiedenis en bronnen der oude Aardrijkskunde, behandelt vervolgens de bekende landen van Europa, Azië en Afrika, geeft ten slotte eenige aanteekeningen en bijvoegsels, en besluit met eenige berigten over het Troja van homerus en den alouden toestand van ons land. De bruikbaarheid van het geheel wordt vermeerderd door een' goeden bladwijzer. Het ware te wenschen, dat er ook een bladwijzer van de nieuwe namen van plaatsen, zeeën en rivieren was bijgevoegd. Die namen worden meestal in den tekst zelven vermeld, hetwelk ook in zoodanig werk noodzakelijk is; maar wij hadden daarbij gaarne gezien, dat met een' enkelen wenk hier en daar de vermoedelijke reden der verbastering ware opgegeven, bijzonder in de Grieksche namen. Als de leerling hoort, dat Konstantinopel door de Turken Stamboul genoemd wordt, mag hij er wel bij vernemen, dat dit zoo veel is als ἐις τὰν πόλιν, en zoo in andere voorbeelden. Doch dit kan ook verholpen worden door mondeling onderwijs. De manier, door den schrijver gevolgd, is deze: Eerst geeft hij een kort overzigt van de werelddeelen; ver-
{==89==} {>>pagina-aanduiding<<}
volgens behandelt hij de bijzondere landen, bepaalt de grenzen, zegt iets over de oudste geschiedenis, over de rivieren,
bergen en steden, en stipt daarbij het merkwaardigste aan, waardoor het niet anders zijn kan, of dat alles moet zich vaster in het geheugen der leerlingen prenten. De schrijver heeft een goed gebruik gemaakt van de hulpmiddelen, welke de arbeid van nieuwere geleerden in het aardrijkskundig en historisch vak hem aanbood, en wij hebben geene bijzondere aanmerkingen te maken. Mogt iemand zeggen, dat hier te weinig, daar te veel, hier wat min belangrijks, daar eens eene zonderlinge vergelijking van nieuw met oud gevonden wordt, (waarin vele Duitschers bijzonder ik weet niet welke deftigheid zoeken) dit beneemt niet veel aan de waarde van het boek, zoo het door goede onderwijzers verklaard wordt, waaraan het, bij den dagelijks toenemenden lust voor alwat geschiedenis is, niet ontbreekt. De schrijver ontvange onzen dank, en de uitgever aanmoediging en onderscheiding boven die zijner medebroeders, welke hunne persen leenen aan het drukken van laffe Romans en hatelijke twistschriften. Dat hij zich wèl bevindt bij deze onderneming, getuigt deze tweede en verbeterde druk, welke den eersten, in 1819 verschenen, zoo spoedig gevolgd is.




Plutarchus, over het verwijl der Goddelijke Straffe. Uit het Grieksch vertaald, met Aanteekeningen, door C. Groen, Rector der Latijnsche Scholen te Enkhuizen. Te Dordrecht, bij J. de Vos en Comp. 1823. In gr. 8vo. VIII, 127 Bl. f 1-40.

Die plutarchus kennen, kunnen hem niet genoeg bewonderen. Die hem niet kennen, berusten gaarne in de groote lofspraken, aan dat edel vernuft, door alle tijden heen, van de geleerdste en oordeelkundigste lieden gegeven. Met verbazing zagen wij daarom het gevoelen van eenen Recensent in de Revue Encyclopédique dezes jaars, die, eene Italiaansche vertaling van de zedekundige werken van plutarchus door den Ridder ciampi aankondigende, zegt, dat die vertaling niet veel schijnt te beduiden, waarvan het weinig belangrijke van het oorspronkelijke misschien de voornaamste reden zoude zijn. Hetgeen hij er nog verder bijvoegt, schamen wij ons over te schrijven. Wij wisten niet, dat er zulke domme menschen konden bestaan. En toch silo-
{==90==} {>>pagina-aanduiding<<}
zofen! Plutarchus was een ander filozoof, gelijk onze landgenooten, die het Grieksch niet verstaan, uit dit boekje zullen merken. Het is een heerlijk onderwerp, en het heeft voor ons gevoel iets innemends, ook daardoor, dat het de eersteling van den arbeid is, door wyttenbach aan plutarchus besteed. De Rector groen, reeds gunstig bekend door het vertalen van een ander stuk van plutarchus, heeft het lezend publiek een' grooten dienst bewezen, door hetzelve ook dit voortbrengsel van den uitmuntenden Griek te schenken. Hij heeft bij de overzetting alleen den Griekschen tekst gevolgd, en alle moeite aangewend, om den kernachtigen zin van plutarchus, zonder te groote stijfheid, in onze moedertaal getrouw weder te geven. Door dat getrouwe missen wij hier en daar wel eens eene zekere vloeibaarheid en losheid, welke echter het doorgaande kenmerk van het oorspronkelijke ook niet is. Onder den tekst geeft de Heer groen, bij moeijelijke plaatsen, nu en dan, rekenschap van lezingen en gissingen, welke hij gevolgd heeft. De manier, op
welke hij bl. 42 is te werk gegaan, beviel ons zeer. De achter het werkje gevoegde aanteekeningen, strekkende tot opheldering van verscheidene aanhalingen van personen, gebeurtenissen en gewoonten der oudheid, komen ons zeer doelmatig voor, en getuigen van des schrijvers belezenheid en smaak, ook in moderne litteratuur.
Wij durven den Rector wel aanmoedigen, om zijne krachten verder aan een en ander stukje van plutarchus te beproeven. Als wij dit doen moesten, zouden wij ons een weinig minder binden aan de lange volzinnen van het oorspronkelijke, en waar dat zeide ik en zeide hij voorkomt veranderen, door de namen der sprekende personen er voor te zetten. Ook zouden wij korte, maar duidelijke aanmerkingen, noodzakelijk tot opheldering van den tekst, onder den tekst zelven plaatsen.

Beoordeelende Beschouwing van het hedendaagsche Stelsel van Vrouwelijke Opvoeding; inzonderheid met betrekking tot Vrouwen van rang en vermogen. Door Hannah More. Uit het Engelsch, naar de twaalfde Uitgaaf. II Deelen. Te Haarlem, bij de Wed. A. Loosjes, Pz. 1823. In gr. 8vo. Te zamen XVI, 538 Bl. f 5-20.

‘Veredel uw karakter zoo, dat gij medewerkt aan de ver-
{==91==} {>>pagina-aanduiding<<}
betering van het volgende geslacht, en de nakomelingschap, voor het nut, uit uw voorbeeld getrokken, aan u verpligt blijve.’ Dit gezegde van halifax staat zoo min te vergeefs op het titelblad, als tegenover hetzelve, uit cowper, tot motto, dit vers:

‘Huisselijk geluk, gij eenigst heil, 
Dat in het paradijs den val hebt overleefd,’ ezv. 

De Schrijfster heeft zich, in haar geheele werk, aan den geest, die in zulke taal spreekt, getrouw en waardig betoond. Dat van hetzelve, in het oorspronkelijke, twaalf uitgaven verschenen, waarborge, dat men hier wat goeds zal vinden; maar wij hopen, dat de naam der beroemde Schrijfster van den ‘Godsdienst van het hart’ ezv. genoeg zal bekend zijn, ter aanbeveling van dit werk, dat wij aan alle Nederlandsche Vrouwen, zoo vele zij hare waarde en bestemming gevoelen, en door de veredeling van haar karakter het liefste behagen willen, in handen wenschen, en voor welks overbrenging in onze taal wij den bekwamen Vertaler welmeenend dankzeggen. Naast ewald's en ehrenberg's geschriften, ten nutte der Vrouwen, plaatse het meisje, dat worden wil, wat het kan en moet, en de beschaafde moeder, die dit van God bidt, hannah more's Beschouwing; want derzelver gebruik kan niet anders dan het hoogste aardsche heil, de deugd en het genoegeu des huisselijken levens, bevorderen.
In XXI Hoofdstukken deelt more hare belangrijke, menschkundige en echt-Christelijk godsdienstige onderrigtingen mede. Zij dragen de volgende opschriften: I. Aanspraak aan Vrouwen van stand en vermogen, over de uitwerkselen van haren invloed op de maatschappij. Wenken over de uitoefening van denzelven in onderscheidene gevallen. II. Over de opvoeding der Vrouwen. Het heerschende stelsel heeft de strekking, om de gebreken, welke het moest verbeteren, te bevestigen. Gevaren, uit eene te sterke beoefening der kunsten ontstaande. III. Over de uitwendige vorming. Kinderdanspartijen. Fransche Gouvernantes. IV. Vergelijking tusschen de vrouwelijke opvoeding in de naastvoorgaande eeuw met die der tegenwoordige. V. Over het godsdienstig gebruik van den tijd. Over de wijze, waarop de heilige dagen gesleten worden. Over de zelfzucht en onbedachtzaamheid. Ge-
{==92==} {>>pagina-aanduiding<<}
varen, van de zijde der wereld ontstaande. VI. Over de vroege vorming der hebbelijkheden. Over de noodzakelijkheid, om vroeg het verstand, tot besturing dezer hebbelijkheden, te vormen. VII. Kinderlijke gehoorzaamheid niet het karakter dezer eeuw. Eene vergelijking met de voorgaande eeuw in dit opzigt. Raad aan hen, die het gemoed beschaven, om op de geaardheid der kinderen te letten. Kinderen, die niet veel beloven, slagen vaak zeer goed. Over onderwijzers, die te zeer overhellen, om hunne moeite, meest uitsluitend, aan kinderen van grooten aanleg te besteden. VIII. Over vrouwelijke letteroefening en opleiding tot kundigheden. De dwaling van de aankweeking der verbeeldingskracht ten koste des oordeels. Boeken aangeprezen, bij welke gedacht moet worden. IX. Over het godsdienstig en zedelijk gebruik der geschiedenis en aardrijkskunde. X. Over het gebruik der bepalingen eener zaak, en het zedelijk nut, in de naauwkeurigheid van uitdrukking gelegen. XI. Over den Godsdienst. De noodzakelijkheid en pligtmatigheid van een vroeg onderwijs in denzelven, door vergelijking met menschelijke wetenschap
betoogd. XII. Over de wijze, om jonge lieden in den Godsdienst te onderrigten. Algemeene aanmerkingen over den geest van het Christendom. XIII. Wenken, hoe jonge lieden eene schets van het gebed te geven. XIV. Het beoefenend gebruik, dat van de kundigheden der Vrouwen kan gemaakt worden; benevens eene schets van het vrouwelijk karakter, en eene vergelijkende beschouwing der geslachten. XV. De omgang. Wenken hieromtrent. Over de gemoedsgesteldheden en inrigtingen, die bij den omgang behoorden plaats te grijpen. Dwalingen, die gemijd moeten worden. De ijdelheid, onder verschillende gedaanten, de oorzaak dezer dwalingen. XVI. Het gevaar eener kwalijkbestuurde gevoeligheid. XVII. Over de verstrooijing en de tegenwoordige leefwijs in den hoogeren kring. XVIII Over de openbare vermakelijkheden. XIX. Een geest der wereld is onbestaanbaar met den geest des Christendoms. XX. Over de grondleerstellingen des Christendoms. De verdorvenheid der menschelijke natuur. De leer der verlossing. De noodzakelijkheid der verandering van hart, en van den Goddelijken bijstand, om die voort te brengen. Eene schets van een Christelijk karakter. XXI. Over den pligt en de uitwerking des gebeds.
De moeite, om deze opschriften hier over te nemen, namen wij te liever, omdat wij geen' anderen weg openzagen,

{==93==} {>>pagina-aanduiding<<}
om den belangrijken inhoud dezes werks te brengen ter kennisse waar het behoort, en zoo wel de beminnelijke helft onzes geslachts, als derzelver waardige vereerders, te overtuigen, hoe weinig door anderè geschriften, tot vrouwelijke lectuur bestemd, dit werk is overtollig gemaakt. Recensent wenscht daarom hartelijk, dat de naam, dien deze Schrijfster bij hare Nederlandsche zusters heeft, van langdradig te zijn, dit werk niet van de tafels onzer Dames were. Tot de uitdrukking van dezen wensch noopt hem het beroep op ‘den Ongehuwden, die eene Gade zoekt,’ van dezelfde Schrijfster, hetwelk hij ten antwoord kreeg op zijne aanbeveling dezes werks, en waarvan hij ongaarne zoude meenen, dat afkeerigheid van gezet nadenken oorzaak is. Waarlijk, hare uitvoerigheid behoeft niet te vervelen, te minder om de onderhoudende afwisseling, welke zij, die over wijdloopigheid klagen, daar tegenover kunnen stellen. Indien men eene andere bespiegelende denkwijze, of eene andere manier van voorstelling, bijzonder met opzigt tot de waarheden des Christelijken Godsdiensts, begeerde, dan Miss more volgt, wij zeggen daar niets tegen; doch dit is van niet zoo veel belang, dat men, uit dien hoofde, niet, met dankbaarheid, van het zoo menigvuldig ware, schoone en goede, en altijd belangrijke, dat zij leert, gebruik zoude maken. Dat de beroemde Schrijfster het menschelijk hart, het vrouwelijk gemoed bestudeerd heeft; dat zij niet weinig van hetgeen doorgaans de opmerking ontgaat der behartiginge hoogst waardig maakt, en dat hare voordragt altijd aangenaam bezig houdt, is, slag op slag, in dit geschrift merkbaar. Met het een of ander uittreksel te geven, bewees de Recensent terstond de billijkheid zijner voldaanheid over dit werk; maar - wat zal hij uitkippen? Dus neme men zelve het boek in handen. Groot is de afwijking van het Modestelsel; maar de gronden daarvoor vindt men overtuigend
aangewezen, en, ons dunkt, zoo wel het verstand als het gevoel der echt beschaafde Vrouw zal zich met dezelve voldaan vinden.
De Vertaler heeft ook zijn werk wèl verrigt. Het een en ander min gebruikelijke, zoo als aanwenst, voor aanwensel, of aanwenning, zij hem geschonken. Aan het locale had hij weinig te veranderen. Hij heeft echter nog al iets daarvan, met een' korten wenk, te regt gewezen, en voor menig eene noot mag men hem bedanken. Veel goeds kan en moge dit werk stichten!





{==94==} {>>pagina-aanduiding<<}

Gedichten van J. Immerzeel, junior. II Deelen. Te Rotterdam, bij J. Immerzeel, Jun. 1823. In 8vo. Te zamen XIV, 384 Bl. f 3-:

Onze kunstkennende Boekhandelaar, ons persoonlijk geheel onbekend, wiens winkel zoo menige fraaije lettergift te voorschijn bragt, beschenkt thans het publiek met eene rijke verzameling van vruchten zijner eigene dichtgenie. Vele derzelven zijn elders tusschen de produkten van anderen geplaatst, waar zij altijd genoeg bevielen, om ons te verblijden, dat ieder die nu hier bijeen kan vinden.
Door deze verzameling rijk te noemen, bedoelden wij, de menigte der verzen (grooter of kleiner, 95 in getal), maar ook de waarde van den inhoud dezes bundels aan te wijzen. De rangschikking hadden wij gaarne, niettegenstaande des Dichters redegeving in zijne luimige Voorrede, anders gezien, dewijl de overgang van luim tot ernst, en zoo omgekeerd ook, niet altijd even behagelijk is. Intusschen, zoo ergens, in dit dichtwerk is het vooral: verscheidenheid vermaakt; en van deze zijde onderscheidt zich de Muze, die wij hier hooren, vooral, dat zij, hoe ook berekend om ons tot hoogen ernst te verheffen, en, door hare teederhartigheid, ons gevoel sterk en diep te bewegen, door haren vrolijken trant zoo gemakkelijk den ernst ontplooit en den lach wekt. Die vrolijkheid is echte rnooit wild, noch laf, noch onwelvoegelijk, en dien lach schaamt of beklaagt men zich nimmer. Zij vertoont de opgeruimdheid van een welgesteld gemoed, die, fijn vernuft en goede luim vereenigende, het verstand scherpt en het harte goed stemt, die altijd behaagt en nuttig is, die ook dàn welkom is, als zij zich onverwacht openbaart, en die zusterlijk verkeert met den statigen ernst en de zachte gevoeligheid der wijsheid en deugd. Wij hebben deze gave in immerzeel met blijdschap bewonderd; met blijdschap, dewijl zij, zoo aangewend, naar onze meening hoogstbelangrijk is voor den invloed, dien de ware Dichter op de volksbeschaving oefenen moet. Heil dien Dichter, die het gevoel dezer bestemming in zijn gemoed bewaart en werken laat!
Van den trant, welken wij bedoelden, kunnen verscheidene stukjes in dezen bundel ten bewijze strekken, zoo als, in het eerste deel, Aan eenen jongen Dichter; Het Winteravonduur, dat zoo plegtig en heilig eindigt; De Dood van

{==95==} {>>pagina-aanduiding<<}
Augias; Het Beerenkrakeel, waarbij men, de Fransche boekeneensuur zich herinnerende, ‘Oranje-’ of ‘Vrijheid boven!’ roepen mag; Nieuwe Bezems vegen schoon; in het tweede deel, vooral, Steven van der Klok, De Torenwachter en Burgemeester, en zoo menig een Puntdicht. Deze vrolijke trant zweeft verscheidene stukjes van een ander allooi door, in meerdere of mindere mate, altijd aangenaam.
Dit ‘altijd aangenaam’ is het Epitheton voor alles, wat men hier leest. Het zij de Geschiedenis, ook onze Vaderlandsche, den Dichter zijne stoffen gaf, zoo als Socrates in den Tempel van Aglaura (het éénige, dat te voren afzonderlijk uitgegeven is), of De Ontdekking van Amerika, of Atala's Dood, of De Wraak der Liefde op Angelika Kauffman, of Johan Fredrik, Keurvorst van Saksen, en de Kunstschilder Lucas Cranach, of De Hertogin de la Vallière, zich in het Karmeliter-klooster begevende, of Leyden ontzet, De Vlugt van Hugo de Groot, Jan Luiken, Jacob Simonszoon de Rijk, Trijn van Leemput, of Rembrandt's voorspoedige Reis; het zij den Godsdienst, en der deugd, en den menschelijken lotgevallen zijne onderwerpen ontleend zijn, gelijk Spoor tot Menschlievendheid, De Eerzucht, De Hoop, De Jeugd, Vrede best, Adam's Gewaarwordingen bij het eerste onder- en opgaan der Zon (naar soutenis), De Tijd, Fortuin, Gelatenheid, Geluk, De arme Daglooner, Vrouw Rebecca met de Kinderen op eenen Meimorgen (een rijmeloos vers, naar den Wansbecker Bothen), De Moedeloosheid eens Ongelukkigen, Onwankelbare Deugd, Vergankelijkheid, De vergenoegde Landbouwer, Onbestendigheid, De laatste Rustplaats, Emmelina's Redding, De Voorzienigheid, Aan de Hoop (zangstukje),
Herinnering, Oordeel niet ligtvaardig!, Bidden, Opschik, Lang en kort Leven, De Mensch. Geeft de Natuur of de Liefde den Dichter de lier in handen, en deelt hij ons de Zusterlijke Raadpleging, of het Winterlied van een' Landjongeling (naar schubart) mede, of aanschouwen wij Het Onweder, of leert hij ons Amor kennen, en Paris als Regter, of zingt hij van de Lente ezv. - wij weten niet, wanneer wij hem het liefste hooren. De Wapenkreet eener Nederlandsche Vrouw, uit 1814, beviel ons, misschien omdat zij zoo heel lang opwekt, minder; ook dat Op den Dood van Prins Blucher, ons te centoonig, acht malen op één rijmende: maar, voert immerzeel ons het huisselijk leven in, en schetst hij ons de vreugde en smart, aan aardsche betrekkingen bejegenende, dan zijn wij geheel gevoel; en wie viert niet van ganscher harte feest met Lotje, op haars Vaders Verjaardag; luistert niet, heilig aangedaan, naar de moederlijke toespraak Aan eene jonge Bruid; deelt niet in de blijdschap, die De Morgen van Lotjes Trouwdag aanbrengt, en staat niet met diepen eerbied voor de Waardij der Moeder, verheugd en dankend bij Lotjes Kraambed? (Beide stukjes passen regt goed naast elkander.) Het innigst smartgevoel des mededoogens doordringt ons, daarentegen, als hij ons geleidt Ter

{==96==} {>>pagina-aanduiding<<}
Uitvaart van eene Weduwe, welker verdriet aan haren zoon de oorzaak van haren dood was (een dergelijk dichtstukje doet ons even treffend zoodanig Moederlijk Verdriet beseffen), of wanneer hij ons Een bedrogen Meisje tot hare ongeboren Vrucht doet hooren spreken, of de klagte van Constantia, mede eene weduwe, aan de Lente laat hooren, of ons zijnen Rouwzang aan H. Tollens, Cz. en zijne Echtgenoote, na den dood huns oudsten zoons in de Indiën, of wanneer de Dichter Op den dood zijner oudste Dochter Louise Elisabeth, overleden 22 Mei 1821, zijne jammertoonen aanheft. Ook aan de Vriendschap hebben wij niet weinig te danken, waarvan men wel niets in dezen bundel zo de willen missen; bij voorbeeld, het Rouwbeklag aan eene Vriendin (eene kinderlooze moeder), in De Vriendenrol van Mr. R. Feith, van Mr. S. Ipz. Wiselius, Herinnering aan (van) Johannes Lublink, den jongen, Op de Afbeeldsels van Loots en Tollens, De Vriendschap, Toast.
Wij herhalen het, dat nagenoeg alles, hoe ook verscheiden, aangenaam zijn zal. De overvloed - wij lieten nog veel ongenoemd - is te groot, om iets te kiezen, waarmede wij onze ingenomenheid met deze Gedichten wettigen mogten bij onze lezers; en wij zijn er gerust op, dat zelfs eene herhaalde lezing in vele stukjes te meerder schoonheid ontdekken zal. Door verhevenheid en waardigheid van idéën, door bevalligheid en nadruk van voorstelling, door stoutheid en zachtheid, door fraaiheid van schildering en juistheid der voltooide beelden, door kunstige maar ongekunstelde wendingen, door aan het onderwerp geëvenredigden toon en stijl, door onweêrstaanbare werking op de verbeelding en het gevoel, gelijk op het verstand en hart, en door eene kloeke en zuivere versificatie, prijzen zij zich buitengemeen aan: zelfs de partijdigste Criticus zal het moeten toestemmen, dat deze bundel - en dit is loffpraak genoeg - den bewerker van La Pitié en L'Amour Maternel ten volle waardig is. De uitvoering is evenzeer ter aanbeveling aan het publiek, om derzelver netheid, en vooral om de, daaraan echter geheel onschadelijke, beknoptheid, sedert lang, zoo het scheen, aan de dusgenoemde werken van smaak ontzegd, wier dure pracht hier gemist wordt; zoodat ook daardoor in veler handen, die niet diep in het geld tasten, deze poëzij kan en - wij vertrouwen het - zal komen.
Kost het ons moeite, van eenige mededeeling uit dezen voorraad ons te onthouden, gemakkelijk valt het ons, alle aanmerkingen terug te laten, die wij onder het lezen maakten, die eene enkele stroefheid, hier en daar de spelling, of eene uitdrukking, die ons scheen gelukkiger te kunnen gekozen geweest zijn, betrof, b.v. bl 2:

‘Wien heeft de tirannij 
Deswederspoeds niet eens - de tong verzocht tot klagen?’ ezv. 

Doch, dit mogt hier naar vitterij gelijken, en wij hebben niets dan opregten dank en ware blijdschap te betuigen.





{==97==} {>>pagina-aanduiding<<}

Boekbeschouwing.

Geschiedkundig Tafereel van den tegenwoordigen toestand des Christendoms over den geheelen Aardbodem, door H. Zschokke. Uit het Hoogduitsch. Met Aanmerkingen vermeerderd, door G.H.M. Delprat, V.D.M. te Leeuwarden. Te Franeker, bij G. IJpma. 1823. In gr. 8vo. XVI en 391 Bl. f 3-60.

Niemand zal ontkennen, dat het hier opgegevene onderwerp tot een der belangrijkste behoort, waarop de pen des Geschiedschrijvers zich oefenen kan. Wij hebben, ja, Kerkelijke Geschiedenissen genoeg, en te veel, waarin alle de heele, halve en kwartketterijen haarfijn uitgeplozen worden, en waarin men ons niet de minste bijzonderheid kwijtscheldt van die treurige broedertwisten in de Kerk van christus, waarover de opregte belijder zucht, terwijl de Ongeloovige die niet zonder juichtoon of welgevalligen glimlach vermeldt. Maar eene pragmatische Geschiedenis der uitbreiding van het Christendom in alle de verschillende vormen van Evangelieprediking, doop onder de bedreiging van het zwaard, kruistogt, en zendelingschappen der Jezuiten, der Franciscanen en Dominicanen, der Evangelische Broeders en Methodisten, - de wederstand of gereede onderwerping der Volken, - dit zou een der belangrijkste Tafereelen worden, niet alleen voor de Geschiedenis van den Godsdienst, maar ook voor de menschenkennis. Men begrijpt echter gereedelijk, dat het voor ons liggende boekdeel slechts een gedeelte van dit groote Tafereel kan behelzen, namelijk den tegenwoordigen toestand des Christendoms op den Aardbodem, in verband gebragt, wel is waar, met de geschiedenis van deszelfs uitbreiding, doch zonder daaromtrent in bijzonderheden te treden.
De Heer zschokke, van Arau, een man, die in

{==98==} {>>pagina-aanduiding<<}
zijne vroegere jaren door dramatische, en naderhand door geschiedkundige geschriften in Duitschland algemeen, en ook bij ons zeer bekend is, bekend als een warm voorstander van onbekrompene en milde beginselen in den burgerstaat, doet zich hier ook als een ijverig vriend en belijder des Christendoms kennen, welks voorspoed en uitbreiding hem ter harte gaan, en om de zaak zelve, en om het bijkomende onwaardeerbare voordeel, dat de bekendmaking der Volken met het Christendom (op de regte wijze) ook het onfeilbaarste middel is, om hen aan beschaving, landbouw en huisselijkheid te gewennen. Diep doordrongen met dit gevoel, en met de verdiensten der Zendelinggenootschappen in dit opzigt, betuigt de Schrijver, in de Voorrede, zijnen wensch, dat dit geschrift aan dat groote werk, hetzij door milde giften aan de reeds bestaande, of door oprigting van nieuwe Genootschappen, mag dienstbaar zijn. Behalve dit loffelijke oogmerk, verdient ook de uitvoering van het werk alle aandacht; het is goed en onderhoudend geschreven, en bevat eene menigte, gedeeltelijk min bekende, gedeeltelijk goed bijeengebragte bijzonderheden, wegens den tegenwoordigen staat des Christendoms onder de Heidenen. Gelukkig dus, dat dit werk niet in handen van een' onzer gewone Vertalers gevallen is, maar dat dezelve van eene, hoezeer onbekende, toch bekwame hand afkomstig is, gelijk de Eerw. delprat zich te regt uitdrukt, die, als Uitgever van dezen Nederduitschen druk, denzelven met verscheidene belangrijke ophelderingen en aanteekeningen heeft verrijkt.
Zschokke volgt eene Ethnographische orde. Na eene korte Inleiding, de uitbreiding des Christendoms sinds de eerste Eeuw tot op onze tijden aanstippende, laat hij de geheel Christelijke landen daar, en vestigt vooreerst zijne aandacht op de overblijfselen des Heidendoms in Europa, - in Lapland, waar de Zweden sedert verscheidene Eeuwen met eenen twijfelachtigen uitslag aan de uitbreiding des Christendoms zijn bezig geweest. De Schrijver voegt doorgaans bij het verslag van

{==99==} {>>pagina-aanduiding<<}
de pogingen tot bekeering der Volken ook berigten wegens hunne oorspronkelijke Godsdienstbegrippen en bijgeloovigheden. Omtrent Lapland verwijst ons de Eerw. delprat, in eene Noot, naar zeker werk van mone; doch de onlangs in onze taal overgebragte Geschiedenis des Heidendoms van dien Schrijver komt noch met die aanhaling, noch met den tekst van zschokke overeen. Wij lezen daarin van drie Goden, tiermes, storjunkare, en de Godin baiwe, of de Zon, als de voornaamsten, benevens verscheidene anderen, die hier geen van allen vermeld zijn. - Europa leverde dus weinig stof op voor het plan des Schrijvers, hetgeen derhalve op den titel verkeerdelijk Geschiedkundig Tafereel van den tegenwoordigen toestand des Christendoms genoemd is, daar alsdan onze Europesche Natiën daarin juist de voornaamste plaats hadden verdiend; beter ware het dus geweest: Geschiedkundig Tafereel der tegenwoordige uitbreiding des Christendoms bij uitheemsche Volken. Azië beslaat hiervan het grootste gedeelte. De toestand des Christendoms onder de Turken is allerbeklagelijkst, zoo naar den uiterlijken toestand als naar de zeden; schoon het ons hard voorkomt, onder anderen de Armeniërs voor de zedeloosste en arglistigste menschen te verklaren. De achting, welke deze Natie als kooplieden door geheel het Oosten geniet, en de gunstige getuigenissen van verscheidene Schrijvers, zijn hiermede kwalijk bestaanbaar. Ook de geachte Uitgever denkt gunstiger over dit Volk, (bl. 164.) In Turksch Azië vertoeven ook de hoofden der gezindten, die als twee uitersten tegen elkander over staan, de Nestorianen en Jacobiten, doch thans slechts treurige
overblijfselen van eertijds bloeijende kerken. Is aldaar het Christendom onderdrukt, in Aziatisch Rusland is het heerschend, doch telt slechts weinig belijders; de meeste omzwervende Volken behooren tot den Godsdienst van mohammed, dien der Schamanen, of toovenaars, en dien der Lama's, twee zeer uitgebreide gezindten des Heidendoms. Aan pogingen tot bekeering heeft het weleer niet ontbroken; maar zij werden zonder verstand aange-
{==100==} {>>pagina-aanduiding<<}
legd. Moravische Broeders en Engelsche Zendelingen wenden thans betere pogingen aan: de tijd is nog te kort, om over derzelver goed gevolg te oordeelen. Van Siberië worden wij naar Tibet gevoerd, alwaar de zonderlinge overeenkomst der kerkplegtigheden en instellingen met die der Roomsche kerk zeer opmerkelijk is. Men heeft dit vreemd verschijnsel op allerlei wijze trachten op te lossen. De Heer delprat zegt, in eene Noot, dat de Godsdienst van fo in Tibet ingevoerd werd 65 jaren na C.G., wanneer Keizer mim-ti (van China) bevel gaf aan eenige Bonzen, of Wijsgeeren, om het land te bezoeken, waar hij vernomen had, dat een nieuwe God, fo genaamd, was opgestaan. Onder dezen naam verstaan de Chinezen, ook thans nog, nu eens jezus christus, dan den stichter van eene hunner sekten. Dit is een misverstand. De guignes, op wien zich de Uitgever beroept, zegt: Cette religion (de fo) parait n'avoir été introduite dans la China (dus niet in Tibet) que sous le règne de mim-ti, Empereur des Hans, l'an 65
de J.C. Ce Princc, informé que les peuples d'occident adoraient une divinité appellée fo, envoya dans l'Inde, qui était alors fréquentée par les peuples d'occident et par conséquent par les Chrétiens, des personnes chargées d'apporter les livres de cette religion. Waarschijnlijk vergist zich hier de guignes. De Volken van het Westen zijn, ten aanzien van China, juist die landen, alwaar de Godsdienst van fo toen reeds bloeide; van de afgelegene deelen des Romeinschen Rijks kon hij nog niet wel berigt hebben wegens het pas ontluikende Christendom, en het is niet waarschijnlijk, dat, in den leeftijd van petrus en paulus, onder de weinige kooplieden, die jaarlijks Indië bezochten, reeds Christenen waren. Wij kunnen dus deze oplossing van het moeijelijke vraagstuk niet aannemen, te minder, daar het eigenlijk geene oplossing is, ten zij men de ongerijmde stelling wil volhouden, dat de monnikenorden, het vagevuur, de rozekrans, het wijwater, het laatste oliesel en de geheele Hierarchie reeds in den leeftijd der Apos-
{==101==} {>>pagina-aanduiding<<}
telen bestonden; en is dit zoo niet, dan moeten wij daarvoor wel een' lateren oorsprong zoeken. Ons is daaromtrent nog altijd het denkbeeld niet geheel onwaarschijnlijk, dat de navolgers van nestorius, (onder wien de Kerk door het Heidendom reeds zeer verbasterd was) die in Middel-Azië en tot in China zoo ongemeen magtig en talrijk waren, wel vele hunner gebruiken aan de Tibetanen enz. kunnen hebben medegegedeeld, waarvan ook de Eerw. delprat (zie bl. 116) niet vreemd is. Doch keeren wij tot
zschokke terug.
Op Tibet, alwaar door de Kapucijnen eenige vruchtelooze pogingen gedaan zijn, laat hij Japan volgen, alwaar men weet, dat de Christelijke Godsdienst op straffe des doods verboden is. Na de onvoorzigtige verheffing der Jezuiten, die te vroeg waanden meester te zijn, werden alle Christenen te vuur en te zwaard vervolgd. Eenige Roomsche Geestelijken hebben sedert de oude verbindtenissen zoeken aan te knoopen, doch te vergeefs; een hunner moest het zelfs met zijn leven boeten. Ook in China is tegenwoordig het Christendom verboden, en dit land sedert eenigen tijd door verscheidene godsdienstpartijen verscheurd. De droevige verdeeldheid der Christenzendelingen (Jezuiten en andere monnikenorden) heeft de meest ergernis aan de Chinezen gegeven, en hun verachting voor den geheelen Godsdienst ingeboezemd. De achterdochtige Chinesche Regering zal het Christendom aldaar zoo min wortel laten schieten, als in Japan het geval was. Onder den ijverigen morrison zijn echter thans ook de Protestanten hier werkzaam. Uit Tunkin werden de Roomsche Zendelingen in 1721, uit Cochinchina in 1751 gebannen: in het laatstgenoemde land was het Christendom reeds tot op eene aanmerkelijke hoogte gebragt; doch ook daar bragten de rampzalige twisten dier verkondigers (welken het meer om eigen roem en voordeel, dan om het Rijk Gods schijnt te doen geweest te zijn, zie bl. 109, 110) den Godsdienst des Verlossers in een kwaad geruchte. Thans echter, nu Tunkin en Cochinchina onder denzelfden Regent vereenigd

{==102==} {>>pagina-aanduiding<<}
zijn, die den Christenen niet ongenegen schijnt, zijn de uitzigten beter. De verdiensten der Nederlanders omtrent de Evangelieverkondiging bij de Maleijërs, door den Schrijver zeer laag gesteld, worden door den Uitgever, in eene Noot, gehandhaafd. De Birmanen stelt zschokke, in verstandelijke en zedelijke beschaving, zeer hoog; zelfs de dienst van budda, of gaudma, zou (even als bij de Tibetanen en andere volken van dat geloof) niet die der hoogste Godheid, maar van eenen Zoon, een woord, eenen Afgezant Gods zijn; iets, hetwelk met de Christelijke leeringen zekerlijk veel overeenkomt, en ons te minder aan toevalligheid doet denken. Doch dit, in plaats van het Christendom gereeden ingang te verschaffen, doet het juist bij deze menschen als eene wijziging van hunnen eigen' Eerdienst beschouwen, en dus minder behoefte naar hetzelve gevoelen. - Bij gelegenheid van de in Ava gebruikelijke heilige taal, pali geheeten, verliest zich de Schrijver in allerlei taalkundige gissingen, die hem zelfs tot Pale-stina en Rome brengen. - Hindostan, of Indostan, schijnt een nog ruimer veld ter uitbreiding van het Christendom aan te bieden, zoo door de zachtaardigheid der Natie, als door de sterke bevolking en de heerschappij der Europeanen over verreweg het grootste gedeelte der Indianen. (De bevolking daarvan is ruim 80 Millioenen, niet 40, zoo als zschokke die opgeeft.) En nogtans zijn de vorderingen, zoo door Roomsche als Protestantsche Zendelingen gemaakt, aldaar over 't algemeen zeer gering. De naijver der beide gezindten schijnt zelfs nog in onze dagen te werken, en allerschadelijkste gevolgen voort te brengen. Later,
dan de uitgave van dit boek, is een geschrift van den bekenden Schrijver en langdurigen bewoner van Indië, den Roomschen Zendeling dubois, verschenen, waarin hij alle pogingen tot bekeering der Indianen, op grond van langdurige ondervinding, nutteloos keurt, en de werkzaamheden der Bijbelen Zendelinggenootschappen, als strijdig met de onuitroeibare vooroordeelen der Hindoes, laakt. Doch men ziet hier, onzes bedunkens, de jaloerschheid over de naar

{==103==} {>>pagina-aanduiding<<}
evenredigheid nog grootere vorderingen der Protestanten, waarbij de Roomsche bekeerlingen, volgens zschokke, verre achterstaan, zoo niet in getal, dan toch zekerlijk in kundigheden en zedelijkheid der belijders. Natuurlijk maakt de getuigenis van eenen veeljarigen Zendeling indruk, wanneer hij het zendelingswerk in 't algemeen afkeurt; en het zou niet te verwonderen zijn, indien zijn geschrift in verband stond met den heilloozen geest dier Engelsche ambtenaren, welke de verspreiding van het Evangelie voor gevaarlijk houden tegen hunne belangen, en dus de onmenschelijkste gebruiken en plegtigheden hunner Onderdanen volkomen toelaten en meer of min begunstigen, gelijk zij de Protestantsche Zendelingen dan ook uit hunne bezittingen naar het Doensche Serampoere verbanden. Tegenwoordig heerscht in Engeland wel een betere geest; er is een Protestantsch Bisschop te Calcutta geplaatst (volgens Schrijver en Uitgever beiden een zeer achtingwaardig man), en het zendelingswerk onder Anglicanen, Methodisten en Baptisten gaat ijverig voort, en zal, vooral door het onderwijs der Heidensche jeugd op de scholen der Zendelingen, aanmerkelijk toenemen en vruchten dragen; doch men kan begrijpen, dat alle tegenstand nog op verre na niet heeft opgehouden; de naijver der Roomschen kan zich met de verkeerde staatkunde der vrienden van den Hindoeschen Afgodsdienst (*) en met den afkeer der Ongeloovigen tegen alle uitbreiding des Christendoms vereenigen, om het zendelingswerk als nutteloos te doen verachten. De Schrijvers van het Quarterly Review, in den ouden streng ministeriélen geest schrijvende, en alles, wat door Dissenters geschiedt, af-
{==104==} {>>pagina-aanduiding<<}
keurende, hebben dus onlangs, bij de beoordeeling van een Memoir on Central India, met welgevallen het stuk van dubois tegen alle verlichting der Hindoes te berde gebragt. Doch de publieke geest is in Engeland nu eenmaal zoo gesteld op alle nuttige, heilzame en Christelijke inrigtingen, dat Pater dubois met alle de kunstgrepen van eenen Jezuit bezwaarlijk slagen zal, het Rijk des lichts in Indië te doen verdwijnen. - Deze vijandschap tegen andere pogingen, dan de hunne, is voor 't overige bij de Jezuiten niet nieuw; zij bewezen die ook aan den uitmuntenden Zendeling schwartz, den Apostel van Tanjoer en Madura. - Hoe grondig het onderwijs veler Roomschgezinde Leeraars is, beoordeele men uit de volgende Anecdote: ‘Een Heidensche en een Roomsche Hindoe twistten over de oorzaak eener aardbeving: de eerste schreef die aan eenen Olifant toe, die de Aarde op zijn' rug draagt; de tweede aan het overgeven van den Aardbol door de Maagd maria uit hare hand in die van haren Zoon.’ (Zschokke, bl. 157.)

(Het vervolg en slot hierna.)




Galerij van Roomsche Beelden, of Beeldendienst der XIXde Eeuw. Door J.G. Swaving. Met Platen. Te Dordrecht, bij Blussé en van Braam. 1824. In gr. 8vo. XIV, 52 en 378 Bl. f 3-60.

Om niet te spreken van het Dichtstuk, dat aan het hoofd dezes werks staat, en dat den Heere g. nanning tot lof verstrekt, maken wij onze lezers op den inhoud van dit boek, dat der perse van blussé en van braam zoo wel, als der penne van swaving gelijke eere aandoet, opmerkzaam, als op een allerbelangrijkst verschijnsel voor hen, die oogen hebben, en zien willen.
Het is een sterk tegengift tegen de proselytenmakerij der Paapsche kerk. Daadzaken worden hier verhaald, en

{==105==} {>>pagina-aanduiding<<}
die ze kunnen tegenspreken, worden er toe uitgenoodigd. Zegt het voort! Het Kritisch Woordenboek van collin de plancy heeft (vooral de inleiding) tot dit werk gediend, dat voorts uit dit Woordenboek, uit onze eigene geschiedenis, en de ondervinding des Schrijvers, gedurende zijn verblijf in de zuidelijke provinciën des rijks opgedaan, is zamengesteld.
Eene inleiding gaat vooraf, gevende een historisch overzigt van den Beeldendienst, rijk in verscheidene bijzonderheden, die moeten doen zien, in hoe vele opzigten het Heidendom met het Christendom der Roomschkatholijken gelijk staat. Hierop volgt een verslag aangaande de miraculeuze Hostiën, dan een dergelijk, maar zeer uitvoerig, aangaande de Mariabeelden, en eindelijk eene aangaande de Crucifixen en Kruisen.
Wij geven den ons onbekenden Schrijver, wiens naam ons wijlen den zoo voortreffelijken Predikant van Naarden in gedachtenis bragt, gaarne den lof van een goed werk verrigt te hebben. Vooral zij gezegd, dat het vervelende, hetwelk men, om den aard der zake, van een zoo groot aantal gelijksoortige verhalen oppervlakkig schijnt te moeten vreezen, door 's mans onderhoudenden, luchtigen schrijftrant, op de bestmogelijke wijze, is weggenomen. Dat luchtige, en dikwijls piquante, konde niet achterblijven, en kan geenen Godsdienstvriend hinderen, die de duisternis haat. Helaas! dat bij den lach, die hier telkens moet opgewekt worden, ook de droefenis en de ergernis der lezers niet kan achterblijven over zoo vele bewijzen van het domste en slechtste bijgeloof, dat nog, op den Nederlandschen bodem, onderhoud en eere vindt! Dat zich God ontferme! o, Wierd de leiband des menschelijken gezags, de blinddoek des vooroordeels door alle gedoopten tot den Christus eindelijk weggeworpen, en de Bijbel tot staf en fakkel gekozen, door zoo vele ellendig bedrogenen! De wensch, dat dit boek ook der Protestantsche jeugd ter kennisse kome, opdat het voorregt van niet Paapsch geboren te zijn, als nu nog, even als voorheen, en hier te lande zoo wel als elders, een

{==106==} {>>pagina-aanduiding<<}
hoog voorregt, door haar beseft worde, deed Recensent zoo schrijven, dewijl zich met dien wensch zoo naauw vereenigt de gedachte aan zoo velen, die of dit boek niet mogen, of niet durven lezen, schoon zij het vooral moesten lezen, opdat hun de waarheid in de oogen strale. Doch, wat helpt ook alles, zoo lang men gelooven zoude, dat tweemaal twee vijf is, als de Kerk het maar eischte, en omdat die het eischte? Wie denkt hier niet aan Ezechiël XXXVII:3?
Een staal van swaving's vrijmoedigheid; bl. 49 lazen wij met ontzetting: ‘Wat is er nu van zulk een Veelgodendom te verwachten, waarvan de individuen aan alle menschelijke zwakheden en dwalingen onderworpen zijn? Getuigen hiervan de vrouwen, welke in 1824 door roomsche priesters te 's gravenhage en st. quentin verleid en vermoord zijn!’ - Met opzet schreef Recensent dit zoo duidelijk af. Hij wist er gaarne wat meer van. Heel wat mooijer luidt het volgende ter eere van Onze Lieve Vrouw van Kevelaar. Apropos: onze lezers moeten nog weten, dat wij van deze Dame hier een afbeeldsel hebben, dat volmaakt gelijkt, en dat nog eene plaat dit boek versiert, ons afbeeldende de processie ter eere van eene andere Lieve Vrouw te Scherpenheuvel. Maar, wat zegt ge nu, lezers! van het volgende? ‘In 1824 circuleerde een soort van inschrijvingsblad, gerigt aan de leden, behoorende tot de westlandsche processie naar Kevelaar, waarbij, krachtens eene bul van Paus pius VII, volle aflaat verleend wordt, in de kerk van den H. hypolitus te Delft, aan alle R.K. geloovigen, die ingeteekend hebben, om, tot hunnen dood toe, tegen eene jaarlijksche betaling van 8½ stuiver, de zielen hunner overledene bloedverwanten, zonder eenige verdere kosten, van de pijnen des vagevuurs verlost te zien. Deze kontribuabelen kunnen alsdan jaarlijks op maria's geboortedag, na een zeker aantal Vader Onzers, Ave Maria's, Engelsche(!) groetenissen ezv. achter elkander opgezegd te hebben, het miraculeuze Onze Lieve Vrouwenbeeld te Kevelaar bezoeken, volgens zoodanige

{==107==} {>>pagina-aanduiding<<}
marschroute, als door de priesterlijke magt is ingesteld, t.w. 3 September 's morgens van Leiden naar Utrecht ezv., en 7 Sept. rustdag; wordende er vóór hun vertrek eene mis gedaan te Wateringen en nog 13 andere gemeenten, in welker kerken dan ook was- en smeerkaarsen geofferd, rozekransen gebeden, aflaten en quarantaine uitgedeeld, en zielen uit het vagevuur zullen verlost worden; terwijl er nog elders (swaving noemt de plaatsen op) missen geschieden, van welke 200 stuks voor de dooden, en het overschot voor de levenden zijn. Alles schandekoop, voor acht en een halven stuiver maar!!!’ Verder: ‘De patiënten, die de Lieve Vrouw van Kevelaar gaan raadplegen, zijn geene domme boeren, - neen, het zijn de eersten van ons land, b.v. de Welgeb. H. Ed. Heer Graaf van wils, Gouverneur van Limburg, die uit dankbaarheid eene groote zilveren lamp aan dit beeldje kwam offeren’ - (de nominatie wordt besloten met de doorluchtige maria theresia, en dan zegt swaving) ‘en nog honderd andere groote personaadjen, die allen door Onze Lieve Vrouw van Kevelaar op de wonderdadigste wijze gered zijn, als van liesbreuken, leepoogen, koude pis, zwaarlijvigheid, aambijen, buikzwellingen, galante kwalen,’ ezv. ezv. ezv. Want wie nog meer van de kwalen van die groote luî weten wil, ga naar swaving zelven!
Wat zullen wij tot deze dingen zeggen? Dat het wel de ergste kwaal is, Roomschkatholijk te willen worden, als men Protestantsch is, en dat wij met hart en ziel hopen, dat, zoo als swaving zegt, bl. 378, de tijd nabij zij, dat de rol der uitdompers van de ware verlichting zal zijn uitgespeeld. Wij wenschten van dezen of genen Heeroom ook wel eens te vernemen, of de leeken dit boek niet lezen moeten, om in hun miraculeus geloof nog al meer versterkt te worden, vooral ten voordeele van de Heiligen en de Dooden, en welke Lieve Vrouw hij wel, uit de groote menigte, door zijne gemeente het liefst begiftigd zag! Doch - de vloek over de ketters zal wel het veiligst antwoord wezen, en daar

{==108==} {>>pagina-aanduiding<<}
zijn wij zoo bang voor, dat wij nu geen woord meer van den Beeldendienst in de XIXde Eeuw willen zeggén, dewijl wij tot geene anathema's meer hen verleiden willen, die eerst bewijzen moeten, dat die geene vrees voor de waarheid verraden.

Beschouwing van het beiderzijdsche ongelijk in het geschil over den Geest der Eeuw, door een Onzijdigen. Te Amsterdam, bij J.C. Sepp en Zoon. 1824. In gr. 8vo. 65 Bl. f :-90.

Een klein boekje, maar waardig niet onopgemerkt te blijven, en niet alleen door den compressen druk, maar door den zaakrijken inhoud zich voordeelig onderscheidende; voor alle lezers niet geschikt, maar voor hen, die kunnen denken, en lezen om zelve nog meer te denken; den ons niet bekenden Schrijver kenmerkende, als een man, genoeg toegerust, om een wijsgeerig en pragmatisch behandelaar der geschiedenis te zijn, en te verdienen gehoord te worden, als een waarlijk onzijdige; een boekje, eindelijk, regt geschikt ter staving der spreuk: ‘als twee kijven, hebben beiden gemeenlijk schuld,’ en geschreven in eenen echt-Christelijken geest. Tot het goede, door da costa en Comp. gesticht, behoort vooral ook deze, anders achtergeblevene, beschouwing. Och! het is toch niet zoo zwaar, voor onze vijanden, de vijanden van het goede, te bidden: ‘vergeef het hun!’ want zij weten zelve niet, wat zij doen. Meer verkiest de Recensent niet te zeggen van dit werkje; want, maakte hij den lezer meer bekend met deszelfs inhoud, dan moest hij zeer veel, en te veel voor het bestek van dit maandwerk, mededeelen. Alleen nog zegt hij, dat het hem spijt, dat de Schrijver, die zoo menig woord van waarheid en gezond verstand ter overweging gaf, zijne gevoelens meer op eene staatkundig-wijsgeerige redenering heeft doen uitkomen, dan de zaak van den Godsdienst, en bijzonder van de Christelijke Godsdienstleer, behandeld heeft; doch, het is ook

{==109==} {>>pagina-aanduiding<<}
waar, dat hier elks waren Christens subjectief oordeel zelfs van verre niets konde toegeven aan den alarm-tamboer, die te dezen aanzien, zeker op kommando, al te eenzijdig voorttrommelde, ten dienste der partijschap tegen den geest der Eeuw, dan dat hij zoude hebben kunnen luisteren naar eenig iets, dat met het oogmerk streed, om confusie te verwekken in het, hem al te kalme, Koningrijk der Hemelen! Wij hopen nu maar het laatste stukje, betreffende het geschil met de Geleerden zonder wijsheid, (zie het Mengelwerk van No. I.) te hebben aangekondigd; en dan mogen wij, als salomo, zeggen: ‘het einde eens dings is beter dan zijn begin,’ en bedanken nog da costa cum suis.




De weg door dit leven. Overdenkingen tot regte beoordeeling en Christelijk gebruik van het leven op aarde. Door Bernardus Verwey. Te Amsterdam, bij G. Portielje. 1823. In gr. 8vo. 268 Bl. f 2-60.

Het leven is gelijk aan eene reize. De reis is van vele moeijelijkheden verzeld. De levensweg levert vele genoegens op. Op de levensreize zijn zorg en oplettendheid noodig. Jezus, leidsman op de levensreize. Terugzien op het afgelegde gedeelte der levensreize. Voortzetting der levensreize. Verlangen naar het vaderland. Voleindigde levensreize. Het hemelsche vaderland. Ziet daar den inhoud van dit boek. De vergelijking van ons leven bij eene reize is een goed en bekoorlijk denkbeeld; het is Bijbelsch; maar het is niet nieuw. Ieder Christen stelt zich zijn leven als zoodanig voor. Om in tien vertoogen den lezer met dit denkbeeld even aangenaam als nuttig te onderhouden, is echter niet gemakkelijk; dan, het is den Eerw. verwey, over het algemeen, gelukt, en wij durven ook dezen zijnen arbeid tot een stichtelijk huisboek aanprijzen. 's Mans toon en schrijfwijze is genoegzaam bekend. Eene ongesteldheid in de borst deed hem den Haagschen predikstoel verlaten, dien hij vroeger tot

{==110==} {>>pagina-aanduiding<<}
sieraad was; echter bleef hij werkzaam in school- en kerkelijke zaken; maar zijn godsdienstig predikwerk ligt hem nog na aan het hart. Vanhier, dat hij zich van tijd tot tijd met het vervaardigen van stichtelijke boeken bezig houdt, welke wij vertrouwen, dat, vooral ook in de Haagsche gemeente, veel gelezen worden, en alzoo aan dezelve het gemis van 's mans openbaren predikdienst goeddeels vergoeden. Deze vertoogen zijn wel geene leerredenen, en hebben, gelooven wij, ook niet als zoodanig gediend; dan zij konden er zeer goed toe dienen; zij vorderden daartoe weinige of geene verandering; voor ieder derzelven ware gemakkelijk een tekst te vinden, en wij zouden dan geenszins twijfelen, dezelve onder de goede en stichtelijke te rangschikken. Dit boekje zal zeker zijne lezers vinden, en tot nut, tot stichting en wezenlijke opwekking bij velen zijn; en wij wenschen zeer, dat deze onze aanmelding het daartoe nog meer bekend maken en aanprijzen zal. God rekke het leven van den waardigen man nog lange, en doe hem ook door soortgelijke geschriften voor velen in geheel ons vaderland ten zegen zijn!




Maria, de Moeder van onzen Heere. Een Leesboek voor alle opregte Christenen, vooral voor Vrouwen. Door G. Benthem Reddingius. Te Groningen, bij W. Zuidema. 1823. In kl. 8vo. 103 Bl. f :-90.

Dit boekje moge ten bewijze strekken, dat ook het aandenken aan maria bij de Protestanten in eere is, al zijn zij dan ook afkeerig van hare godsdienstige vereering, de onzekere overleveringen, en bijgeloovige Feesten. Reddingius heeft, hetgeen van haar in de Evangeliën berigt wordt, bijeengezocht; daartoe bepaalt hij zich voornamelijk, en voegt er slechts weinig uit de berigten der Kerkvaderen bij, hetwelk geen' den minsten schijn van strijdigheid heeft met het N.V. Hij laat het ieder vrij, er nog narigten bij te voegen van lateren tijd,

{==111==} {>>pagina-aanduiding<<}
mits dezelve maar met het Evangelie in geene tegenspraak zijn. Het boekje is wèl en onderhoudend geschreven. Wij stieten slechts op eene kleinigheid: de godsdienstige gesprekken, namelijk, die maria met zacharias zou gehouden hebben, terwijl hij zwijgen moest, en niet kon spreken, tot dat zijn mond geopend werd, en zijne tong losgemaakt; hetgeen wij ons moeijelijk konden voorstellen. - Veel is er wel uit het boekje niet te leeren; maar het is stichtelijk, en daarom dan ook mogt het wel gedrukt worden; en niet alleen de vrouw, maar ook de man, mag het lezen.




Geneeskundig Handboek voor beginnende Kunstoefenaren, enz. Door W.F. Buchner, Med., Chir. en Stads Dr. te Gouda. IIde D. 1ste Afd. 1ste en 2de St.

(Vervolg van bl. 74.)

Wij zeiden, dat wij, in de verdeeling der ontsteking, wijdloopigheid, met onduidelijkheid en onnaauwkeurigheid gepaard, aantreffen. Zoo is, b.v., op bl. 10, de 8ste verdeeling des schrijvers, in ware en in valsche ontsteking, in dien zin namelijk, waarin dezelve door hem worden voorgesteld, niet overeenkomstig de waarheid; en wij willen onze verwondering niet ontveinzen, toen wij hier lazen, dat bij ware ontsteking, bij welke de kenschetsende toevallen dezer ziekte niet slechts allen, maar ook alleen en zeer duidelijk aanwezig zijn, en de slagaderlijke vaten van het ontstoken deel, zoo niet alleen, toch voornamelijk en oorspronkelijk lijden, de wederwerking vermeerderd of verminderd zijn kan, en de koorts, die er mede gepaard gaat, het karakter der synochus of van den typhus kan hebben. Hoe toch, dachten wij, heeft zulk eene valsche stelling uit de anders zoo welversnedene pen des schrijvers kunnen voortvloeijen? Richter, van wien hij voor het overige deze onderscheiding der ontsteking schijnt ontleend te hebben, (l.l. II Theil, S. 367-369) zegt duidelijk het tegendeel: ‘Man hat die-
{==112==} {>>pagina-aanduiding<<}
ses die wahre artielle Entzundung genannt. Die entzündlichen Symptome treten natürlich bei ihr am deutlichsten hervor, so wie beim entzündlichen Fieber die des Fiebers.’ En de schrijver houde het ons ten goede, dat wij, indachtig aan de spreuk: amicus Plato, sed magis amica veritas, ons verpligt rekenen openlijk te verklaren, dat eene inflammatio vera arteriosa met verminderde wederwerking, of met het karakter van den typhus, een praktisch onding, en uit den aard der zaak onbestaanbaar is, als volkomen strijdig met het dynamisch karakter der ware ontsteking. Voorts is des schrijvers onderscheiding der valsche ontsteking, ofschoon uit het werk van den grooten
richter overgenomen, onzes achtens, niet boven alle bedenking. Op het voetspoor van dien grooten man, verdeelt hij de valsche ontstekingen, in welke de bloedvaten van het lijdende deel niet alleen lijden, maar ook de lymphatische vaten en zenuwen in de eerste en oorspronkelijke aandoening deelen, in zenuwachtige en in lymphatische. Maar is het wel overeenkomstig de waarheid, dat alle lymphatische ontstekingen onder de valsche ontstekingen te huis behooren? Leert ons niet de ervaring, dat in de ontstekingen der ingewanden doorgaans de watervaten mede lijden? en bewijzen de menigvuldige aanhechtingen der borst- en buiksingewanden met de dezelve bekleedende vliezen zulks niet onwedersprekelijk? Behoort de angina polyposa, of de zoogenaamde croup, aan welke deze uitgang in het bijzonder eigen is, dan altijd onder de valsche ontstekingen? Leert ons de ervaring niet doorgaans juist het tegendeel? en heeft niet richter zelf, door de kracht der waarheid gedrongen, moeten erkennen, dat de gewone arterieuse ontsteking, wanneer dezelve namelijk eenigen tijd voortduurt, in eene lymphatische ontsteking overgaat? (l.l. S. 368.) Bijgevolg is deze verdeeling der valsche ontsteking in nerveuse en in lymphatische (het zij met allen verschuldigden eerbied voor de schimmen van den grooten richter gezegd) niet juist, of strookt volkomen met de waarheid. In plaats, derhalve, van deze verscheidenheden der

{==113==} {>>pagina-aanduiding<<}
ontsteking, van welke richter zelf gezegd heeft, dat het niet altijd mogelijk is, dezelve aan het ziekbed uit de aanwezig zijnde toevallen te herkennen, zouden wij voor ons liever, met den beroemden hufeland, de valsche ontstekingen verdeelen in nerveuse en in putride, of, met andere woorden, in asthenische ontstekingen cum aucta irritabilitate, en in dezulke cum torpore. In het eerste geval, hetgeen veel nader aan den stenischen staat grenst, en waarin de bloedvaten zich in eenen krampachtigen toestand bevinden, zijn relaxantia, antispasmodica, involventia en leniter roborantia aan de orde van den dag, doch alle sterk prikkelende middelen door overspanning nadeelig; terwijl daarentegen in het tweede een ruim gebruik beide van vaste en vlugge prikkels, ter opwekking der zoo zeer gezonkene levenskracht, en ter zoo mogelijke voorkoming van het koudvuur, behoort plaats te grijpen: vermits deze onderscheiding der valsche ontstekingen, welke, in de ondervinding gegrond, met de vereischte oplettendheid bij het ziekbed uit de aanwezige toevallen altijd te herkennen is, voor den praktischen geneesheer en voor de geneeskundige behandeling van het grootste aanbelang is, en het miskennen of verwaarloozen derzelve bij het ziekbed dikwerf de gevaarlijkste toevallen, ja niet zelden den dood des lijders, te weeg brengt.
Ten opzigte van de door den schrijver opgegevene kenschetsende verschijnselen en toevallen der ontsteking, zouden wij zijne verzekering, dat eene aanhoudende vastzittende pijn het meest standvastig kenmerk van alle ontstekingen is, en deswege wel bijzonder de oplettendheid van den geneesheer aan het ziekbed verdient, dewijl zij bij inwendige en verborgene ontstekingen dikwijls het eenigste toeval is, dat ons zeker geleiden kan, almede niet zoo onbepaald durven onderschrijven; maar zouden wij, op het voetspoor van den grooten hufeland, onze jonge kunstbroeders vooral in het bijzonder opmerkzaam maken op de anomalische toevallen, uit de gestoorde verrigtingen van het ontstoken deel voortvloeijende, en dezelve vaak als de éénige hen veilig geleidende gids be-
{==114==} {>>pagina-aanduiding<<}
schouwen. Immers is het er verre van daan, dat b.v. in alle ontstekingen der ingewanden, welke, zoo als dit door den beroemden p. frank te regt is opgemerkt, doorgaans van eenen erysipelateusen aard, en zelden zuiver phlegmoneus zijn, deze aanhoudende vastzittende pijn, door den schrijver als een pathognomisch kenteeken beschouwd, altijd aanwezig zoude zijn; ja het tegendeel heeft menigmaal plaats, en stol heeft reeds eene doodelijke ontsteking der ingewanden waargenomen cum febre vix ulla et dolore exiguo, (Rat. Med. pl. 1, p. 166) waarom wij aan het door den voor zijnen leeftijd waarlijk grooten sennertus onder de signa diagnostica dezer ziekte opgegeven kenteeken, namelijk de suppressio urinae, (lib. III Practicae Medicinae de morbis imi ventris, pars 11, sect. 1, cap. 11, p. 193, edit. tert. Wittenberg, 1662) in deze gevallen zeer veel waarde hechten. Ook in het door stol beschreven geval was
hetzelve aanwezig; en nimmer hebben wij, in onze zeer geextendeerde praktijk van ruim 25 jaren, ooit eene duistere of verborgene darmontsteking waargenomen, in welke niet de nrin eene donkerroode kleur had, en slechts spaarzaam en met zeer veel aandrang ontlast werd.
Insgelijks komt ons het door den schrijver onder de rubriek koorts ter nedergestelde, vooral in een werk, dat verstrekken moet ter handleiding voor aanvangende kunstbroeders, en in het bijzonder voor dezulken, die te voren van een geregeld onderwijs zijn verstoken geweest, niet zeer duidelijk en behoorlijk ontwikkeld voor. ‘De aanwezige koorts,’ zegt de schrijver, ‘kan van een verschillend karakter zijn. In de zuivere active eigenlijdende ontstekingen heeft zij het karakter der synocha; in passive dat van den typhus; in valsche en toevallige gewoonlijk eene gastrische, galachtige, rheumatische of zinkingachtige geaardheid, naarmate dat de vreemde prikkels, die door medelijdendheid eene ontsteking te weeg brengen, verschillend zijn. Meerendeels zijn de karakters van de ontsteking en koorts aan elkander gelijk; zelden, en dan nog slechts voor eenen korten tijd, kunnen zij aan elkan-
{==115==} {>>pagina-aanduiding<<}
der volstrekt tegengesteld zijn. In de zuivere ontstekingskoorts zal men geene plaatselijke passive ontstekingen met het typhus-karakter, in rot- en zenuwkoortsen geene active ontstekingen vinden. Met de gastrische en de overige complicatiën verhoudt het zich anders, en de ontsteking, die met eene galkoorts gepaard gaat, kan even zoo wel eene active als eene passive zijn; de galachtige prikkel wijzigt haar, zonder haar karakter te veranderen.’ Is dit, vragen wij, voor den jongen, onervaren' kunstgenoot, niet veel minder duidelijk ontwikkeld, dan hetgeen ons hufeland hierover zegt: ‘Voor het overige is het blijkbaar, dat er zeer vele graden, beide van stenische en asthenische ontstekingen, bestaan; dat van den hoogsten graad der stenische tot op den zwaksten, als ook van den hoogsten graad der asthenische tot op den geringsten, ontelbare middelgraden plaats hebben; ja dat de geringste graad der stenische en de minste of zwakste der asthenische zich reeds aan elkander sluiten;’ even als de hoogste graad der
stenische ontsteking den onmiddellijken overgang in den hoogsten graad eener asthenische ontsteking, het heetvuur, maken kan. In het bijzonder grenst de asthenische ontsteking met verhoogde prikkelbaarheid, inflammatio asthenica nervosa, veel nader aan de stenische, dan die met verminderde prikkelbaarheid, of de rotachtige. En dus volgt hieruit, dat het aan geen' den minsten twijfel onderworpen is, of een zekere graad van plaatselijke stenische active ontsteking kan ook met eenen matigen graad van algemeene asthenie verbonden zijn, gelijk ook wederkeerig eene plaatselijke asthenische ontsteking met eenen zekeren graad van algemeene stenie gepaard gaan kan; doch dat bij eenen zeer hoogen graad van algemeene stenie of asthenie deze disproportie onbestaanbaar is, maar de plaatselijke aandoening dadelijk het algemeen karakter der ziekte aanneemt, en dat voorts deze disproportie nooit lang kan voortduren, maar dat allengs of de plaatselijke aandoening haar karakter aan het geheele gestel, of omgekeerd de algemeene toestand deszelfs karakter aan de plaatselijke aandoening mededeelt, naarmate de intensiteit

{==116==} {>>pagina-aanduiding<<}
van den een of ander overwegend is. - Is nu niet dit alles in de natuur gegrond? Stemt deze theorie niet volkomen met de praktische ervaring in? en verschaft, eindelijk, dezelve niet eenen zeer duidelijken leiddraad, ook voor mingeoefenden, aan het ziekbed? Doch is dit nu wel hetzelfde bij onzen schrijver, wanneer hij zegt: ‘Met de gastrische en de overige complicatiën verhoudt het zich anders, en de ontsteking, die met eene galkoorts gepaard gaat, kan even zoo wel eene active als eene passive zijn; de galachtige prikkel wijzigt haar slechts, zonder haar karakter te veranderen.’ Wat toch wil dit anders zeggen, dan dat de jonge kunstoefenaar, welke hier zonder eenigen leiddraad gelaten wordt, pro re nata moet handelen? Daarenboven is het gezegde des schrijvers, dat de galachtige prikkel haar alleen wijzigt, zonder haar karakter te veranderen, niet juist. Het komt hier namelijk, blijkens de ervaring, voornamelijk op aan, om behoorlijk te onderscheiden, of deze galachtige prikkel het hoofdkarakter der ontsteking uitmaakt, dan wel, of het slechts een bijkomend iets is, of dat er eene complicatie van deze ziekte met een' galachtigen prikkel plaats heeft. In het eerste geval, b.v. in eene pleuritis vere et stricto sensu biliosa, zijn (stol en richter hebben dit onder anderen onwederlegbaar bewezen) aderlatingen en de cura antiphlogistica schadelijk, en een braakmiddel roeit dikwijls, als met een' tooverslag, dezen ziekelijken toestand met wortel en tak uit. (Stol, Rat. Med. pl. 1, p. 8, et pl. 11, p. 78, en richter, Specielle Therapie, S. 358 und 404.) In de beide laatste gevallen, daarentegen, is de plaatselijke ontsteking altijd de hoofdzaak, en moeten algemeene of ten minste
plaatselijke bloedontlastingen het toedienen van een braakmiddel altijd voorafgaan.
Wijders kunnen wij onze toestemming niet geven aan het door den schrijver op bl. 24 ter nedergestelde ten opzigte der verborgene ontstekingen. ‘Deze verborgene ontstekingen hebben,’ zegt de schrijver, ‘gedurende een zeker tijdperk in de geneeskunde, tot zeer naauwkeurige nasporingen en spitsvondige onderscheidingen der ziektentoe-
{==117==} {>>pagina-aanduiding<<}
vallen aanleiding gegeven. Door den waan, dat redere ontsteking antiphlogistisch moest behandeld worden, was het van groot aanbelang, om te weten, of eene ontsteking in het verborgen schuilde. Op het standpunt, waaruit men tegenwoordig de ontstekingen, alsmede haar karakter, en den weg in de behandeling te volgen, aanschouwt en afperkt, schijnt dit onderzoek zijne waarde verloren te hebben. Het karakter der ziekte, die eene verborgene ontsteking te weeg brengt, en de koorts, die er mede gepaard gaat, leveren voor de behandeling een veel veiliger gids op, dan de zekerheid, dat er eene verborgene ontsteking bestaat.’ Uit hoofde dat, bij deze zoogenaamde verborgene ontstekingen, het karakter der ziekte, die deze inflammationes occultae veroorzaakt, dikwijls insgelijks in het duistere gehuld, of ten minste min duidelijk ontwikkeld is, en er met dezelve, vooral in derzelver aanvang, weinig of geen koorts gepaard gaat, en echter het in tijds herkennen dezer verborgene ontstekingen bij het ziekbed van het grootste belang is, en vaak onherroepelijk beslist over het leven of den dood des lijders, vindt Rec. zich verpligt, zijne jonge kunstbroeders te waarschuwen, dat in deze gevallen het karakter der ziekte en de daarmede gepaard gaande koorts zeer onvoldoende en gebrekkige gidsen zijn, omdat bij de inslammationes occultae in den aanvang der ziekte het eerste doorgaans niet genoegzaam ontwikkeld is, en de laatste soms of niet aanwezig of ten minste bijna niet merkbaar is. Ter staving van dit zijn gezegde, beroept hij zich op de verborgene ontstekingen der maag en darmen,
waarvan het niet herkennen in den aanvang der ziekte door den geneesheer zoo vaak den lijder ten grave sleept, en op de reeds door baglivius zoo fraai beschrevene pleuritis en peripneumonia occulta, op welker aanzijn en doelmatige behandeling richter, hoezeer anders juist geen vriend van de verborgene ontstekingen, echter heeft geoordeeld in het bijzonder den geneesheer te moeten opmerkzaam maken, uit hoofde van de noodlottige gevolgen, welke derzelver verzuim voor den lijder naar zich

{==118==} {>>pagina-aanduiding<<}
sleept (l.l. S. 405, 407); en dat, zoo ergens, vooral in deze gevallen het naauwkeurig observeren der toevallen, uit de functiones lesae van het aangedane deel voortvloeijende, den veiligsten en vaak den eenigsten gids oplevert, om onzen voet voor het uitglijden van het regte spoor te behoeden; en dat het in 't bijzonder hier is, dat de zoogenaamde oude antiphlogistische geneeswijze boven de latere doorgaans verre den voorrang verdient, en dat niet alleen wanneer de stenische staat van het ligchaam min duidelijk ontwikkeld is, maar ook bij de asthenia nervosa het ontijdig versterken der longen bij dergelijke zwakke en gevoelige lijders ad stygias certo limite ducat aquas, en dat integendeel het in tijds en herhaald aanwenden van kleine algemeene en topische bloedontlastingen, gepaard met een regimen antiphlogisticum, de meest doelmatige, ja de eenigste middelen zijn, welke de kunst ons aan de hand geeft, om, zoo mogelijk, in deze gevallen de dreigende longtering voor te komen.
Hetgeen de schrijver op bladz. 32 onder de rubriek van de naaste oorzaak der ontsteking zegt, is eene nuttelooze herhaling van hetgeen hij op bladz. 10 reeds ten opzigte der ware en valsche ontsteking gezegd heeft; weshalve wij den lezer naar onze teregtwijzing daar ter plaatse mogen verzenden.

(Het vervolg hierna.)




De Aarde, beschauwd in haren natuurlijken toestand, enz. Door N.G. van Kampen. Met Kaarten. In II Deelen. Tweede, herziene en veel vermeerderde Druk. Te Haarlem, bij de Erven F. Bohn. 1823. In gr. 8vo. Te zamen 784 Bl. f 8-20.

Recensent heeft niets anders te doen, dan Referent te zijn, ten aanzien dezes werks. Het is bekend, en staat op prijs. De Schrijver heeft zich nieuwe verdienste verworven, door zijne erkentenis aan het publiek, met deze

{==119==} {>>pagina-aanduiding<<}
nieuwe uitgave, te bewijzen. Zeer goed keuren wij de weglating van hetgeen de eigenlijke Natuurkunde betrof, in het eerste deel. Door het te kort, onbepaald en gebrekkig gestelde zoo aan te vullen, als nu geschied is, is veel, zeer veel verbeterd. Ook de Kaarten hebben veel in waarde gewonnen. De stijl is, door meerdere eenvoudigheid en bondigheid, te gewigtiger en aangenamer. Het doel des werks is bereikt, om, namelijk, de strekking des geheels ten nutte der levende wezens, waar het te ontdekken is, aan te wijzen. De achteraangeplaatste Tafels en het Register zorgen allezins voor het gemak des lezers. Mogt niemand dit werk ontberen, bij welks bezit men niet weinig missen kan, dewijl er uit de nieuwste berigten der reizigers al het hier behoorende is bijeengebragt, en grondige wetenschap en zuivere smaak om strijd zich hebben beijverd, om degelijk voedsel te geven aan hen, die zich niet gaarne opschikken met ijdelheid, maar willen verrijken met hetgeen even nuttig is, als het welstaat! En hiermede zij den Heere van kampen met de volbrenging zijner vernieuwde taak geluk, en aan dit werk de beste opgang toegewenscht!




Geslachtlijst der Nederduitsche Naamwoorden op stellige taalgronden gevestigd, door Mr. W. Bilderdijk. In II Deelen. Te Amsterdam, bij J.C. Sepp en Zoon. 1822. In gr. 8vo. Te zamen 884 Bl. f 7-80.

Het is niet noodig, den roem van bilderdijk, als in de wijsgeerige en historische kennis onzer taal een Meester, te verheffen: dezelve is bekend en verbreid genoeg, en zal zich gewis, bij de late nakomelingschap, handhaven. Het werk, dat wij hier aankondigen, bevestigt mede dien roem; en, zonder onze lezers te willen ergeren, met de, gedurig ook hier wederkeerende, uitlatingen zijner drift en zijns wrevels op te geven, maken wij, zoo veel dit met den aard dezes tijdschrifts overeenkomt, hen met dit belangrijk werk zelve bekend.

{==120==} {>>pagina-aanduiding<<}

Tot het gebruik dezer Geslachtlijst (bilderdijk erkent de ongepastheid van dit woord, alleen door het misbruik gangbaar geworden) is volstrekt onmisbaar 's mans Verhandeling over de Geslachten, waarheen telkens gewezen wordt, als behelzende de gronden van het hier gestelde. Die deze Verhandeling bezitten, (en wie mist haar, die van de beoefening onzer taal werk maakt?) zullen, in het korte Overzigt der Geslachtregeling, dat deze lijst voorgaat, en dat eene soort van praktikaal behulp mag wezen voor hen, die de Verhandeling niet kunnen bestuderen, niet weinig aangename ophelderingen nog aantreffen.
In dit Overzigt wordt het onderscheid tusschen eigen Geslachten en Geslachten door toepassing benaald, en zeer onderhoudend de laatsten opgehelderd, ten bewijze waarvan wij aanstonds een staaltje willen bijbrengen. Het stuk der eigen Geslachten, d.i. die van den aard en de vorming der naamwoorden afhangen, wordt met geene mindere naauwkeurigheid uiteengezet; en alles, wat omtrent beide Geslachtensoorten is voorgedragen, wordt dan, ter betere bevatting, in den vorm eener Tafel voorgesteld, in welke met een' opslag van het oog de regel ontdekt wordt, die het geslacht eens naamwoords bepaalt.
De alphabetische naamlijst wordt gevolgd door Bijvoegsels, houdende zoo aanvullingen als verbetering van misstellingen; het mag spijten, dat deze bijvoegsels noodig waren achteraan geplaatst te worden. Waarom bilderdijk de y even als ij op de i heeft laten volgen, ten gemakke van hen, die het onderscheid geheel zijn afgewend, begrijpen wij niet. Van veel belang is het Register. Uit hetzelve blijkt, als men het met den door kluit verbeterden hoogstraten vergelijkt, het geringe verloop der Geslachtregeling. Dat geringe valt nu nog te meer in het oog, nu bilderdijk heeft aangewezen, waar kluit aan pieterson heeft plaats gegeven, wien hij den nietigen pieterson, den verstandeloozen knaap zonder taalbeginsels, den onnoozelen worm noemt.

{==121==} {>>pagina-aanduiding<<}

Zie hier het beloofde uittreksel, ter veraangenaming van ons verslag: ‘De toepassing heeft inzonderheid plaats in uitheemsche woorden. Men gebruikt die als Epithetisch, het Hollandsch woord daarbij denkende. Doet men dit niet, zoo neemt men ze over in het geslacht der taal, waar zij t' huis behooren, en spreekt, te dien opzigte, vreemde taal. Maar, gelijk dit de kennis der vreemde taal vereischt, moet de Nederlander, daar onbekend mee, met die woorden in zijne rede aan te wenden, zijne eigene manier van spreken opvolgen, en van waar zoude hij die nemen, dan uit zijne inlandsche taaleigenschap? Vandaar zegt hij: de eigenschap des opiums, des mikroskoops, 't gezag des Bijbels, de hoogte der affuit, ezv. omdat hij die woorden Epithethisch denkt, en in zijn besef met algemeener woorden te zamen voegt, en dus den opium-gom, den mikroskoop-kijker, den Bibliaboek, (boek was oudtijds M) en de affuit-stelling denkt. Men heeft dus ook zoo belagchelijk niet te vinden, wanneer een geboren Hollander, nog in 't geheel door geen vreemde taalkennis onthollandscht, een porte-brisee-deur zegt, of, hetgeen ik wel van geleerden gehoord heb, de Goenong-Apiberg, en gelijk men dagelijks spreekt van kandy-suiker ezv.’ Wij mogen niet meer afschrijven, en willen alleen de opmerkzaamheid hebben opgewekt.
Om van de Voorrede nog een woord te zeggen, wij passen op dezelve eenigzins toe, wat bilderdijk van zichzelven daar zegt: ‘met een lekken emmer laat zich nog eene hoeveelheid water overbrengen; - dan moet men zich haasten, en wij meenen van deze haast (want van het lekke willen wij niet spreken) hier meer dan één blijk te zien, als in de constructie b.v. bl 7: ‘En waarlijk - na te gaar.’ Bl. 23: ‘Ik heb geenen voorkeur; zoo ik dien had, zij ware in mij, en niet in de taal.’ Hoe de verzekering, dat, wanneer hij eenmaal, al ware het slechts eene schets van zijne oplossing der taal geven mogt, aan ieder duidelijk wezen zal, hetgeen hij bij herhaling beklaagt, dat bij de heerschende verbasteting aan niemand aan 't verstand te brengen is, consequent geredeneerd zij, is ons niet duidelijk. Intusschen, die Voorrede is om meer dan ééne aanmerking lezenswaardig, en verdient nadenken, b.v. wat er gezegd wordt van den Oosterschen oorsprong der taal, bl. 9; over de verscheidenheid der woordenwortels, uit de verscheidenheid van uitspraak in onze taal te begrijpen, bl. 18; over

{==122==} {>>pagina-aanduiding<<}
het al te vroeg oprigten van systema's in alle vakken van wetenschap, bl. 26, ezv.




Aristides en Themistocles. Door Dr. J.A. Feszler. Naar den derden Druk uit het Hoogduitsch vertaald, en met eenige Aanmerkingen voorzien, door Steenbergen van Goor. In II Deelen. Te Amsterdam, bij C.L. Schleijer. 1824. In gr. 8vo. Te zamen 645 Bl. f 6-90.

Feszler is bekend. Onze stuart heeft zijn Alexander den Veroveraar ons geschonken. Steenbergen van goor kennen wij, al ware het maar door zijne Atheensche Brieven. Aanbeveling genoeg voor dit werk. Het heeft niets verloren, door de pers van den laatstgenoemden te missen. Aan hetgeen zich verwachten liet, is meer dan beantwoord. In smaakvolle tafereelen, keurig bearbeid en buitengemeen onderhoudend, leert men hier den Griekschen cato kennen, aristides den Regtvaardigen, en even zoo naauwkeurig den tegen hem over staanden themistocles; en geen beoefenaar der geschiedenis, geen kenner van fraaije letteren, geen vriend van hetgeen goed en schoon is, zal dit belangrijk werk onvoldaan uit de hand leggen. Waarlijk, wat men in Romans mag prijzen, is hier vereenigd, en hetgeen de Geschiedenis kenmerkt, verhoogt daarvan de waarde, of, zoo men wil, de ware Geschiedenis, zoo gekleurd, ontvangt den bevalligsten luister. Recensent mag geen uittreksel geven, om plaatsgebrek. Dus moge hij met het volgende volstaan.
De verbanning van aristides, die, tegen themistocles, zoo als men weet, waarom men het belang des boeks terstond beseft, de regering der aanzienlijken, de Aristocratie, begunstigde, besluit het eerste deel dezes werks; het tweede eindigt met den dood van themistocles. In zes boeken is het werk gedeeld. De opschriften van het eerste en laatste schrijven wij af: Tijdvak. Van het 4de jaar der 61ste tot het 2de jaar der 66ste Olympiade. Vóór Christus geboorte van het 553ste tot het 515de jaar. Ouderdom van Aristides 1ste-19de, van Themistocles 1ste-17de jaar. - Tijdvak. Van het 3de jaar der 77ste tot het 4de jaar der 78ste Olympiade. Vóór Christus geboorte van het 470ste tot het

{==123==} {>>pagina-aanduiding<<}
465ste jaar. Ouderdom van Aristides 64-*, van Themistocles 62-* jaar.
Ook de aanteekeningen des Vertalers zijn nuttig en van pas. Eene en andere taalfeil merkten wij, met spijt, op, die ons elders niet zoo zoude gehinderd hebben. De beeldtenis van aristides staat voor het eerste, die van themistocles voor het tweede deel.
Mogten jonge lieden, vooral studerende jongelingen, zoodanige werken, ook ter uitspanning, in handen nemen! Hoe zeer veredelt men geest en smaak door dezelve, terwijl men menschen- en karakterkennis verzamelt, en zich aan de wijsbegeerte des levens gewent! Een vertier, niet minder dan aan het oorspronkelijke te beurt viel, waarvan de derde druk het licht ziet, bewijze de billijkheid onzer onbepaalde aanprijzing dezes werks aan allen, die gaarne lezen, om wat goeds en schoons te genieten!




Dichtbundel van F.C. de Greuve, R.K. Priester. IIde Deel. Te 's Hertogenbosch, bij J.J. Arkesteyn. 1824. In gr. 8vo. 202 Bl. f 2-50.

Huisduinen's Slagtoffers der Menschenliefde; Dichtstuk van F.C. de Greuve, R.C. Priester. (Ten voordeele der nagelatene Weduwen en Weezen.) Te 's Hertogenbosch, bij J.J. Arkesteyn. 1824. In gr. 8vo. 24 Bl. f :-25.

Ofschoon de Heer de greuve niet voldaan heeft aan den wensch, met welken wij de beoordeeling van het eerste deel zijns Dichtbundels besloten, dat hij namelijk liever eenigen tijd wachten mogt met de uitgave des tweeden deels, ten einde hij door eene vlijtiger beschaving zijner volgende gedichten onze toejuiching geheel onverdeeld mogt wegdragen, zoo zijn wij echter volstrekt niet gezind om hem daarover te berispen. En waarlijk, wij hebben daartoe ook geene reden! De voor ons liggende verzameling draagt blijken van aanmerkelijke vorderingen in de kunst. De stijfheid en gewrongenheid, welke wij vroeger in zijne op de voetmaat der Ouden geschoeide stukjes opmerkten, is, zoo niet geheel verdwenen, ten minste aanmerkelijk verzacht; en van de gezwollenheid en den bombast, welke wij vroeger met bescheidenheid aanwezen, vinden wij thans geene sporen. Dit ver-
{==124==} {>>pagina-aanduiding<<}
heugt ons te meer, dewijl onze beoordeeling van het eerste deel den Dichter, blijkens zijne voorrede voor dit tweede, niet was in handen gekomen, toen hij tot deszelfs uitgave besloot: hierdoor toont hij, ook zonder vreemde teregtwijzing, zijne gebreken te kennen, en dezelve te kunnen verbeteren; hierdoor bewijst hij, zichzelven te kunnen recenseren; iets, dat bij zoo weinigen plaats vindt, en toch zoo hoognoodzakelijk is. Wij verheugen ons dus hartelijk over de spoedige verschijning zijns tweeden Dichtbundels, en niet minder over de hulde, welke hij aan de heldhaftige sloeplieden van Huisduinen ten offer op het altaar der menschlievendheid toebragt: (want ofschoon wij, om met den rusteloozen ijver onzer schrijvers en drukkers ten minste eenigermate gelijken tred te kunnen houden, besloten hadden, dergelijke vlugschriftjes alleen bij uitzondering in dit Maandschrift aan te kondigen, zoo zal men het ons, hopen wij, vergeven, dat wij hier reeds de eerste uitzondering maken) beide zijn den tegenwoordigen toestand onzer Poëzij waardig, en dit is reeds eene hooge
lofspraak; belde toonen ons de reeds ver ontwikkelde kiemen van een dichterlijk talent, dat eenmaal heerlijke vruchten zal dragen, wanneer geene gure voorjaarsvorst of schroeijende zomerzon de rijke bloesems zullen doen verdorren. Smartelijk griefden ons derhalve de raadselachtige woorden, met welke de greuve de toegevendheid zijner lezers in het beoordeelen van zijne hulde aan de helden van Huisduinen inroept. ‘Omstandigheden, uit zijne geestelijke betrekking voortgesproten,’ zegt hij, ‘ontzeggen hem ten eenemale ongestoorde letteroefening, en zijn van dien aard, dat zij redenen genoeg tot lusteloosheid geven.’ Wij willen niet onbescheiden uitvorschen, wat tot deze klagt aanleiding moge gegeven hebben; maar moeten toch den veelbelovenden jongen man, uit naam van de kunst en van hare hoogschatters, toeroepen: ‘Laat u niet ontmoedigen; maar zoek, zoo wel voor de slagen des lots, als voor de vervolging der menschen, eene veilige schuilplaats in de armen der Poëzij! Zij alleen geeft eerst den echten hemelsmaak aan de vreugde der aarde, en verzoet het bittere van derzelver smarte. Denk aan petrarcha, aan tasso, aan milton, aan vondel, en verwerp den éénigen, maar tevens onschatbaren, troost niet, dien eene dichterlijke ziel vinden kan bij het vlijmen des ongeluks, - de beoefening der kunst!’

{==125==} {>>pagina-aanduiding<<}

Men houde ons deze uitboezeming ten goede; zij vloeide voort uit het hart, en men zal het toch, vertrouwen wij, eenen Recensent niet kwalijk nemen, dat hij de koele en dikwerf vittende taal der Kritiek voor een enkel oogenblik vergat, om te gevoelen, dat hij ook een hart bezit. Maar thans basta! den bril opgezet, den Dichter vergeten, en zijne werken beschouwd!
Ook hier zijn de verschillende gedichten, door twee opschriften, verdeeld in Godgewijde Zangen en Mengeldichten. Onder de eerste bevielen ons voornamelijk: Gods Vaderzorg, een der beste stukken des bundels, zoo wel wat gedachten als inkleeding betreft, en in hetwelk slechts eene meer geleidelijke opvolging der denkbeelden te wenschen was; Kersnachtgalm, in eene rijmelooze oude voetmaat; de lieve en godsdienstige Avondstond, en vooral de twee Gebeden voor den Paus en den Koning, die beide geheel in den geest zijn, welke eenen verlichten, edeldenkenden Roomschgezinde, en eenen dankbaren, vaderlandslievenden burger voegt. De Danktoon der Taal, daarentegen, welke de verzameling opent, in eene gerijmde metrische voetmaat, is stijf en gewrongen; de Hulde aan God heeft vele herhalingen en prozaïsche regels, onder anderen:

Helaas! zoo menig oogenblik 
Is mij reeds onbesteed ontloopen; 

en het Kruis geeft weinig stof tot loftuiting of aanmerkingen. Deze afdeeling wordt besloten door een uitgebreid dichtstuk: de Scheppingsdagen, in hetwelk de Schepping des Heelais bezongen wordt naar den leiddraad der Mozaïsche oorkonde. Na eenen Voorzang, aan Gods onbegrijpelijke grootheid gewijd, wordt achtervolgens de werkzaamheid des Almagtigen op elken Scheppingsdag verheerlijkt, en telkens de Alexandrijnsche voetmaat afgewisseld met eenen Lierzang, in welken de Engelen Jehovah prijzen over Zijne gewrochten. Men vindt hier verscheidene heerlijke partijen, en over het geheel is eene tint verspreid, die ons dikwijls de Messiade van klopstock in het geheugen roept; doch men treft hier tevens eene zekere eentoonigheid aan, welke moeijelijk te vermijden was, daar het onderwerp tot dezelve aanleiding gaf. De telkens wederkeerende beschrijving van den eerbied en het dankgevoel der Hemelgeesten jegens den Almagtigen, hun knielen, zingen en verstommen, dat telkens wordt herhaald, kon

{==126==} {>>pagina-aanduiding<<}
weinig vatbaar zijn voor verscheidenheid in de behandeling. Ook de zucht, om het onbegrijpelijk tafereel der Schepping zinnelijk, treffend en krachtig tevens- te schilderen, veroorzaakte soms eenige penseelstreken, welke misschien den toets eener gezonde oordeelkunde niet kunnen doorstaan; b.v. dat de Engelen dezelfde maan hier half, daar vol, ginds met twee hoornen door de wolken zagen schijnen, bl. 75; en vroeger, bl. 73:

Tienduizend donders, door tienduizend voorgegaan, 
Weêrgalmden door het ruim der schepping, af en aan. 

Zoo gelooven wij ook, dat, in een ander opzigt, deze uitdrukking, bl. 53:

... de eindloosheid 
Der Schepping, door Gods magt van sfeer tot sfeer verspreid, 

oneigenaardig is: hoe kan men toch de eindeloosheid verspreiden, en dat tusschen verschillende vaste eindpunten?
Daarenboven steken bij den waarlijk verhevenen toon, die in dit stuk over het algemeen de heerschende is, verscheidene prozaïsche passages, b.v. de optelling der scheppingen op de verschillende dagen, bl. 49 en sommige geheel platte uitdrukkingen, des te sterker af. Tot een proefje:

Eens was er niet met al! Gij, Godheid! waart alleen. (Bl. 53.) 


Bl. 83 zegt Rafaël: .... Wat ik zelf er over denk,
	Vermeld ik u.

en Gabriël:.... Maar Gods hoogst wijs bedoelen
	Met dit gelukkig oord gaat boven mijn verstand.
	Wij kennen niet der vogelen gevoel,
	Noch dat der visschen. (Bl. 87.)

Ook in de tusschengemengde lierzangen der Engelen ontbreekt, waarschijnlijk door de moeijelijkheid der gekozene versmaten, dikwijls die duidelijkheid en juistheid van uitdrukking, welke wij steeds als het eerste vereischte der Poëzij beschouwen. Doch bij dit alles is hier overal zoo veel schoons, dat wij het Vaderland met eenen Dichter als de greuve geluk wenschen.
Onder de Mengeldichten zijn twee uitgebreidere stukken; de Treurzang ter nagedachtenis van pius VII, en: de kracht der Moederbede, een Verhaal. De eerste belooft in den aan-

{==127==} {>>pagina-aanduiding<<}
hef meer dichterlijke verheffing, dan het midden en einde ons schenken; ja de hoofdtoon is bijna prozaïsch: dit is ook wel eenigzins het gebrek van de kracht der Moederbede, doch hier minder ongevallig, dewijl dit stukje met voordacht geheel in eenen eenvoudigen, beschrijvenden trant vervaardigd is. Sommige plaatsen en schilderingen zijn wel wat lang uitgerekt; de maat heeft soms iets gewrongens, vooral in dezen regel:

Zij schoon in het oog van al wie haar maar zag, 

welke, alleen uit eenlettergrepige woordjes bestaande, eigenlijk in het geheel geene maat heeft, daar dezelve slechts door vermenging met meerlettergrepige in onze verzen eene kwantiteit erlangen; doch de geest, die dit stukje doorademt, en het godsdienstige waas, over hetzelve verspreid, zal alle vrouwen, vooral alle moeders, een innig, weemoedig genoegen doen smaken.
De overige kleinere stukjes verdienen alle hunne plaats; sommige zelfs hebben groote waarde; doch in allen zijn hier en daar kleine smetjes, welke gemakkelijk konden worden weggewischt. Zoo beviel ons het Verlangen, in eene gerijmde oude voetmaat, door losheid en vloeijing, boven alle soortgelijke; doch ons hinderde het onbestemde van het geheele versje, en de uitdrukkingen: ik verlang zoo lang, en stillere boekenstoet. Ook in het lieve stukje, aan een angstvallig Meisje, misten wij soms helderheid en klaarheid, en zagen wij met verwondering dreven voor de voeten gespreid, en altoos koude Alpijnen, welke wij gelooven voor Alpen te moeten houden, doch met welke wij echter de eer niet hebben van volkomen bekend te zijn. Op de verhooring, daarentegen, van borger's klagte aan den Rijn valt niets af te wijzen; hetzelve is eene waardige hulde, door eenen andersdenkenden Christen aan dezen grooten, vroeggestorvenen Geleerde toegebragt, en tevens een uitnemend geslaagde weêrklank op het alom bekende laatste dichtstuk van den Vereeuwigde. De wensch naar den Dood is niet minder treffend; maar, onder meer andere vlekjes, is duldig geen Nederlandsch, het schakeren van een schouwspel met de leus: verganklijkheid, zonderling, en doodbemaalde lippen echt Hoogduitsch. Doch wij kunnen niet alles optellen, en moeten den lezer ook iets te recenseren overlaten. Wij vertrouwen, dat zijn oordeel gunstig zal uitvallen over de overige stukjes, vooral

{==128==} {>>pagina-aanduiding<<}
het huisselijk Geluk, aan eene jarige Vriendin, (waar hij moet door de vingers zien:

De onbestendigheid, te weten, 
Doet ons zweeten 
Aan den band,) 

de Adelaar en de Mug, sommige Albumversjes, en bij uitnemendheid het lieve laatste stukje: Afscheid en wederzien.
Thans nog een enkel woord over de wijze, op welke de greuve de edelmoedige zelfopoffering der heldhaftige Huisduinsche zeelieden bezongen heeft. Het gedicht draagt blijken van overhaasting; doch men vergeeft dezelve gaarne, dewijl men in dergelijke gevallen zoo veel spoed mogelijk met de uitgave behoort te maken, ten einde aan de nog onverdeelde belangstelling des publieks milde bijdragen tot onderstand en belooning te ontlokken. Misschien is al te groote getrouwheid aan de geschiedkundige toedragt der zaak, en de zucht, om de namen der edelen, en zelfs hunne woorden en uitdrukkingen, té vereeuwigen, wel eenigzins nadeelig geweest aan de dichterlijke houding des geheels; doch daarvoor bezit dit vers dan ook de verdienste van niet, gelijk zulks anders meestal het geval is, een algemeen tafereel te zijn, dat op iedere soortgelijke daad even goed kan worden toegepast, maar eene tot in de kleinste bijzonderheid getrouwe schildering, welke dit voorval, en geen ander, voor het nakroost zal bewaren. Het volgende couplet trof ons bijzonder, en wij schrijven het gaarne uit:

Waár is de grond, die zoo veel roem mogt garen? 
‘Huisduinen, 't is Huisduinen!’ roept de faam. 
Wat praalgesteente dekt hun' lijken? ‘'t Zijn de baren!’ 
En 't graf? ‘De Noordzee is zijn naam!’ 

o! Roeme ons Nederland nog lang en nog dikwijls op dergelijke schoone daden, en bezitte het altijd Dichters, om dezelve te vereeuwigen!


{==129==} {>>pagina-aanduiding<<}

Gedenkschriften betrekkelijk het bijzonder Leven van Maria-Antoinette, Koningin van Frankrijk en Navarre; gevolgd door Herinneringen en historische Anekdoten omtrent de Regering van Lodewijk XIV, XV en XVI. Door Mevrouw Campan, Voorlezeres der Prinsessen en eerste Kamenier der Koningin. In III Deelen. Te Amsterdam, bij de Erven H Gartman. 1823. In gr. 8vo. Te zamen 1200 Bl. f 10-50.

Het leven eener Koningin, eener zoo merkwaardige en ongelukkige Koningin vooral, trekt natuurlijk de opmerkzaamheid; en men verlangt slechts, dat hetzelve door eene welonderrigte en onpartijdige pen geschreven zij. Mevrouw campan was buiten twijfel welonderrigt; zij heeft de helft van haar leven doorgebragt aan het Fransche Hof zij was bij de Koningin, van het oogenblik, dat deze in Frankrijk kwam, en verliet haar eerst, en niet dan gedwongen nog, toen men de ongelukkige naar den Tempel gevoerd had. Zij is dus eene welonderrigte en bevoegde getuige. En wat nu hare onpartijdigheid betreft: het blijkt wel overal, dat zij zeer aan de Koningin verkleefd was, en deze zeer gaarne van alle gebreken verschoonen zou; dit doet zij echter niet, en het blijkt tevens genoegzaam, wat haar in maria-antoinette mishaagde; ook ontziet zij den Koning en andere Vorstelijke personen niet, maar zegt haar gevoelen onbewimpeld. Ook kan men niet zeggen, dat zij zeer door het Hofmet weldaden overladen werd; en het was alleen het vertrouwen, dat men in haar stelde, hetwelk haar zoo innig aan de Vorstelijke personen, en aan de Koningin vooral, hechten kon. Zij deed van hare zijde het Hof zeer gewigtige diensten. Men moge dan hier of daar een weinig willen afdingen op den grooten lof, dien zij aan maria-antoinette geeft; maar men zal haar gaarne eene kleine vooringenomenheid ten goede houden, en, wat de daadzaken betreft, haar doorgaans onopgesmukt verhaal geen geloof durven weigeren. Met dit oog en dezen zin lazen wij deze Gedenkschriften, en vinden nu de ongelukkige Koningin eene waarlijk zeer beminnelijke vrouw, van goeden aanleg, maar in hare eerste jeugd een weinig verwaarloosd; die evenwel als een goed en onschuldig kind aan het Fransche Hof kwam, en in welke men toen en vervolgens wel vele jeugdige ligtzinnigheid en groote onvoor-
{==130==} {>>pagina-aanduiding<<}
zigtigheden kan opmerken, maar echter vrij van die grove ondeugden en verkeerde
bedoelingen, welke men haar zoo kwaadaardig heeft te last gelegd. De schandelijke geschiedenis met den collier wordt door Mevrouw campan ook op zoodanig eene wijze verhaald en opgehelderd, dat daardoor de onschuld der Koningin als volkomen bewezen kan worden beschouwd. Te dezen aanzien blijft misschien bij sommige lezers, zoo wel als bij ons, nog eenige duisterheid; maar aan het lage en booze van deze intrigue en schandelijke dieverij gelooven wij gaarne dat zij onschuldig was, en hellen zeer over om te gelooven, dat de Kardinaal de rohan wel niet naar verdienste gestraft en al te zeer door de partijdigheid verontschuldigd, maar de zoogenoemde Gravin de la motthe allezins naar verdienste behandeld is. Zoo veel zien wij met volkomene overtuiging, dat de jonge Aartshertogin, van den beginne af aan, geheel niet op hare plaats was aan het Fransche Hof, waar de Oostenrijksche vrouw van vijanden was omgeven; terwijl de vijanden van den troon van den listig tegen haar opgewekten haat meesterlijk partij trokken, en eene vóór weinige jaren door de wufte Franschjes zoo zeer toegejuichte en bijna vergode vrouw haar jeugdig leven op een schavot deden eindigen. Aangenaam was haar lot in Frankrijk nimmer, die eerst, niettegenstaande alle hare bevalligheid en alle hare regten, schandelijk veronachtzaamd werd door haren echtgenoot, en, toen het haar eindelijk gelukt was, de liefde van dien echtgenoot te winnen, al spoedig, door een groot deel der bevolking, als de oorzaak van Frankrijks ongeluk, gehaat werd. Van den aanvang af was zij tot eene leefwijze gedwongen, geheel strijdig met hare verkiezing, en viel in geheel verkeerde handen, die geene de minste geschiktheid hadden, om het goede kind te raden of te leiden. Zij heeft den troon inderdaad duur gekocht en betaald! Ware zij in lageren stand geboren, en het deel geworden van eenen braven en verstandigen echtgenoot, zoo twijfelen wij
geenszins, of zij ware haar leven lang eene voortreffelijke en waardige vrouw geweest, eene trouwe en beminnelijke moeder, en, bij haar verscheiden, door allen, die met haar hadden omgegaan, beweend.
Wat den Koning, haren gemaal, betreft, wij vinden hier wel niets, dat zijn karakter in een nadeelig licht stellen kan; maar, hij moge een bekwaam slotemaker geweest zijn, het roer der regering was hem minder toevertrouwd, en men

{==131==} {>>pagina-aanduiding<<}
moet over zijne zwakheid verbaasd staan. Doch van de onlusten en het ongeluk van Frankrijk was hij de oorzaak niet; deze hadden eenen vroegeren en diepen grond; en op dien voet, als hij de zaken vond, kon de Fransche troon niet staande blijven. Een meer moedig en tevens verstandig en deugdzaam Vorst, voor den troon geboren, had gewis den troon en het rijk behouden.
Maar wij willen niet uitweiden; en daar wij de ongelukkige slagtoffers der revolutie, die zoo vele duizenden met hen in het ongeluk sleepten, beklagen, en de ligtzinnigheid en kwaadaardige woede van het Fransche volk en deszelfs raddraaijers verfoeijen, zoo hopen wij tevens, dat nimmer die gruwelen zullen worden vergeten, maar tot eenen spiegel en schrik blijven voor Volken en Vorsten. De kruik, zegt het spreekwoord te regt, gaat zoo lang te water tot zij breekt; en die alles hebben wil, moet zeker alles verliezen. Volk en Vorsten hebben hunne regten; en wee den heerschzuchtigen Vorst, die eindelijk het slagtoffer der lang getergde volkswoede wordt! Zedelijkheid en regt moeten de Koningen voorstaan en beoefenen; doen zij het niet, dan ondermijnen zij hunne troonen, al is het ook, dat die het hunnen tijd nog wel zullen uithouden.
Behalve de geschiedenis van den ongelukkigen lodewijk en maria-antoinette, leveren deze Gedenkschriften vele meer- en minbekende bijzonderheden op van de vroegere Koningen, op den titel vermeld, die men niet zonder belangstelling lezen zal. Het verhaal van Mevrouw campan is, behalve met hare eigene aanteek eningen, ook met die van de Fransche uitgevers voorzien. Ieder deel heeft daarenboven zijne bijlagen, mede ontleend uit andere schrijvers. Geheel het derde deel bevat anekdoten, aanteekeningen en brieven. - Dolfijn (Dauphin) bragt ons telkens een' visch voor den geest!
Wij houden deze Gedenkschriften voor de geschiedenis van het bewuste tijdvak inderdaad niet onbelangrijk.

Waverley, of zestig jaar geleden. Naar het Engelsch van Walter Scott. In II Deelen. Te Amsterdam, bij G.J.A. Beijerinck. 1824. In gr. 8vo. X, 758 Bl. f 7-20.

Bij onze aankondiging van de Ivanhoe spraken wij ook van den tegenwoordigen roman, als den eersten des beroemden

{==132==} {>>pagina-aanduiding<<}
schrijvers; en wij verheugen ons, denzelven, in twee vrij zware boekdeelen, op eens te zien verschijnen. Tot verklaring van den titel dient, dat hij, in 1805 geschreven zijnde, het tooneel zijner gebeurtenissen juist zestig jaar geleden plaatst, zijnde 1745 het jaar, waarin de laatste poging tot herstel van het huis van stuart op den Britschen troon, door eene landing van Prins karel eduard in Schotland, en opstand, voornamelijk der Bergschotten, voorviel. Deze onderneming, na eenen eerst voorspoedigen opgang, door het innemen van Edenburg en een' gewonnen veldslag, te niet zijnde geloopen, had zoodanige gevolgen voor de Hooglanden in het bijzonder, dat de oude aartsvaderlijke inrigting van dat land, de zeden en zelfs de taal grootendeels verloren gingen; terwijl ook het lagere gedeelte vele verandering onderging, en men in het tegenwoordige, meer bloeijende, meer beschaafde, meer verengelschte Schotland, het oude naauwelijks herkent. De schrijver derhalve, een geboren Schot, veel in de Hooglanden verkeerd hebbende, en, gelijk overal, zoo hier inzonderheid, aan zijnen lust tot onderzoek naar oude zeden en gebruiken toegevende, heeft ons daarvan een sprekend tafereel willen geven. Zijn held is een Engelschman, en met hem leeren wij de leef- en denkwijze van den rijken adel, in sommige deelen des lands, kennen, zelve nog niet bevredigd met de regering van het huis van brunswijk. Vervolgens naar een Schotsch garnizoen verplaatst, en een uitstapje doende bij een' vriend zijns ooms en weldoeners, worden wij van zelve ingeleid tot het beschouwen van meer dan ééne zijde dezes merkwaardigen lands en volks. Dan steekt hij zelfs den hoogen bergpas over, en bevindt zich in het vaderland van ossian, vol ongehoorde wonderen en overblijfsels dier zelfde wereld, welke ons deze beroemde zanger afmaalt. Eindelijk valt de groote gebeurtenis voor, straks door ons
gemeld, en vertoont ons het eene en het andere nog meer in krachtvolle werking.
In den eersten opslag is deze inwikkeling der bijzondere geschiedenis van de hoofdpersonaadje in de staatkundige van zijnon tijd, voor den gewonen lezer van deze soort van geschriften, niet aangenaam. Zij geeft in den aanvang slechts eene zekere duisterheid en koude aan het tafereel, en hij komt met eenige moeite de eerste hoofdstukken door. Maar naderhand zal hij gewis den schrijver hiervoor te meer danken, daar zij eene ontwikkeling, een leven en belang te

{==133==} {>>pagina-aanduiding<<}
weeg brengt, die op eene andere wijze niet te bereiken waren geweest.
Uit ons vroeger verslag van de Ivanhoe kent men reeds eenigermate 's mans manier en voorname sterkte. Het is min menschkunde dan menschenkennis, min zedekunde dan karakterkunde, min die van afgetrokkene en bespiegelende begrippen dan van dadelijke gebeurtenissen, handelingen en gebruiken, welke wij bij hem zullen vinden. Het preken is juist zijne gewoonte niet; en zij, die een' roman te hooger stellen, hoe meer het er op toegelegd is, om de opgetredene personen, met woorden en daden, als lichten of bakens ter waarschuwing te doen verstrekken, zullen welligt, even als zekere meetkundige bij een schoon vers, vragen: waartoe dient, of wat bewijst zulk een boek? Doch, wie eene schilderij naar de natuur, naar eene nieuwe en treffende, rijke en afwisselende natuur, bemint, die zal naar zulk een bewijs niet vragen, en zelfs het zedelijk en algemeen nut in deze tafereelen niet te vergeefs zoeken. De teekening vooral der Hooglanden, met vele bijzonderheden; die van den krijgstogt en slag, van eene ontvoering des jongen krijgsmans, van de vergaderde Jacobiten in Edenburg, van een Schotsch heerenhuis en vriendenmaal, een' volksoploop, enz. enz. is meesterlijk. Men ziet en hoort het verhaalde; men is er bij, en deelt in de afwisselende kansen en bejegeningen, alsof het de onze waren. Niet min rijk is het tafereel in onderscheidene karakters: een Bergschot, een Laaglander, een Engelschman, twee, drie vrouwen, Prins karel eduard zelf, en eene groote menigte ondergeschikte personaadjen, meest Schotsch, staan, elk in zijn eigen, scherp licht, zoo klaar en zoo belangwekkend voor u, dat gij niet weet, wien, als schilderij, de voorkeur te geven.
Bij dit alles ontbreekt het even min aan allerzeldzaamste avonturen, als aan liefde. Ook is het tooneel somtijds zoo somber en roerend, als eene andere keer vrolijk en grappig. Het is eene geheel nieuwe wereld vol verscheidenheid, of liever eene krachtige en vergroote teekening van allerlei hier vereenigde beelden, die ons, afzonderlijk en met flaauwere trekken, uit de ondervinding, het verhaal van anderen, of de geschiedenis, nooit bekend worden, zonder onze bewondering of onzen lach op te wekken. Vooral ook het kerkelijke draagt hiertoe het zijne bij, en gelukkig meer om te doen lagchen, dan schreijen, over de menschelijke dwaasheid.

{==134==} {>>pagina-aanduiding<<}

Eene groote zwarigheid, verbeelden wij ons, deed zich in de vertaling van dezen roman voor. De voortreffelijke dichter (want dit is scott niet min, dan prozaschrijver) heeft er vele verzen tusschen gevlochten, nu schoon, dan ten minste wonderlijk en vernuftig, zijnen helden in den mond gelegd, en dikwijls onmisbaar voor het verband. Deze moesten mede overgebragt worden; en het is ons voorgekomen, dat dit althans vrij getrouw, dat is te zeggen zoodanig verrigt is, dat niet flechts de inhoud, maar ook de geest en vorm van het oorspronkelijke daaruit is te kennen, moge dan ook het een of ander al niet zoo geheel los en natuurlijk klinken. Bovendien heeft de vertaler noodig geacht, een kort begrip van het deel der Engelsche geschiedenis voorop te zenden, zonder hetwelk een en ander niet wel te verstaan is. Wij danken hem, uit naam onzer minbedrevene lezers, voor deze genomene moeite, en willen hem daarvoor sommige kleine afwijkingen en juist niet zinstorende drukfouten, op de eerste bladen, wel vergeven. Moge het werk, waarop men, meer dan ooit, fielding's gezegde, dat een roman slechts ten aanzien van tijd en plaats minder, maar anders vaak meer dan ware historie te vertrouwen is, kan worden toegepast, regt vele lezers vinden!




Ourika, door Mevr. de Hertogin De Duras. Vrij vertaald naar het Fransch, door A.J.P. Storm de Grave, Kapitein. Te Breda, bij F.B. Hollingerus Pijpers. 1824. In kl. 8vo. 107 bladz. f :-80.

De Heer Kapitein storm de grave is overtuigd, dat het fijn gevoel en de zedelijke strekking allerwegen in de schriften der Vrouwen doorstralen. Dit compliment maakt hij der schoone Sekse al aanstonds in het voorberigt en geen wonder, dat hij dan dit verhaal eener Hertogin, vooral toen hij van hetzelve eene gunstige aankondiging vond in een Fransch dagblad, dadelijk ter vertaling bestemde, en deze vertaling, als een blijk van onwrikbare broederliefde, aan zijne éénige en dierbare zuster heeft opgedragen.
Het is ons twijfelachtig, of Ourika een op waarheid gegrond of slechts een verzierd verhaal is. De aanwijzing, dat de Ridder de B** de boufflers en Mevrouw de B** de echtgenoote van den Maarschalk de beauveau beteekent, schijnt voor het eerste te pleiten. Ourika, eene

{==135==} {>>pagina-aanduiding<<}
tweejarige vader- en moederlooze wees, werd, uit medelijden, door den Ridder de B. te Senegal gekocht, en aan zijne tante, Mevrouw de B., geschonken. Deze Dame hechtte zich met bijzondere teederheid aan het kindje, en gaf het eene opvoeding, als ware het hare eigene dochter. Het meisje groeide voorspoedig op, beantwoordde allezins aan die opvoeding, en was volkomen gelukkig. Maar eensklaps werd hare rust en geluk voor altijd vernield, toen eene vriendin dezer Dame eens, terwijl zij onopgemerkt in het vertrek was, over de onverstandige wijze van hare opvoeding sprak, en opmerkte, dat, zoo al iemand haar eenmaal zijne hand mogt geven, hij zulks alleen doen zou uit hoofde van het huwelijksgoed, dat Mevr. de B. voor haar mogt bestemmen, en dat deze dan zeker een man uit de mindere standen en van eene veel minder beschaafde opvoeding wezen zou, daar niemand anders zich zou willen verledigen tot het voortbrengen van Negerkinderen. Ourika gevoelde de waarheid en het gewigt dezer aanmerking, en was sinds dat oogenblik diep ongelukkig; zij voelde, zij was alleen, en zou altijd alleen moeten leven. Weg was nu hare opgeruimdheid, hare gezondheid, lust en moed. Toespraak noch geneesmiddelen hielpen, en zij vertrouwde niemand den grond harer kwaal. In de ongelukkige dagen der Fransche vrijheid en gelijkheid had zij wel eenige afleiding en hoop; maar al spoedig werd zij wederom dezelfde, en erger. Vooral werd zij ongeneeslijk, toen Karel, de kleinzoon van Mevrouw de B., haar speelgenoot en opregte vriend, een gelukkig man en vader werd, en zij alzoo meer van nabij getuige van een geluk, dat zij gevoelde voor altijd te moeten ontberen. De reeds gemelde vriendin van Mevr. de B. overteigde zich alleen van den eigenlijken grond harer kwaal, en verweet haar daarenboven, op eene zeer onkiesche wijze, dat zij eigenlijk verliefd was op Karel, en op diens hand had gehoopt. Nu beschuldigde het ongelukskind dan ook zichzelve; en, toen Keizer
napoleon de herstelling van eenige kloosterlijke gestichten had veroorloofd, liet zij zich niet afraden, maar werd Non, bij de orde der Ursulinen. Spoedig had zij hier de hulp noodig van eenen Geneesheer; maar deze hulp kwam te laat; zij stierf weldra; echter had zij den Arts hare treurige geschiedenis verhaald, en dit verhaal, door de Hertogin de duras gesteld, is dan dat meesterstuk van fijn gevoel en zedelijke strekking, hetwelk de Heer Kapitein en vertaler

{==136==} {>>pagina-aanduiding<<}
het Nederlandsch publiek, voor zoo ver hetzelve geen Fransch verstaat, niet wilde onthouden. Wij beklagen de goede Ourika; en de traan, dien de vertaler voor haar van onze vaderlandsche Schoonen verlangt, zal wel, door deze of gene, geweend worden, en hem het bewijs zijn, dat zijne poging haar ten minste niet geheelenai heeft mishaagd.

Tafereelen der Broosheid van het Menschelijk Verstand, of Karaktertrekken, Anecdoten en Bijzonderheden der Krankzinnigen, die zich tegenwoordig bevinden in het Bethlehems Hospitaal te Londen. Uit het Engelsch vertaald. Te Amsterdam, bij J.C. van Kesteren. 1824. In gr. 8vo. 304 Bl. f 2-75.

Onder dezen titel ontvangen wij een, naar ons oordeel, geheel nutteloos boek, en daarvan willen wij onze lezers waarschuwen. Tot overtuiging, dat er vele en onderscheidene gekken in de zothuizen zich bevinden, dat deze meer of minder boosaardig en gevaarlijk, of ook wel meer goedaardig en onschadelijk zijn, allen echter lastig, zijn deze berigten niet noodig, die meer of min uitvoerig, maar zelden bijzonder opmerkingwaardig zijn, en zeer zeldzaam ook de eerste oorzaak der zinsverbijstering opgeven. De vele psychologische en anthropologische nasporingen, voor den geneesheer en verkondiger van den Godsdienst nuttig, waarvan het voorberigt gewaagt, hebben wij wel ernstig gezocht, maar - niet gevonden. De topographie en de administrative inrigting des voortreffelijken Hospitaals (van 't welk eene afbeelding den titel versiert) heeft de vertaler teruggehouden, als NB! voor den Nederlandschen lezer van geen belang. Wij verschillen zeer van hem, want juist dit zouden wij voor belangrijk gehouden hebben; maar de gesteldheid der zotten in Engeland is op zichzelve, meenen wij, alles behalve belangrijk, immers zoo als die ons hier gegeven wordt. Vermakelijk mogen wij dit boek ook niet heeten; want wie, bij het aanschouwen van Tafereelen van 's menschen broosheid, zich vermaken kan, dien beklagen wij bijkans evenzeer, als de ongelukkige voorwerpen van zijne ongepaste scherts. In een land, waarin in het geheel geene zotten te zien waren, zou hetzelve misschien eenige waarde hebben, als eene rarigheid. Helaas! wat is de mensch! zegt de titel;

{==137==} {>>pagina-aanduiding<<}
maar dit denkbeeld roept ieder gekkenhuis overal en van zelve op, bij den gevoeligen aanschouwer; en ach! waren het deze gestichten maar alleen, die hetzelve bij ons verlevendigden!




Keert u tot Hem die slaat. Eene Christelijke Opwekking aan de Nederlanders; bij gelegenheid van de tegenwoordige Overstroomingen. Door A.S. Thelwall. Predikant bij de Engelsche Episcopale Gemeente te Amsterdam. (Als Motto's, num. XIV: 11 en joël II: 12-14.) Amsterdam, bij P. den Hengst en Zoon. 1825. Gedrukt ten voordeele der Noodlijdenden. In gr. 8vo. 16 Bl. f :-15 C.

Ik had wederom nieuwe berigten van overstrooming en eliende in verschillende deelen van ons vaderland gelezen, en daarna mijnen troost gezocht in het heilig Bijbelboek. Het boek Job had mij vele stoffe tot nadenken opgeleverd, en ik geraakte van lieverlede in eenen toestand, die tusschen waken en droomen zweeft. Het tooneel, in het eerste hoofdstuk van dat boek beschreven, stond mij voor de verbeelding; en het was, alsof ik God tot Satan hoorde zeggen: ‘Hebt gij ook acht geslagen op mijn volk van Nederland? Want niemand is op aarde als dit, opregt godvreezend, en wijkende van het kwaad.’ Ieder weet het antwoord: aan lage baatzucht werd deze deugd toegekend, die zekerlijk zou wijken, zoodra des Heeren hand zwaar op den gezegenden wierd. Nu, dacht mij, zag ik de rampen der omwenteling, de geslotene zee, het heer der vreemdelingen, en tevens den guren noordewind des ongeloofs, als zoo vele afzonderlijke plagen over hetzelve losgebroken; maar over het geheel strekte dezelve alleen, om meerdere eensgezindheid en zuiverheid van beginselen in kerk en staat achter te laten, en inzonderheid de menschenliefde, in kracht zoo wel, als verstandig bestuur, te doen toenemen. Wederom greep dan ook de zamenkomst plaats, ons in het tweede hoofdstuk bij Job beschreven; en Satan kreeg last, het land zelve aan te tasten, alleen deszelfs gansche bestaan niet doende ophouden. Nu braken de stormen en de vloeden los, vernieling op vernieling volgde, zoodat men bijna voor eene geheele verarming en reddeloosheid der bezochte deelen vreesde. Maar de liefde scheen te willen worstelen tegen het gebrek; bij den grootsten over-
{==138==} {>>pagina-aanduiding<<}
vloed en voorspoed had men zulke bewijzen van liefdadigheid niet gekend; de een streefde den ander vooruit, om te geven, te zamelen, te besteden, of te werken; terwijl eene redelijke godsvrucht overal troost en bemoediging in verbrijzelde harten stortte.
Dit alles belette nogtans niet, dat men op menige plaats treurend nederzat. En, terwijl mijn toestand al meer en meer in sluimering overging, scheen mij het lieve vaderland als eene bitter schreijende vrouw voor oogen te zijn, zittende op de puinhoopen van hare ingestorte woning. Haar omringden eenige vreemdelingen uit Oosten en Westen, die, ten deele in hooggestemde poëzij, ten deele in aaneengeschakelde en niet min dichterlijke uitdrukkingen van onze heilige boeken, geene troost- maar strafredenen tegen haar voerden, bewerende, op dezelfde wijze als de vrienden van Job, dat zij goddeloos moest zijn, omdat God anders onregtvaardig zou wezen, door haar dus te straffen. Doch zij waren minder bescheiden, dan gene oude Arabieren, die Job of zijne kinderen slechts openlijk verdachten en in het algemeen voor schuldig verklaarden. Zij tastten openlijk het bewind onzes lands, en bovenal deszelfs leeraren en voorgangers, aan. Die waren trouweloozen, onverschilligen, dwaalgeesten Wat wonder, dat de gansche natie tot oneerlijkneid, ongeregeldheid en ongodisterij hoe langer zoo dieper wegzonk?...
En hoe kwam ik aan deze ongelukkige wending van een droomgezigt, dat in den aanvang zulk een troostrijk, en met de dankbare vreugde over menschelijke weldadigheid en Goddelijke ontferming, sedert de ramp, zoo wèl overeenstemmend licht verspreidde? Het boeksken, aan het hoofd dezes genoemd, was eenigen tijd te voren door mij gelezen, en had mijne geheele verontwaardiging over dezen vreemdeling en allen, die zijnen geest ademen, gaande gemaakt. Deze gedachten kwamen nu weêr boven, en ik beklaagde mij niet, door derzelver schokkenden inhoud al spoedig gestoord en gewekt te worden: want ik behoefde geene Godspraak; het licht des Evangelies was genoeg, om mij op al te benaauwende bedenkingen hetzelfde te doen hooren, dat op het slot van het boek Job verkondigd wordt: Wie is Gods raadsman geweest? Wie vermeet zich, Zijne daden te doorgronden? - Tuchtigt de Heer dan niet die Hij liefheeft? En heeft Hij niet het oordeel den Zone overgegeven, om dat te voltrekken ten uitersten dage?

{==139==} {>>pagina-aanduiding<<}

Maar, wat is dat dan voor een boeksken? Het is eene ouderwetsche biddagspreek, eene zamenknooping van Bijbelteksten, zonder eenig oordeel of oplettendheid op wezenlijken zin en verband, eene dooreenmenging van Joodsche en Christelijke denkbeelden, een luid geschreeuw over onze oneerlijkheid in den handel, over ons verwaarloozen van den zondag, over het vloeken onzer kinderen, openlijk op de straat, zonder dat de policie dit belet; maar bovenal over onze verwaarloozing der voornaamste leerstukken van den Christelijken Godsdienst: alsof er geen H. Geest bestond, geene wedergeboorte noodig was, geen Christus aan Gods regterhand zat, en zoo al meer. En wie zegt dit? Een Engelschman, die waarschijnlijk onze taal niet verstaat; maar dien het niet aan den gewonen hoogmoed zijner natie, aan nijd of haat schijnt te mangelen tegen het waarachtige licht, dat op onzen Nederlandschen kandelaar brandt, noch aan eenen vertaler en..... boekhandelaar, die geene zwarigheid maakten, om hunner natie dit geestelijk paskwil in handen te geven.
Zekerlijk is er stoffe tot verootmoediging, tot opwekking en bekeering te over; want het vleesch is zwak, en wij struikelen allen in vele. Maar, non tali auxilio; deze Engelsche hulp kunnen wij zeer goed missen.




De Moniteur der Vaderlandsche Letterkunde. Candide et modeste. No. I. Jan. 1825. Te Amsterdam, bij de Gebroeders Diederichs. In gr. 8vo. 32 Bl. f :-30.

Wij vinden ons verpligt, het Publiek te waarschuwen, zich door deze onderneming van den welbekenden p.g. witsen geysbeek niet van de huig te laten ligten. Zij brengt al aanstonds eene slechte aanbeveling mede, in de dusgenaamde Aan- en Inleiding, liegende als...een Moniteur, en zich eeniglijk pogende te vestigen op de jammerlijkste verguizing van alle de thans bestaande Tijdschriften (*). En wat de zoo vaak behandelde en tot een vrij oordeel onvermijdelij-
{==140==} {>>pagina-aanduiding<<}
ke (*) nameloosheid van derzelver Recensiën betreft: wat bij andere Tijdschriften plaats hebbe, is ons onbewust; maar geene enkele Recensie wordt in het onze geplaatst, welker inzender bij den Redacteur niet bekend is, en voor welke hij zich in allen gevalie niet evenzeer, als deze Trompetter van eigen' lof, (candide et modeste!...) verantwoordelijk stelt, en wij meenen, dat het met elk onzer vaderlandsche Tijdschriften even zoo gelegen is. Waartoe dus dat belagchelijk gezwets van voorgewende vervulling eener behoefte, die hij zelf wel weet, dat niet bestaat? De onedele
drijfveer valt elk in het oog; en de man moet zich wel een zeer onnoozel Publiek hebben voorgesteld, hetwelk dit niet zou doorzien. - Maar, wat levert hij dan toch wel, die hier zoo laatdunkend voor Meester opslaat? Een half dozijn doodmagere aankondigingen, hezers! vier van hemzelven en twee nameloos (!), (twee derzelven van boeken, bij de Heeren diederichs gedrukt) in twintig ruim gedrukte bladzijden, waarvan nog wel zeven gevuld zijn met afgeschrevene uittreksels; en, tot bestuit, een paar extracten uit de Staatscourant, van aangekondigde Vertalingen en nieuw uitgekomen Boeken.
Eénen dienst heeft ons de Heer witsen geysbeek, zijns ondanks, toch bewezen. Gelijk de schaduw het licht te sterker doet uitkomen, zoo kan het niet missen, of zijne onderneming, die onzen arbeid poogt te verdonkeren, moet denzelven in des te helderder daglicht plaatsen.

No. II. Boekbesch. bl. 70. reg. 10. staat prank, lees frank.






{==141==} {>>pagina-aanduiding<<}

Boekbeschouwing.

Geschiedenis der Nederlandsche Hervormde Kerk, door A. Ypey, Doctor en Hoogleeraar der Godgeleerdheid te Groningen, en I.J. Dermout, Secretaris van de algemeene Synode der Nederlandsche Hervormde Kerk, en Predikant te 's Gravenhage. IIIde Deel. Te Breda, bij F.B. Hollingerus Pijpers. 1824. In gr. 8vo. 685 bladz. voor het Werk, en 300 bladz. voor de Aanteekeningen. f 7-88.

Van het eerste en tweede deel dezer Geschiedenis hebben wij uitvoerig verslag gegeven, in onze Boekbeschouwing van 1820 en 1823. (Men zie dezelve, van het eerstgemeld jaar, op bladz. 317 tot 328, en van het laatste, op bladz. 45 tot 55.) Bij beide gelegenheden hebben wij gezegd, zoo wel wat ons in dit werk, over het geheel, uitmuntend behaagde, als wat er ons, in sommige opzigten, minder in geviel. Wij roemden ze om hare onzijdigheid, volledigheid en naauwkeurigheid, doch konden derzelver orde, breedsprakigheid en gedurige herhalingen minder goedkeuren. Wij geven aan dit derde deel genoegzaam denzelfden lof, schoon wij er niet alleen dezelfde, maar ook nog eenige andere aanmerkingen op hebben. De breede herhalingen en de groote uitvoerigheid hebben ons nu nog meer dan voorheen gehinderd, omdat de laatste ons minder noodzakelijk scheen, dewijl wij reeds in de algemeene Geschiedenis der Christelijke Kerk in de achttiende Eeuw, door den Heer ypey, vóór slechts weinige jaren, in niet minder dan twaalf lijvige boekdeelen, uitgegeven, de bijzondere Geschiedenis van de Hervormde Kerk onzes Vaderlands, in verbazende uitgebreidheid, bezitten. En was inderdaad (daar deze Geschiedenis hierin schier eeniglijk bestaat) de beschrijving der meestal jammerhartige en ergerlijke twisten, welke, in de gezegde Eeuw, de Nederlandsche Kerk ontrust hebben, wier verhaal men niet dan met weêrzin en droef-
{==142==} {>>pagina-aanduiding<<}
heid kan lezen, en waardoor zoo veler dwaasheid en schande, welke zeker der Kerke zelve tot geene eer gedijen kan, wordt ten toon gesteld, - was zij (vragen wij) wel waardig, dat men er wederom eenige honderd bladzijden aan besteedde? Wij gelooven, dat het meerderdeel der Inschrijveren, hetwelk zich reeds over het, tegen verwachting kostbaar, uitdijen van
dit werk beklaagt, gaarne de Heeren Schrijveren, voor de aanmerkelijke bekorting van hetgeen zij elders, van dezelfde hand, nog al breeder konden lezen, bedankt zouden hebben. - Doch geven wij, naar gewoonte, eenig meer bijzonder berigt wegens den inhoud.
Het geheel bevat thans slechts vier Afdeelingen, waarvan de eerste behelst Historisch Berigt van den staat der Nederlandsche Hervormde Kerk, sedert den Munsterschen Vrede (1648) tot aan de achttiende Eeuw. De Geschiedenis van die Kerk, gedurende hetzelfde tijdvak, was in het laatstvoorgaand deel gegeven. Hier wordt nu eerst de inwendige, daarna de uitwendige staat beschreven, en gehandeld, 1. van de geschillen, tusschen de Voetianen en Coccejanen, over het vrij en kritisch onderzoek der H. Schrift, en het opdelven van derzelver waren zin uit de oorspronkelijke talen, en van beider verschillende Schriftuitlegging, - van hunne stellige Godgeleerdheid, en beider, doch vooral der Voetianen, verkeerd-, ongerijmd- en aanstootelijkheden, waarover men vooral de aanteekeningen 22, 23 en 24 moet lezen, - van de zede- en beoefeningsleer, den slechten zedelijken toestand van Leeraars en leeken, de afzonderingen en godsdienstige gezelschappen, den twist over en de schending van den Sabbat, de burgerlijke verdeeldheden vóór en in 1672, toen zich de Voetianen, als Prinsgezinden, van de Coccejanen, als Staatsgezinden, onderscheidden, - van het gevaar der Kerk, hetwelk door dat des Lands, 't geen de harten gelukkig vereenigde en zedelijke verbetering bevorderde, verdreven werd, - van de meerdere behartiging der beoefeningsleer, ook onder de Coccejanen, en van de Mystikerij, - van de asketische schriften van koelman, lo-
{==143==} {>>pagina-aanduiding<<}
destein, wittius, van giffen, doutrein, - van de inwendige rust in het Remonstrantsch Kerkgenootschap en de redenen daarvan, en
van hunne voorname Schrijvers, Leeraars en Hoogleeraars in dit tijdvak. 2. Van den uitwendigen staat der Kerke, en wel eerst van de voordeelige zijde, - van hare uitbreiding, zoo wel binnenslands, als in de koloniën, de verspreiding des Bijbels in de laatsten, en deszelfs vertaling in het Maleisch; de aanwinst der Waalsch-hervormde Kerk, door de overkomst harer vervolgde geloofsgenooten in Frankrijk, welke hier alomme liefderijk opgenomen en begunstigd werden; bijzonder berigt wegens hen, en de overeenstemming hunner gevoelens met die der Hervormde Kerk; uitwendig voordeelige staat van het Remonstrantsch Kerkgenootschap. Uitwendige staat der Nederlandsche Hervormde Kerk van den nadeeligen kant. Mysticisme; p. poiret, antoinette bourignon, j. de la badie, anna maria van schurman, jacob verschoor, margaretha van dijck, pontiaan van hattem, enz.
Tweede Afdeeling. Geschiedenis der Nederlandsche Hervormde Kerk, sedert het begin der achttiende Eeuw tot den Akenschen Vrede. (1748.) Staatkundige geschiedenis van het, in dit tijdvak, voorgevallene in het westelijk Europa, in het bijzonder in de Nederlanden; staat van kunsten en wetenschappen, vooral die der Godgeleerde aldaar; onverdraagzaamheid, slaafsche gehechtheid aan het oude; staat der Kerke; wijze maatregelen der Staten tot hare bescherming tegen den indrang der Roomschgezinden, vooral Jezuiten; gedurige kerkelijke twisten; verijdelde pogingen der Voetianen tot uitdrijving der Coccejanen; der laatsten vervolgens allengs vermeerderd getal en invloed, vruchteloos door de eersten bestreden; ijveren van p. de joncourt, te keer gegaan door van til, d'outrein en braunius; onverstand en kwaadaardigheid van fruitier, van batenburg, enz.; opgevolgde rust en eindelijke bevrediging der partijen, vooral door tusschenkomst van j.m. mommers;

{==144==} {>>pagina-aanduiding<<}
nieuwe pennestrijd tegen lampe, p. maty, ens, van thuynen, venema, schultens; invloed der Leibnitz-Wolfiaansche wijsbegeerte; twist met leenhof, wittichius, driessen, saurin; verschillen, over het lezen van het Doopformulier, over melchizedek enz., over de algemeene en bijzondere genade, tusschen van den honert, drieberge en westerbaan; opgevolgde twist met eenige Lutherschen; aanmerkingen over die twisten.
Derde Afdeeling. Staat der Nederlandsche Hervormde Kerk, sedert het begin der achttiende Eeuw tot den Akenschen Vrede, onderscheiden in inwendige en uitwendige. 1. Na de eerste helft van dit tijdvak bleven wel de twisten tusschen de Voetianen en Coccejanen slapen, doch de aanhangers der beide partijen, in het uitwendige, onderscheiden. Invloed der Fransche uitgewekenen op de leefen godsdienstige denkwijs der Nederlandsche Hervormden; onderscheidene predikwijs; oude en nieuwe Voetianen, Brakelsche Voetianen, Leidsche en Utrechtsche Coccejanen, Ernstigen, Lampianen, enz.; beoefeningsleer, Mystiken, Hattemisten; jacob bril, marinus booms, g. van buitendijk, enz.; Hebreeuwen; invloed van het Labadisme, enz. enz. Droevige inwendige staat der Kerke; vermeerdering van ongeloof; onderscheid tusschen Atheïsten en Pantheïsten; geen der eersten, maar velen der laatsten in Nederland; Deïsten; bayle geen sceptisch Atheïst, maar nu een ongeloovig Deïst, en dan een geloovig Christen, (dus wezenlijk noch het een noch het ander, een man zonder eenige vaste overtuiging, beurtelings het een en het ander aannemende en verwerpende, veel meer Deïst, dan Christen;) tissot de patot; invloed van beider laatsten schriften, en van die der Engelsche en Fransche Deïsten; Dogmatische Godgeleerdheid; brakel, leidekker, lampe, van til, venema, enz.; beoefenings- en zedeleer; uitlegging der H. Schrift; predikwijze, ook der Waalsche Leeraren, saurin en anderen; lessen over de predikkunst; katechetiek;
verbeterd Theologisch onderwijs;

{==145==} {>>pagina-aanduiding<<}
kritiek des Bijbels; invoering eener nieuwe Psalmberijming bij het Waalsch Genootschap; inwendige toestand van dat der Remonstranten; van cattenburgh, le clerc, molinaeus, drieberge, wetstein. - 2. Uitwendige staat der Nederlandsche Hervormde Kerk. Overgang tot dezelve van vele leden der Fransch-Waalsche en Doopsgezinde Kerkgemeenschap en van eenige Roomschgezinden; gestadige aanwas der Roomsche Kerk; Jezuitschgezinden en Jansenisten; uitbreiding van het Luthersch Kerkgenootschap; bijzonder berigt wegens de Luthersche gemeente te Groningen, en de onlusten in dezelve verwekt door haren Leeraar dreas, die eindelijk, met eenigen zijner leden, tot de Hervormden overgaat; verkondiging van het Evangelie aan de Heidenen in de Oostindiën, en wie zich daarin vooral verdienstelijk gemaakt hebben; Singalesche kweekschool; gebrek aan Leeraars; mislukte pogingen, om daarin genoegzaam te voorzien, en oorzaken daarvan; Bijbelverspreiding; nieuwe Maleische overzetting; kleine verschillen over de bediening van Doop en Avondmaal aan de nieuw bekeerde Heidenen, en over de stichting eener Luthersche kerk te Batavia; verijdelde hoop op uitbreiding van het Christendom in de Binnenlanden van Afrika, door den afval van den Neger j.e.j. kapitein, die, na behoorlijk voltrokken studien, tot Proponent bevorderd, en, als Predikant, naar St. George Delmina gezonden, tot het Heidendom terugkeerde.
Vierde Afdeeling. Geschiedenis der Nederlandsche Hervormde Kerk, sedert den Akenschen Vrede, tot de Staatsomwenteling in 1795. Staatkundige geschiedenis; lof van den Stadhouder willem IV, als bevorderaar van wetenschappen en voorstander van gematigdheid en verdraagzaamheid, inzonderheid gebleken in den kerkelijken ijver tegen den Doopsgezinden Leeraar j. stinstra, door den Hoogleeraar venema verdedigd; groote, maar vruchtelooze ophef tegen den laatsten; beter geslaagde woelingen tegen den Zwolschen Leeraar van der os, die, van zijnen dienst ontzet, tot de Doopsgezinden overgaat;

{==146==} {>>pagina-aanduiding<<}
ontwerp van nicolaas holtius en a. comrie, om allen, die zij voor onregtzinnig hielden, uit de Hervormde Kerk te drijven, aan den dag gelegd in hun examen van het ontwerp van tolerantie, door den Hoogleeraar schultens naar verdiensten ten toon gesteld en bestraft; hun verder geschrijf, waaraan eindelijk, van wege 's Lands Staten, wordt perk gesteld; andere twist, over de regtvaardigmaking, tusschen de Leeraars van 's Hertogenbosch, klemens en van alphen, door tusschenkomst van Gecommitteerden van den Raad van Staten, minnelijk geëindigd, maar, door invloed van holtius, heviger en algemeener in Walcheren vernieuwd, doch mede, door hoog gezag, der Staten namelijk van Zeeland, gestuit; verdere bijzonderheden van dien twist, en aanmerkingen daarover; groote kreet tegen den Leeraar de cock, in Vriesland, over de verdraagzaamheid, enz.; tusschenkomst van Gedeputeerde Staten; vruchtelooze woelingen van 't Leeuwaarder klassis, hetwelk eindelijk, op de verklaring des Stadhouders, dat de zaak als afgedaan beschouwd moest worden, zijne rust neemt; aanmerkingen en gevolgen; beweging en geschrijf over de redevoeringen der Hoogleeraren bonnet en van der kemp; Socratische oorlog tusschen hofstede en nozeman; vervolging en ontzetting van Professor van der marck te Groningen; mislukte aanslag, eerst tegen den Voorburgschen Leeraar kleman, en daarna tegen den Hoogleeraar le sage ten broek, beide door de Staten van Holland verijdeld; terugtred tot het Rotterdamsch en Leeuwaardensch Beroepingswerk, waarin zich sommigen schandelijk onderscheiden; twisten van minder belang, met j. verhaag, den ellendigen molenthiel, j. van eerbeek, h.
swavinck, petsch en van hamelsveld, over de bevoegdheid tot deelneming aan het H. Avondmaal; nadere beschouwing der worsteling tusschen de voorstanders van verdraagzaamheid en onverdraagzaamheid, in dit tijdvak; breed berigt wegens p. hofstede, die, sedert den twist met c. nozeman, van verdraagzaam

{==147==} {>>pagina-aanduiding<<}
onverdraagzaam werd; Nederlandsche Bibliotheek; aanval op Professor barkhey, over het Hooglied, op Professor van goens, over zijne voorrede voor de vertaling der verhandeling van mozes mendelssohn over het verhevene en naive, en op p. burman, over zijne Poëmata; uitweiding over het verschil van politieke denkwijs en daaruit gesprotene oneenigheid, in die dagen; de Post van den Nederrhijn; verdenking van de Maatschappij tot Nut van 't Algemeen; hoogstgestegene verdeeldheid tusschen Patriotten en Prinsgezinden; Staatsomwenteling van 1787; de vrijheid van denken toegenomen; de Luthersche Predikant rutz besprongen door hofstede; vroeger gevaar van dezen te Utrecht, en zijne bespotting door h. brinxma; zijn verlies van bewind over de Nederlandsche Bibliotheek, hetwelk overgaat op j. kantelaar; verdiensten van dezen, vooral als Schriftverklaarder en verdraagzaam man; groote beweging tegen den Hoogleeraar broes; besluit. De twist tusschen hofstede en nozeman zette het plan van eene, zoo het scheen, nabijzijnde vereeniging tusschen Remonstranten en Contra-Remonstranten achteruit; doch men bereikte niet alleen weder dezelfde hoogte, waarop men in 1769 stond, maar men staat er ook nu reeds ruim dertig jaren, zonder dat de kerkvrede of aan deze of aan die zijde gestoord is, - ja men staat veel verder, en mag er alles goeds van hopen.
Wat de Aanteekeningen op dit Deel belangt, zij zijn van denzelfden aard als die op de vorige Deelen. Zij wijzen de geschriften aan, waaruit het verhaal is getrokken en men zich nader onderrigten kan, en strekken tot staving, uitbreiding of opheldering van gemelde bijzonderheden, of voegen er andere bij. Sommige zijn wederom zeer uitvoerig; doch niet alle, naar het ons voorkomt, van hetzelfde belang. Of ze ook alle, hoe belangrijk zij anders mogen zijn, in dit werk wel even zeer voegen, (zoo als, bij voorbeeld, No. 505 en 513) willen wij niet beslissen.
Wij hebben te kennen gegeven, dat wij ook eenige

{==148==} {>>pagina-aanduiding<<}
meer bijzondere aanmerkingen hadden. De Heeren Schrijvers houden ons daarvan de volgenden ten goede. - Op bladz. 75 wordt van den uitwendigen, voordeeligen staat der Remonstrantsch-Hervormde Kerkgemeenschap gesproken, en gemeld, dat dezelve, gedurende het tijdvak van 1648-1700, in onderscheidene steden, ook dorpen, gemeenten gesticht heeft. Ons is hiervan niets bekend. - Hier en daar, waar de onverdraagzaamheid het niet vroeger gedoogd had, is, in dit tijdvak, een Remonstrantsch kerkgebouw gesticht; maar alle hare gemeenten had de Societeit, schier van het begin van haar bestaan af. Zij werden, op de meeste plaatsen, tot in 1631, nu door dezen, dan door genen Leeraar bediend; maar, in het gezegde jaar, bekwam elke gemeente haren eigen' Leeraar, of Leeraars, en het Genootschap heeft zich sedert, zoo veel wij weten, nergens uitgebreid. - Te dezer gelegenheid willen wij een' misslag, begaan in het vorig Deel, op bladz. 440, opmerken. Aldaar wordt verhaald, dat de Remonstrantsche gemeente te Dokkum, tot in 1662, altijd bediend werd door eenen Proponent, uit Holland gezonden, die, na er een half, of op het langst een geheel, jaar het predikwerk verrigt te hebben, weder plaats moest maken voor eenen anderen; en er wordt bijgevoegd, dat zij, gedurende al den tijd van haar bestaan, tot aan het begin der negentiende Eeuw, geenen vasten Predikant gehad heeft. Waar is ondertusschen, dat guernerus vorstius, schoon tot tweemalen toe te Dokkum gevangen en gebannen, de gemeente aldaar van 1632 tot 1635 bediend heeft. Na hem kwam benjamin sapma, die in 1640 mede gevangen en gebannen werd, en echter te Dokkum dienst deed tot in 1643. Na dezen is die dienst meest door Proponenten, wel op
commissiën van een half of geheel jaar, maar welke dikwijls verlengd werden, waargenomen, tot in 1669, toen daar vast Predikant werd simon welsing, die in 1673 tot opvolger had regnerus de wit, en, na zijnen dood in 1678, vervangen werd door jacobus taurinus, overleden in 1692. Nu volgde weder eene

{==149==} {>>pagina-aanduiding<<}
bediening door Proponenten, tot op egbertus bischop, in 1716; doch deze in 1720 gestorven zijnde, moest men tot de vorige bediening wederkeeren, tot in 1737, toen beroepen werd livius stijl, die den dienst waarnam tot in 1781. Na hem kwam, in 1787, martinus stuart, in 1793 opgevolgd door fredrik van teutem, vervangen in 1799, toen de gemeente met die der Doopsgezinden vereenigd werd, door carel ayelts, thans nog in bediening. - Op bladz. 382 wordt van uitgegevene Leerredenen van den Remonstrantschen Hoogleeraar drie berge gesproken, en in de Aanteekening daarop (No. 575) gezegd, dat men van hem geene oorspronkelijke Leerredenen heeft. Zeker is het echter, dat van hem drie Deelen, in groot octavo, met oorspronkelijke, dat is door hemzelven gestelde en uitgesprokene, Leerredenen zijn uitgegeven, laatst te Amsterdam, bij jan dóll, in 1772. Zoo gaf ook de Boekverkooper n. smithof, te Rotterdam, in 1752, een Deel met Leerredenen uit van den Remonstrantschen Leeraar in gemelde stad, wilhem suderman, welke gewis voor de beste opstellen van dien tijd niet behoeven onder te doen. - In het voorst der vierde Afdeeling wordt, van bladz. 409 tot 433, een breedvoerig verslag gedaan van de Staatkundige gebeurtenissen, sedert het begin van den Noord-Amerikaanschen Oorlog, tot op de Staatsomwenteling van 1787. Wij vreezen, dat er zijn zullen, die dit verslag, in weerwil zijner uitvoerigheid, niet volledig genoeg achten, en meenen zullen, dat, als men zoo breed wilde gaan, sommige gewigtige bijzonderheden, aan ééne der zijden, niet onvermeld moesten gelaten zijn. Ook schijnen hier, gelijk ook dikwijls elders het geval is, de uitdrukkingen
niet altijd genoeg gewogen te zijn, zoo als, bij voorbeeld, die op bladz. 411, dat Amsterdam, ten jare 1778, in het geheim, een verdrag sloot met Amerika. - Zoo wordt ook, in de Aanteekening No. 669, aan de Nederlandsche Doopsgezinden, in het gemeen, iets toegeschreven, waaraan wij vermoeden, dat slechts de eene of andere gemeente, of Societeit, derzelven deel gehad zal hebben,

{==150==} {>>pagina-aanduiding<<}
en waarmede zij zich niet allen vereerd zullen rekenen. - Doch, wat wij vooral wilden aanmerken, betreft hetgeen wij, op bladz. 627-629 en 680-683, in het verhaal van den twist tusschen hofstede en nozeman, en het beredeneren van deszelfs gevolgen, ontmoeten. Dit komt, met vele bekorting, hoofdzakelijk hierop uit: ‘Vóór den twist (in 1769) waren hofstede en nozeman vrienden, en er was meer dan gewone vriendschappelijke gemeenzaamheid en drukte van wederzijdschen kerkgang tusschen de Remonstranten en Contra-Remonstranten te Rotterdam, ja er scheen zelfs aldaar, als het ware, reeds een plan beraamd van zulk eene vereeniging, dat een ieder, ongestoord, bij zijne eigene stellingen zoude mogen blijven; (voorwaar wel eene zonderlinge en sobere vereeniging!) maar, toen de twist een' aanvang had genomen, was het, bij de voortvarendste Contra-Remonstranten: Nu! nooit in eeuwigheid vrede of kerkgemeenschap met de Remonstranten, en de instandbrenging van het gemelde plan was er vele jaren door achteruit gezet. Eindelijk bereikte men weder het standpunt van het jaar 1769, en daar hebben wij ru reeds ruim dertig jaren gestaan, - neen, wij staan er niet meer, wij zijn veel verder gevorderd.’ - Wij verzoeken verlof van hierop het volgende te mogen zeggen. Hofstede en nozeman waren te voren vrienden. Wat zegt dit, zoo het niet beteekent, dat er bijzondere omgang, gemeenzaamheid, vriendschappelijke betrekking tusschen hen bestond? Maar hoe rijmt dat met hofstede's verklaring, (op bladz. 31 zijner beoordeeling van den Belisarius verdedigd) waar hij van nozeman zegt: ‘Ik heb hem nooit gesproken, en hij heeft het
nooit gezocht’? Hoe met zijn beklag aldaar, dat nozeman zich, te zijnen aanzien, eens, op de openbare straat, aan eene groote onbeleefdheid had schuldig gemaakt, en een bezoek, hetwelk hij hem eens te vergeefs (dewijl hij hem niet t' huis vond) getracht had te geven, nooit met een tegenbezoek beantwoord had? Hoe eindelijk met zijn zeggen, (in het Aanhangsel op zimmerman's Voor-
{==151==} {>>pagina-aanduiding<<}
treffelijkheid des Christelijken Godsdiensts, enz. op bladz. 5) dat hij, zijne beoordeeling van den Belisarius schrijvende, om (aan) nozeman misschien in geen jaar en dag gedacht had? Voorzeker ook, had de minste gemeenzaamheid tusschen de beide Geleerden bestaan, nozeman ware nooit te verantwoorden geweest, dat hij zijnen vriend met zulk een geschrift, als zijn socrates' eere gehandhaafd, onverwacht, was op het lijf gekomen. Ondertusschen zou er toch, te dien tijde, wel meer dan gewone nadering tusschen de Remonstranten en Contra-Remonstranten te Rotterdam geweest kunnen zijn. Doch mijn nog levendig geheugen en mijne gemeenzaamheid met alle vier de toenmalige Rotterdamsche Remonstrantsche Predikanten zeggen mij het tegendeel, en herinneren mij nog daarmede strijdige staaltjes van de gezindheid der Hervormde Rotterdamsche Leeraars van dien tijd, vrieswijk en leman, jegens de Remonstranten. Hofstede was destijds misschien de éénige, die in staat geweest zou zijn, om de gemeenzaamheid tusschen de leden der beide gezindten te bevorderen. Maar dat dezelve, vóór zijnen twist met nozeman, in buitengewone mate bestaan zou hebben, gaf hij, in de hitte van dien twist, met weinig opregtheid, voor, om zijnen
tegenschrijver, zoo mogelijk, bij zijne eigene geloofsgenooten zoo wel, als bij de Contra-Remonstranten, gehaat te maken, en als verderver van veel goeds ten toon te stellen. Wij zeggen dit niet uit vooringenomenheid met nozeman, met wiens bijzondere vriendschap wij ons, tot aan zijnen dood toe, zeer vereerd geacht hebben: want wij kunnen niet onbepaald beämen, hetgeen de Heeren ypey en dermout (op bladz. 628) zeggen, dat nozeman hofstede met zeer vele bescheidenheid bejegende. Wij ontkennen niet, dat de woorden, naar welke hunne E.E. ons, ter staving, in de Aanteekening, verwijzen, hoffelijk zijn; maar de betuiging zelve van spijt, waarin die woorden voorkomen, is stekelig, en (in het geheel) reeds het eerste stuk van nozeman was meesterachtig, uit de hoogte, blijkbaar

{==152==} {>>pagina-aanduiding<<}
in het gevoelen, dat hofstede niet veel tot zijne verdediging zou kunnen inbrengen, en niet in dien toon geschreven, welke men mogt gerekend worden aan een' man van zijnen rang in het gemeenebest der letteren schuldig te zijn; en het was gewis hierdoor, dat hofstede sterkst getroffen, en vervoerd werd, om den twist zoo bitter en honend op te vatten en voort te zetten, als hij gedaan heeft. Ons besluit is: dat de staat van zaken, tusschen de Remonstranten en Contra-Remonstranten, in 1769, noch zoo gunstig was, noch door den twist tusschen hofstede en nozeman zoo veel is benadeeld geworden, als de Heeren ypey en dermout uit hofstede's geschrijf enz. hebben opgemaakt, en dat het, in het gemelde jaar, tusschen de Remonstranten en Contra-Remonstranten, geenszins stond, zoo als het nu weder, sedert ruim dertig jaren, gestaan heeft. Deze dertig jaren schijnen ons ook wat al te ruim genomen te zijn, als wij ons herinneren, hoe het stond na 1796, toen de Remonstranten de Protestanten tot vereeniging hadden uitgenoodigd, en in 1806 enz., nadat de Haagsche Remonstrantsche Leeraar p. van der breggen paauw zijne Leerrede, over de godsdienstige denkwijze der Remonstrantsche Broederschap, had uitgegeven. Neen, niet vóór onze afschudding van het Fransche juk, niet dan sedert wij onzen geëerbiedigden, verlichten en gematigden Koning aan ons hoofd hebben, niet vóór dat, door de wijze maatregelen van de algemeene Synode der Nederlandsche Hervormde Kerk, aan twiststokers de magt benomen is, om hunnen broederen zoo ligt, wegens zoogenoemde onregtzinnigheid en Arminiaanschgezindheid, moeite te maken en hen te vervolgen, zijn wij begonnen op te stijgen tot de hoogte, welke wij thans bereikt hebben. Alleen van dat tijdpunt af hebben de liberale Geestelijken,
in Nederlands Hervormde Kerk, onbeschroomd kunnen uitkomen voor die verdraagzame gevoelens, welke in de meesten hunner gekweekt zijn door de uitmuntende Hoogleeraren, welke, sedert de laatste dertig jaren, de leerstoelen, vooral der Godgeleerdheid, Uitlegkunde

{==153==} {>>pagina-aanduiding<<}
der Heilige Schrift en Kerkelijke Geschiedenis, aan onze Hoogescholen met den meesten luister bekleed hebben, en onder welken wij ook den Hoogleeraar ypey, naar billijkheid, vereeren; en alleen van dat tijdpunt af heeft het Regis exemplum, waarnaar zich altijd zoo velen rigten, zijnen magtigen invloed geoefend, om ons te brengen, waar wij thans zijn.
Onder Errata zal, in de Aanteekeningen, mogen verbeterd worden, op bl. 187, reg. 3, de aanhaling van jes. XL:3, of matth. XXIII:37; op bl. 223, r. 22, het woord onregtzinnigheid, en op bl. 249, r. 12, het woord onafhankelijkheid. Onder Addenda (tenzij het een en ander voor de volgende Afdeeling bewaard is) verwachten wij iets wegens de Kwakers en Hernhutters, - eene voortzetting van de geschiedenis (of ten minste eenige merkwaardige bijzonderheden uit dezelve) der Lutherschen, Doopsgezinden en Collegianten, - iets tot voltooijing van het verhaal wegens stinstra, en de vrijheid, hem gegeven, om zijnen dienst te hervatten, - iets wegens het vernieuwen van den twist over saurin's gevoelen, omtrent de gedienstige leugen, door f. de bruis, of de bruys, die daarom ten eeuwigen dage gebannen wordt, en de Publicatie van het Hof van Holland te dier gelegenheid, - iets over den pennestrijd tusschen den Harderwijkschen Secretaris schrassert en den Hoogleeraar lulofs, over het houden van zoogenoemde Oefeningen, - iets over de bewegingen, verwekt door de uitgaaf van het vers: de Vrijheid op den troon gezet, enz.




Leerrede over het onderscheid tusschen den Protestantschen en Roomschkatholijken Godsdienst. Door V.D.M. Christianus. Te Amsterdam, bij de Wed. G.A. Diederichs en Zoon. In gr. 8vo. 25 Bl. f :-40.

Deze Leerrede, die te lang bij ons liggen bleef, is goed gesteld, en geeft het onderscheid in vele bijzonderheden,

{==154==} {>>pagina-aanduiding<<}
doorgaans in duidelijke woorden der H. Schrift, op. Aan Roomschgezinden zal dezelve weinig nut doen, al lazen zij dezelve; want de waarheid is hier zeer naakt en tastbaar, en het is de aard der menschen, dat zij boos worden, wanneer zij zouden moeten toegeven, dat zij op de allerdomste wijze dwalen. Maar voor eenvoudige Protestanten kan dezelve nuttig zijn; het kan niet anders, of deze worden in hun geloof bevestigd. De tekst is 1 kon. XVIII:21a.

Kinderlijke Gebeden, Lofzangen, en Dichtstukjes. Naar het Engelsch. Jezus zeide laat (,’) de Kinderkens tot mij komen (!’) Te Rotterdam, bij A. May van Vollenhoven. In 12mo. IV en 59 Bl. f :-60.

Sommige der hier voorkomende 34 stukjes zijn oorspronkelijk van die zich teekent M.V.; de overige zóó bewerkt, dat de Dichter de namen van ann en jane taylor, uit welker Hymns sor infant minds hij ze overnam, niet onder dezelve meende te mogen plaatsen.
Onmisbaar is dit boekje niet, dat spreekt van zelve; doch daarom behoeft het niet nutteloos te zijn. Er zijn regt lieve versjes in. Of echter dit boekje voor kinderen van verschillenden leeftijd, waarvan echter zeer jonge kinderen uitgesloten worden, juist passe, betwijfelen wij. Voor kinderen, die reeds eenig onderwijs in den Godsdienst ontvangen, schreef M.V., zegt het voorberigt. Maar, wie zijn, onder dezen, kinderen van verschillenden leeftijd? Voor hen, die reeds godsdienstig onderwijs krijgen, vonden wij veel te kinderachtigs, en die handjes, armpjes, knietjes behagen ons bij hen niet, zoo min als zij zich gaarne kindertjes hooren noemen, die reeds van Samuël's roeping weten, ezv. Van dat kinderachtige verschilt al te zeer hier en daar de, naar ons oordeel, te hooge toon, en de stijl, zoo wel als de denkbeelden, den kinderen toegekend. De smalle weg en de naauwe poort (bl. 42) bedoelt bij Jezus heel wat anders, dan

{==155==} {>>pagina-aanduiding<<}
hier het kind moet gissen. Verstaan kinderen ook, wat het zegt: tot God te gaan, of: te bidden in den naam van Jezus? Helaas! hoe vele volwassenen weten dit niet, omdat men het hen leerde nazeggen, toen men het hun nog niet konde verklaren! Het titelplaatje heeft niet veel te beduiden. De taal is naauwkeurig genoeg. Het gaauw, dat we een- en andermaal aantroffen, klonk ons daar al te plat.
Ga echter M.V. rustig voort op het hem welgevallige pad! Hij kan, opmerkzaam gemaakt op het gebrek, en zal, bescheiden genoeg zijnde om aanmerkingen te verdragen, zeker een heel goed en lief boekje voor het jeugdige geslacht leveren, waartoe het voorberigt eenige hoop geeft, die wij gaarne vervuld zien.

Wenken, Raadgevïngen en Herinneringen, over den omgang met het Vrouwelijk Geslacht, de keus eener Echtgenoote, Verloving, het Huwelijk en den ongehuwden stand; voor Landpredikanten, en die zich tot dezen stand vormen of gevormd hebben. Te Groningen, bij W. van Boekeren. 1823. In gr. 8vo. 96 Bl. f :-90.

Dit boekje is naar het Hoogduitsch van eenen ongenoemden door eene bekwame hand gevolgd, veranderd, hier en daar uitgebreid, en over het geheel meer geschikt gemaakt voor ons Nederland. Wij durven het gerust aan alle de zoodanigen aanprijzen, voor welke het, naar den titel, bijzonder is ingerigt. Het is in een' goeden stijl, zeer aangenaam geschreven. Van den ongehuwden staat is de Schrijver vooral geen vriend; het derde hoofdstuk: over den ongehuwden Landpredikant, is daarvan bewijs, en moet overtuigen. Den studerenden prijst hij den omgang met beschaafde vrouwen en meisjes ten sterkste aan, en te regt; maar hij ijvert, misschien wat al te sterk, tegen ernstige verbindtenis en verloving gedurende den Akademietijd, en zegt hier wel veel, dat volkomen waarachtig is, maar wij zouden hier vrij wat uitzonderen. Wij

{==156==} {>>pagina-aanduiding<<}
weten, dat eene vroege, ernstige verbindtenis van zeer veel zedeloosheid en verleiding terughoudt; en, aan het ‘fronte capillata post est occasio calva’ denkende, zouden wij een braaf Student liever raden, zich eene goede gelegenheid niet te laten ontslippen. Ook zagen wij in vele voorbeelden, dat zoodanige verbindtenis der studiën niet zoo nadeelig is, als de Schrijver meent; maar dat, integendeel, het zeker uitzigt op een huwelijk naar wensch tot gezette studie ten sterkste aanprikkelt. De aanwijzing: waarop een Landpredikant bij de keuze eener Echtgenoote letten moet, is voortreffelijk. Wij wenschen het boekje vele lezers en getrouwe behartiging.

Dissertatio &c., d.i. Regts- en staatkundige Verhandeling over het Regt der Koloniën; ter bekoming van het Doktoraat in het Regt openlijk verdedigd, door C.J. Brand. Leiden. In gr. 8vo. Behalve de Voorrede, 170 bl.

Dat een Kapenaar over de Koloniën schrijft, is zeer eigenaardig. Jammer is het, dat de Heer brand, door zijn spoedig opgekomen vertrek, niet alleen zijn eerst opgevatte plan heeft moeten laten varen, maar ook het aangekondigde stuk met de meestmogelijke haast heeft moeten afwerken. Het eerste plan was, om de Verhandeling in twee stukken te verdeelen. In het eerste zouden de Koloniën der Carthagers, Grieken en Romeinen behandeld worden; in het tweede die van Portugal, Spanje, Holland en Engeland. Wat wij nu in deze Verhandeling vinden, zullen wij kortelijk opgeven. In de Inleiding (1-37) spreekt de Schrijver over den oorsprong der Staten en Volkplantingen; wat eene volkplanting zij; welke de verschillende redenen, om volkplantelingen af te zenden, over derzelver verschillende regten, en betrekkingen met het Moederland. Hierop volgt de eigenlijke Verhandeling, gaande over de Koloniën der Pheniciërs, der Carthageniënsers en der Grieken (37-167), welke

{==157==} {>>pagina-aanduiding<<}
besloten wordt door eene korte Epilogus. Waarlijk eene rijke stof, en, dit moeten wij opregtelijk betuigen, door den Heer brand op eene niet armoedige wijze uiteengezet. Het geheel laat zich met genoegen lezen; en dat genoegen zoude voorwaar niet weinig vergroot worden, indien er meer kieschheid in stijl en taal gebezigd ware geweest. De Heer brand betuigt overal, waar het slechts pas geeft, eene vurige liefde voor zijn Vaderland. Dat is loffelijk. Maar die liefde kan ons ook tot droomen vervoeren. Wij wenschen den Hoogleeraar heeren een lang leven toe; maar twijfelen, of hij het wel beleven zal, dat de profetie van Jesaias over Jeruzalem, door hem op de Kaap toegepast, zal vervuld worden: ‘In Hispania commercium egisti, magna fuisti urbs, et vestrae naves in summo honore habitae sunt.’ Voor 't overige onthouden wij ons van aanmerkingen, welke hier minder passen, daar zulks, naar ons verzekerd is, elders op eene meer geschikte plaats zal geschieden.




Geneeskundig Handboek voor beginnende Kunstoefenaren, enz. Door W.F. Buchner, Med., Chir. en Stads Dr. te Gouda. IIde D. 1ste Afd. 1ste en 2de St.

(Vervolg van bl. 118.)

Insgelijks zouden wij des schrijvers stelling, dat vooral een gelijktijdig gebruik der kwikbereidingen met opium te pas komt in alle soorten van passive ontstekingen, waar de vlug prikkelende geneesmiddelen, als de arnica, serpentaria, senega, campher en moschus, in het bijzonder zijn aangewezen, niet gaarne onbepaald voor de onze aannemen; even min als het gevoelen dier geneeskundigen, welke derzelver gebruik in alle soorten van passive ontstekingen, waar geene bijzondere tegenwijzingen gevonden worden, hebben aangeraden. Onder de menigvuldige schrijvers, welke over deze Hamiltonsche methode en derzelver aanwending bij innerlijke ontstekingen geschreven heb-
{==158==} {>>pagina-aanduiding<<}
ben, bekleedt, onzes oordeels, de eerste plaats de uitmuntende verhandeling van Dr. hägewisch, über die Anwendung des Quecksilbers in entzündlichen Krankheiten, in hufeland's Journal, 1809, 3 Stück, Art. 11, S. 49; eene verhandeling, waarin onder anderen ook de kern der door onzen verdienstelijken landgenoot van der sonden aan het publiek medegedeelde waarnemingen, over het uitstekend nut der kwikbereidingen in de febris puerperalis, vervat is; met één woord, in deze voortreffelijke verhandeling, welke in de handen van alle geneeskundigen behoorde te zijn, heeft die beroemde geneesheer ad liquidum betoogd, dat de kwikzilverbereidingen, hetzij dan met, hetzij zonder opium, onder de geneesmiddelen een der hoofdmiddelen uitmaken in alle de door dezen arts opgegevene redintegrerende ontstekingen, bij welke namelijk eene neiging tot adhesie en exsudatie plaats heeft; zoodat men thans veilig als een axioma in de geneeskunst kan aannemen, dat de
kwikbereidingen het hoofdmiddel uitmaken in alle exsudative ontstekingen, doch dat dezelve in de door dien geneesheer almede aangewezene destruérende ontstekingen, door hem verder in suppurative en gangrenescerende onderscheiden, doorgaans niet te pas komen; of, met andere woorden, deze schrijver heeft proefondervindelijk betoogd, dat de kwikzilverbereidingen aangewezen zijn, beide in stenische ontstekingen, doch na voorafgegane algemeene en plaatselijke bloedontlastingen, en in alle zoogenaamde nerveuse asthenische ontstekingen, waarin te groote prikkelbaarheid met gebrek aan de noodige veerkracht gepaard gaat; doch dat dezelve in rotachtige asthenische ontstekingen, waarin zwakte met verminderde prikkelbaarheid plaats grijpt, zeer zelden, zoo ooit, aangewezen zijn, en derzelver aanwending in deze gevallen vaak de rampzaligste gevolgen zouden kunnen te weeg brengen.
Voorts komt ons, onder verbetering, des schrijvers beslissende uitspraak, volgens welke de stelling, dat bij alle asthenische ontstekingen bloedontlastingen nadeelig zijn zouden, zekerlijk niet minder kwaad aan het mensch-
{==159==} {>>pagina-aanduiding<<}
dom berokkend heeft, dan die der vroegere geneesheeren, dat iedere ontsteking, zonder onderscheid, antiphlogistisch moest behandeld worden, een weinig overdreven voor, en vooral niet doelmatig in een werk, hetgeen ter handleiding voor mingeoefenden moet verstrekken; te meer, daar onze schrijver, zonder hun daaromtrent de minste verdere aanwijzing te verschaffen, met de algemeene aanmerking eindigt, dat beide uitersten te vermijden, en veilig tusschen dezelve heen te sturen, het meest van het verstand, de kunde en het oordeel van den geneesheer afhangt. Wij vinden ons verpligt, ten nutte onzer jonge, nog onervarene kunstbroeders, hier op te merken, dat de boven door ons uit de algemeene therapie van den grooten hufeland opgegevene regelen, nopens de meest doelmatige praktische behandeling van de somtijds bij het ziekbed plaats grijpende algemeene asthenie met plaatselijke stenie en vice versa, ook hier den besten gids opleveren.
Deze nu zijn de voornaamste bedenkingen, welke ons bij het lezen van 's mans algemeene beschouwing der ontstekingen zijn voorgekomen. Het bestek eener recensie gedoogt niet, den schrijver bij de verdere ontwikkeling dezer algemeene gronden in den loop dezer beide boekdeelen voet voor voet te volgen; wij zullen ons dus bepalen tot slechts eenige weinige aanmerkingen, welke zich in den loop van dit werk als 't ware aan onzen geest hebben opgedaan. Zoo is ons, b.v., bij de aanwijzing van de behandeling der herstellenden, na eene hersenontsteking, de gifte des te regt tegen de al te groote aandoenlijkheid en gevoeligheid van het zenuwgestel aangeprezene moschus, van II tot X greinen alle twee uren, wat te sterk voorgekomen; en wij voor ons zouden nog al beducht zijn, dat zulk eene groote gifte juist het tegengestelde onzer bedoeling zoude te weeg brengen, uit hoofde dat de ervaring ons leert, dat, ter vermijding van overprikkeling, de gifte der geneesmiddelen nimmer zeer groot moet zijn in alle gevallen, waarin vermindering van wer-
{==160==} {>>pagina-aanduiding<<}
kingsvermogen met ziekelijk vermeerderde prikkelbaarheid gepaard gaat.
Insgelijks zijn ons, in de door den schrijver, onder de rubriek van hardnekkige scrofuleuse oogontstekingen, bij voorkeur aangeprezene geneesmiddelen, de voorgeschrevene giften van de muriat. hydrarg. oxydulat. en het extr. aconiti wat te onbepaald en te hoog, ten minste voor zulke heroïsche middelen, in de handen van proevelingen voorgekomen. De vergiften zijn, wel is waar, blijkens de ervaring, in de hand van den kundigen arts, soms de voortreffelijkste geneesmiddelen, doch blijven echter altijd behooren onder de rubriek van heroïsche middelen, waarvan de onsterfelijke boerhave te regt zeide: abstine si methodum nescis. Op het voetspoor, derhalve, van dien grooten geneeskundige, zouden wij voor ons, indachtig aan de spreuk: eaute est mercandum cum cute humana, er nog al zwarigheid in vinden, om zulke middelen bij voorkeur aan te prijzen aan menschen, welke het doorgaans aan behoorlijke leiding ontbroken heeft, vooral bij hardnekkige scrofuleuse oogontstekingen, in welke gevallen er immers geen periculum in mora plaats heeft, en men doorgaans genoegzamen tijd heeft, om de hulp en bijstand van meer ervarene artsen te kunnen inroepen.
Wijders kunnen wij uit menigvuldige ervaring verzekeren, dat des schrijvers gevoelen, dat, zoo niet alle, toch op verre na de meeste ophthalmiën neonatorum prosapiae venereae zouden zijn, niet proefondervindelijk steek houdt; dat wij in onze praktijk zeer vele gevallen dier ophthalmie hebben aangetroffen, waarin geen de minste grond voor zoodanig een vermoeden voorhanden was, en wederkeerig vaak door het venusgif besmette pasgeborene kinderen zonder deze ophthalmie hebben waargenomen; en dat de door den schrijver aangeprezene roode mercuriaalzalf, ofschoon in een meer gevorderd tijdperk dezer ziekte zeer doelmatig en heilzaam, echter in het begin dezer ziekte niet algemeen bij alle kinderen zonder onderscheid is aan te raden; want dat dezelve, bij voor het overige ge-
{==161==} {>>pagina-aanduiding<<}
zonde, volsappige en vrij sterke kinderen in het eerste tijdperk der ziekte of te vroeg aangewend, verre van de genezing der ziekte te bevorderen, integendeel de verslimmering derzelve, ja soms het verlies van het gezigt, door overprikkeling, zoude te weeg brengen. Wij spreken hier uit ervaring, daar wij in onze praktijk meermalen ooggetuigen geweest zijn van de rampzalige gevolgen van zoodanig eene geneeswijze; en ofschoon wij ons geen geval herinneren kunnen, in welk wij verpligt waren de geneeskundige behandeling met het plaatsen van een of twee bloedzuigers aan de oogleden te beginnen, zoo beginnen wij echter, uit vrees van overprikkeling, in deze gevallen doorgaans onze geneeswijze met een watertje uit aq. rosar., aq. samb. en eenige greinen vitriol. album, naar bevinding van zaken al of niet met eenige druppels tinctura opii bedeeld, en besluiten naderhand onze geneeswijze met een soortgelijk zalfje, als door den schrijver wordt opgegeven. En daar wij nog altijd bij alle kinderen, bij welke in tijds onze geneeskundige hulp werd ingeroepen, in staat geweest zijn, om op deze wijze de
ziekte gelukkig te genezen en des lijders gezigt ongeschonden te bewaren, zoo durven wij ook met vertrouwen deze methode onzen jongen kunstbroederen aanprijzen.
De inwendige keelontsteking wordt door den schrijver verdeeld, 1mo, in de ontsteking der werktuigen voor het slikken, wederom door hem onderdeeld, 1mo, in ontsteking der keel, 2do in ontsteking van het hoofd des slokdarms, en 3tio in ontsteking van den slokdarm; en 2do in ontsteking der luchtpijp, weder door hem onderdeeld, 1mo, in ontsteking van het strottenhoofd, 2do in ontsteking van het ligchaam der luchtpijp, en 3tio in ontsteking van de takken der luchtpijp. Hij behandelt wijders ieder derzelve in het bijzonder, en verdeelt ze wederom in stenische active en in asthenische passive keelontsteking. Welk eene nuttelooze wijdloopigheid! Immers ware het buiten kijf veel doelmatiger geweest, om eerst de keelontsteking in het algemeen, ten opzigte van haar hoofdkarakter als

{==162==} {>>pagina-aanduiding<<}
stenisch of asthenisch, te beschouwen, en dan deze algemeene beschouwing op de verschillende door de ontsteking aangedane deelen toe te passen. Op zulk eene wijze zoude de schrijver de duidelijkheid met de kortheid gepaard, zichzelven vele nuttelooze moeite bespaard, en alle overbodige herhaling van eene en dezelfde geneeswijze vermijd hebben. Voorts wordt in de angina maligna gangraenosa, in navolging der Noordamerikaansche geneesheeren, het gebruik der kwikmiddelen, onzes inziens, te ruimschoots aangeprezen, en gezegd, dat de hoeveelheid kwikmiddelen, die men toedient, zoo groot mogelijk zijn moet. Is, onder anderen, het door den schrijver te dezer gelegenheid opgegeven voorschrift van


‘R, Merc. dulc. gr. X-XL.

Op. depur. gr. X.

Sacchar. alb. dr. IJ.

M.f. pulv., div. in X part. aeq.

D.


S. om de drie of vier uren een poeder,’


wel doelmatig in eene handleiding, hoedanig dit werk heet te zijn, voor mingeoefenden? en zijn zoodanige heroïsche middelen wel veilig toevertrouwd aan den heelmeester ten platten lande en ter zee; dat is, aan menschen, welke het, over het algemeen, aan behoorlijke leiding te hunner kunstvorming ontbroken heeft? Wij ontkennen geenszins, dat dusdanige middelen in enkele gevallen nuttig, ja zelfs noodzakelijk zijn kunnen; doch voor het algemeen gebruik komen dezelve niet te pas, en kunnen als zoodanig niet aangewend worden, zonder het leven zijner medemenschen roekeloos in gevaar te stellen.
Eveneens zouden wij zeer veel behoedzaamheid aanraden bij het aanwenden van het door den schrijver boven alle andere middelen de voorkeur toegekende voorschrift:

‘R, Rad. Arnic. unc. J.

infunde c.s.q. Aq. serv.

colat. unc. XIJ; adde


{==163==} {>>pagina-aanduiding<<}

Acid. Muriatic. oxygen. unc. β-J.

Tinct. Myrrh. dr. IJ.

Mel. Rosar. unc. IJ.

D.


S. om te gorgelen en in te spuiten,’


en onze jonge kunstbroeders raden van liefst met een Ʒβ tot ƷI acid. muriat. oxygenat. op dezelfde hoeveelheid van het decoctum te beginnen.
(Het vervolg en slot hierna.)




Merkwaardige Lotgevallen van twee Misdadigers, Vader en Zoon. Eene Bijdrage tot de kennis van de gevorderde beschaving in het stellige Regt, en van het nog gebrekkige in de tegenwoordige lijfstrasselijke wetten. Door Mr. C.J. van Heusden, Jz., Regter ter Instructie bij de Regtbank van Eersten Aanleg te Breda. II Deelen. Te Breda, bij F.B. Hollingérus Pijpers. 1824. In gr. 8vo. Te zamen 704 Bl. f 6-:

De Heer van heusden is reeds gunstig bekend door zijne, vóór twee jaren uitgegevene, Merkwaardige Voorbeelden uit de hedendaagsche lijfstrasselijke Regtspleging. Hij had toen ten oogmerk, aan te toonen, dat beide stelsels van Regtspleging - op regterlijk bewijs, zoo als dit voormaals bij ons plaats had, en op gemoedelijke overtuiging, zoo als het Fransche Wetboek voorschrijft, - hunne groote gebreken hebben, en dat men uit dien hoofde het voor eene aanmerkelijke verbetering zou kunnen houden, indien men beide stelsels meer vereenigde, en het laatste door het eerste verstandig werd beperkt en gewijzigd. De voorbeelden, die hij ons hier levert, kunnen zeer gevoegelijk als een vervolg op zijn evengenoemd werk beschouwd worden. Hij heeft met derzelver uitgave hetzelfde hoofddoel. Hij wil, namelijk, betoogen, dat onze hedendaagsche strafwetten, hoe vele voortreffelijkheid zij ook boven de oude Regtspleging heb-
{==164==} {>>pagina-aanduiding<<}
ben, nog voor groote verbeteringen vatbaar zijn, ten einde ook (gelijk hij in het Voorberigt verklaart) ‘eenigzins mede te werken, dat onze nieuwe wetten meer algemeen wèl beoordeeld, en alzoo met overtuiging van derzelver meerdere volmaaktheid ontvangen worden.’
Dat een man, als de Heer van heusden, bevoegd is, in dezen zijne stem te laten hooren, zal wel niemand betwijfelen; en dat hij volkomen heeft bewezen, wat hij aantoonen wilde, moet elk erkennen, die dit werk onpartijdig in handen neemt en onbevooroordeeld leest. Dat hij, die uitsluitend voor het Fransche Wetboek zich verklaart, en in hetzelve niets dan volmaaktheden vindt, en omgekeerd hij, die meent, dat onze voormalige vaderlandsche wetten reeds in alle opzigten de volkomenheid bereikten, hier dikwijls van van heusden zullen verschillen, kan men van voren reeds opmaken; maar toch ieder, al verschilt hij van den Schrijver, zoo wel in het beginsel, waarvan hij uitgaat, als in de gronden, waarop hij argumenteert en concludeert, zal moeten erkennen, dat de Heer van heusden met de meeste onpartijdigheid oordeelt, ook de zwarigheden niet verzwijgt, die voor hetgeen hij aanprijst altijd overblijven, het zelden waagt eene beslissende uitspraak te doen, en vooral niemand zijne denkwijs opdringt. Hij wijst, met de grootste eerlijkheid, zoo wel de voortreffelijkheden als de gebreken der vroegere en tegenwoordige wetten aan; dit doet hij op eene wijs, bevattelijk ook voor dengenen, die geheel een vreemdeling in de Regtsgeleerdheid is, in eenen stijl, die den leeslust wekt en ten einde toe gaande houdt, en op eenen toon, die zijn verstand en hart beide tot eer verstrekt; en niemand zal den Heere van heusden den lof betwisten, dat hij zich ook hier weder doet kennen, niet slechts als een kundig Regtsgeleerde, ten volle berekend voor het gewigtig en moeijelijk ambt, dat hij bekleedt, maar ook als een edel Mensch, die met veelvuldige kennis en niet alledaagsche schranderheid de beminnelijkste gevoelens en echt Christelijke gezindheden paart.

{==165==} {>>pagina-aanduiding<<}

Wij willen niet alleen dit werk aanprijzen, maar tevens onzen Lezeren mededeelen, wat zij hier ontvangen. Het zijn, blijkens den titel, de voornaamste Lotgevallen van twee beruchte Misdadigers, Vader en Zoon: de eerste leefde en stond te regt onder onze oude strafwetten, en de laatste, nadat het hedendaagsch lijfstraffelijk Wetboek was ingevoerd. Zeer doelmatig zijn dus deze voorbeelden gekozen: het eene gaf aanleiding, om opmerkzaam te maken op de groote vorderingen, die onze leeftijd in de Criminéle Regtspleging heeft gemaakt; het andere wijst ons aan, wat, bij alle die vorderingen, thans evenwel nog te verbeteren overblijft. - Wij gaan de hoofdzaken der hier geleverde verhalen, gedeeltelijk op daadzaken gegrond, opgeven.
Paleus Thesmus, in de helft der vorige eeuw uit een tweede huwelijk geboren, werd door het voormalig Devolutieregt (*), bij het overlijden zijns vaders, van zijn natuurlijk aandeel aan diens rijke nalatenschap verstoken, en al spoedig, terwijl zijne halve zusters in 't bezit der geheele erfenis kwamen, een voorwerp van kommer en gebrek.
Na eenige jaren als soldaat te hebben gediend, wordt hem een matig maandgeld door zijne zusters toegelegd; doch alras verveelt het hem, uit de handen van deze te moeten leven; hij wil zichzelven onafhankelijk maken, en huwt eene rijke en bejaarde vrijster. Zijne vrouw was intusschen zoo onbehagelijk naar ziel als naar ligchaam; zij griefde haren man dagelijks door de bitterste verwijtingen, en onthield hem bijna het noodige; natuurlijk bragt dit gedurig twisten en oneenigheden voort, die ten laatste op wederzijdschen haat en afkeer uitliepen. Moede om langer zoo dagelijks te worden vernederd en gesard, neemt hij het besluit, zich op ééns voor altijd daarvan te verlossen; hij volvoert zijn voornemen, en - brengt zijne vrouw moorddadig om het leven. Naauwelijks is de misdaad gepleegd, of Paleus wordt in hechtenis genomen, en de bewijzen tegen hem waren zoo volledig, zoo voldoende, dat, om gevonnisd te kunnen worden, nog maar alleen de confessie van den Beklaagde ontbrak; doch deze bleef ontkennen, en zonder bekentenis kon

{==166==} {>>pagina-aanduiding<<}
geen Regter, hoe zeer de schuld ook bleek, eenen Beklaagde veroordeelen. Alle middelen, om den gevangene tot confessie te bewegen, waren te vergeefs; nog één middel bleef over, dat was - de Pijnbank; dit middel werd mede beproefd, doch even vruchteloos; ook op de pijnbank hield de booswicht zijne onschuld staande, en werd alzoo, overeenkomstig de wet, door zijne Regters vrijgesproken, schoon allen hem voor schuldig hielden.
Na zijn ontslag begeeft Paleus zich naar elders, en leeft in de schandelijkste ontucht met een liederlijk vrouwspersoon, dat reeds een kind in onecht had ter wereld gebragt. Door armoede gedrongen, neemt hij nogmaals tot zijne zusters de toevlugt, doch wordt afgewezen; en nu besluit hij, zichzelven, zoo als hij het noemde, regt te doen. Door eenen derden (Joseph Harse) laat hij bij zijnen zwager inbreken en diefstal plegen; doch wordt spoedig, zoo wel als zijne bijzit en de dader, in hechtenis genomen en tot confessie gebragt. Joseph, die eigenlijk de misdaad had uitgevoerd, werd, naar de wet, veroordeeld tot den strop; Paleus en zijne bijzit, daar zij slechts wacht gehouden en het gestolene hadden aangenomen, werden - ook volgens de letter, maar zeer zeker tegen den geest der wet - verwezen tot geeseling, brandmerk en bannissement (*).
Paleus en Margo (dus was de bijzit geheeten) begeven zich naar Frankrijk tot de moeder der laatste, en leven daar, na te zamen een wettig huwelijk te hebben aangegaan, tamelijk onergerlijk, tot dat eene bijzonderheid voorviel, die voor Paleus het schrikkelijkst einde had. Opgeroepen zijnde, om over een legaat te beschikken, door eene zijner zusters hem gemaakt, reist hij zelf met zijne vrouw naar Holland, en ontvangt het legaat, 't welk men al weder, zonder aan de terugreis naar Frankrijk te denken, in losbandigheid verkwist. Reeds sedert lang had Margo veel van Paleus moeten lijden. Eens wederom deerlijk door hem mishandeld zijnde, loopt zij in woede heen, klaagt haren man als den moordenaar zijner eerste huisvrouw aan, en brengt bijzonderheden

{==167==} {>>pagina-aanduiding<<}
bij, die volkomen de waarheid harer aanklagt bewijzen. Paleus, andermaal wegens dezelfde misdaad in hechtenis genomen, belijdt nu zijne schuld; hij zag toch, dat thans niet, gelijk te voren, de confessie van den Beklaagde volstrekt gevorderd werd. Zijn proces liep dan ook spoedig ten einde; hij werd ter dood verwezen; terwijl de afloop zijner geschiedenis elk moet overtuigen van de ongepastheid eener wet, die den Regter noodzaakt, om ‘altijd eene onherroepelijke en onvoorwaardelijke uitspraak te doen, door welke de misdadiger, die alleen uit gebrek aan bewijs niet schuldig moest verklaard worden, voor altijd, ook al bleek zijne misdaad daarna zonneklaar, tegen alle verder regterlijk vervolg in veiligheid gesteld wordt.’
Wij gaan over tot het tweede voorbeeld, dat niet minder merkwaardig en doelmatig is.
Kenus Thesmus, zoon van Paleus en Margo, (die na de teregtstelling van Paleus het geluk had om met eenen braven man te huwen) was nog grooter booswicht, dan immer zijn vader was geweest. Na reeds vóór zijn zestiende jaar het schavot dubbel te hebben verdiend, maakt hij zich aan huisbraak en diefstal bij zijnen stiefvader schuldig, Zijne vrouw, (dadelijk na het plegen der misdaad was hij gehuwd) die slechts het gestolen goed had geborgen, en zelfs, toen zij het schandelijk voornemen vermoedde, hetzelve ten ernstigste had ontraden, wordt tot vijf jaren dwangarbeid verwezen; terwijl de wet, die ontvreemding op ouders door kinderen, zelfs aangehuwde, niet als diefstal beschouwt, geene de minste straf voor Kenus bepaalde. Zijne vrouw veroordeeld zijnde, geeft Kenus zich over aan bedelarij, en wordt, om het stelen NB. van één brood, verwezen tot tentoonstelling en confinement vóór vijf jaren, omdat de diefstal onder verzwarende omstandigheden was gepleegd (*). Weder ontslagen zijnde, begeeft hij zich naar zijne grootmoeder, die met zijne halve zuster reeds voorlang uit Frankrijk was overgekomen, maakt zich aan de dubbele misdaad van overspel (zijne vrouw was nog in leven) en bloedschande schuldig, verleidt en bezwan-
{==168==} {>>pagina-aanduiding<<}
gert zijne zuster; die rampzalige doodt, om de schande te ontwijken, in wanhoop haar kind, wordt door de wet ter dood veroordeeld, en - voor den booswicht had dezelfde wet geene straf!
Even straffeloos stonden nog andere misdaden door Kenus gepleegd te worden. Bemerkende, dat zijne grootmoeder hem onterven wilde, besluit hij, haar door vergif om 't leven te brengen; doch zijn boosaardig opzet wordt verijdeld, en hij ontkwam nogmaals de welverdiende straf; zijn toeleg miste één der vereischten, die gevorderd werden, om eene poging tot misdaad strafbaar te maken. Na alles te hebben doorgebragt, neemt hij de schandelijke kunst te baat, die hij vroeger in het tuchthuis had geleerd, en schrijft bij herhaling, telkens al stouter en stouter, brandbrieven: hij wordt wel spoedig gegrepen en overtuigd; doch de wet sprak hem al weder vrij, want hij had zich van algemeene (en dus niet strafbare!) bewoordingen bediend. Ten laatste sticht hij wezenlijk brand, wordt overtuigd en ter dood veroordeeld; maar, om eene nietigheid in den vorm van het procesverbaal der teregtzitting, (alleen de Voorzitter had hetzelve onderteekend, daar de wet vorderde, dat dit ook door den Griffier moest geschieden) wordt het uitgesproken vonnis door het Hof van Cassatie vernietigd, het proces, dat nu op nieuw moest worden begonnen, naar een ander Hof van Assises verwezen, en door hetzelve de Beklaagde vrijgesproken. - Kenus, al weder de straf ontsnapt, maakt zich hoe langer hoe meer aan de misdaad schuldig; ja zoo ver ging zelfs de onbeschaamdheid van den booswicht, dat hij (wel wetende, dat men nooit meer om dezelfde misdaad kon vervolgd worden, waarvan men ééns geregtelijk was vrijgesproken) er openlijk voor uitkwam, wel degelijk de misdaad te hebben gepleegd, waarover hij eenmaal had te regt gestaan, en dit publiek in een der nieuwspapieren verklaarde en bewees; en - de wet verbood, ook zulk eene schaamteloosheid te straffen (*)! - De maat zijner euveldaden was evenwel eindelijk vol. Nog-
{==169==} {>>pagina-aanduiding<<}
maals een' brandbrief geschreven hebbende, zonder daarop iets te ontvangen, wilde hij wederom zijne bedreiging nakomen; hij vergiftigt zes melkbeesten, doch wordt spoedig ontdekt, en, daar hij den Gendarme, die hem in naam der Justitie kwam arresteren, zulk eene wonde had toegebragt, dat deze, op den 40sten dag, aan de gevolgen daarvan overleed, wordt hij dan ook veroordeeld, en op hem de hoogste straf, die de wet bepaalde, toegepast; hij werd verwezen tot brandmerk en twintig jaren dwangarbeid. - Na drie jaren in dwangarbeid te hebben doorgebragt, werd hij in het tuchthuis geplaatst, en door de edele pogingen van het Genootschap tot zedelijke verbetering der Gevangenen werd ook deze misdadiger eindelijk nog te regt gebragt. - Dit laatste is nu zeer zeker enkel fictie; maar eene fictie, die het hart van den Heer van heusden eer aandoet. Met hem juichen wij het edel Driemanschap toe, dat het eerst het Genootschap vestigde, hetwelk zich zulk een waardig doel - de zedelijke behoudenis der misdadigers - heeft voorgesteld; en met hem beklagen, ja verachten wij een' ieder, die, of door vooroordeel, of door onverschilligheid, zulke waardige bemoeijingen zou durven miskennen, en zulke edele pogingen zou kunnen tegenwerken en bespotten.
Ééne aanmerking kunnen wij evenwel hier niet terughouden. De verdichting, hoe loffelijk haar doel ook zij, hoe vernuftig en gepast zij moge wezen, mag nimmer tegen de waarschijnlijkheid, en nog veel minder tegen de mogelijkheid strijden, of zij wordt dadelijk eene ongerijmdheid. Zoo als van heusden ons verhaalt, was Kenus negenendertig jaren oud, toen hij in het tuchthuis kwam, en verliet het op zijn vijfenvijftigste jaar; terwijl hij, NB, zoo als vroeger was vermeld, onder de Fransche wetten zijn' levensloop begon! Jaren lang had Kenus de zorg van het bovengenoemd Genootschap genoten; terwijl intusschen dit Genootschap nog niet eens het derde jaar van deszelfs bestaan is ingetreden, en nog naauwelijks zijne werkzaamheden heeft aangevangen! Deze aanmerking mag op zichzelve van weinig beteekenis schijnen; zij is echter gegrond, en van belang genoeg, om op dergelijke onnaauwkeurigheden, op zulke onvergeeflijke zonden tegen de Chronologie, eenen Schrijver, als van heusden, opmerkzaam te maken.
Wij eindigen ons verslag met den Heer van heusden te bedanken voor het nuttig werk, dat het Publiek hier we-
{==170==} {>>pagina-aanduiding<<}
der, en dat zoo ter regter tijd, van hem ontvangt, en wenschen hem, bij den noodigen lust, voldoende aanmoediging toe, om ons van tijd tot tijd soortgelijke vruchten van zijnen arbeid te leveren.
Gaarne verschoonen wij, op verzoek van den Schrijver, het legio van ingeslopene taal- of letterfouten, schoon eene naauwkeurigere correctie ons in 't vervolg niet onaangenaam zal wezen.
Naschrift. - Nadat dit verslag door ons was gesteld, kwam ons in handen de Recensie van het onderhavige werk, geplaatst in den Recensent, ook der Recensenten, voor dit jaar, No. I. Zonderlinger Recensie (dus roepen wij op onze beurt uit) hebben wij in lang niet gezien! Eene Recensie, die een werk van meer dan 700 bladzijden in anderhalve bladzijde beoordeelt, kan wel niet anders dan zeer oppervlakkig wezen. Een Recensent, die het werk, door hem te beoordeelen, begint te lezen, zonder eerst de Voorrede in te zien, en alzoo zich met des Schrijvers doel eigen te maken, wekt billijk het vermoeden, niet wonder best voor zijne taak berekend te zijn. Eene Recensie, die alles afkeurt, zonder eenige andere aanmerking voor den dag te brengen, dan die de form, niet de materie betreft, zal wel weinig beteekenen. Een Recensent, eindelijk, die zoo duidelijk het doel verraadt, om alles in een ongunstig of bespottelijk daglicht te plaatsen, en die de gaaf niet heeft, om, als hij berispt, dit bescheiden en beleefd te doen, - deze voorzeker is de eer niet waardig, dat het Publiek hem leest of gelooft. Te vrijmoediger veroorloofden wij ons deze aanmerking, van wege de, somtijds al vrij kwaadaardige, wijze, waarop gezegde Tijdschrift onzen en ook anderer arbeid gispt.







Elogium Tib. Hemsterhusii, auctore Dav. Ruhnkenio; accedunt duae Rich. Bentleji Epistolae ad Hemsterhusium. Vita Dav. Ruhnkenii, auctore Dan. Wyttenbachio. Cum Praefatione et Annotatione edidit Jo. Theod. Bergman. Lugd. Bat. apud S. et J. Luchtmans; Amstelod. apud P. den Hengst et Fil. pagg. XLIV et 532. f 4-40.

Alweêr eene nieuwe uitgave van het Elogium Hemsterhusii met het Vita Ruhnkenii! - en dat wel, nadat, nog zoo kort geleden, het eerste in de Opuscula Ruhnkenii, in het vorige jaar 1823 uitgegeven, en het laatste, drie jaren vroeger,

{==171==} {>>pagina-aanduiding<<}
1820, in de Opuscula Wyttenbachii is herdrukt geworden, en beide te zamen in een boekdeeltje vereenigd, onder den titel van Vitae Duumvirorum T. Hemsterhusii et D. Ruhnkenii, in Duitschland reeds andermaal, door de zorg van den Heer f. lindemann, te Leipzig, 1822, in het licht zijn verschenen! - Waartoe dat noodelooze en nuttelooze herdrukken van dezelfde, en dan nog wel van zulke algemeen bekende en verspreide werkjes? Waartoe anders, dan om de bezitters van vroegere uitgaven op onvoorziene kosten te jagen; dat is, uit winzucht en zoogenaamde Boekverkoopers speculatîe? - Zoo dachten, zoo spraken wij bij ons zelven, toen wij van het bovengemelde werk voor het eerst hoorden spreken, en vóór dat wij het zelve in handen hadden gekregen. Dan, bij nader onderzoek, bleek het ons weldra, hoezeer wij ons aan overijling hadden schuldig gemaakt, en hoe voorbarig, ongegrond en onbillijk zulk eene oordeelvelling geweest was: ja, wij zagen ons genoodzaakt, niet alleen onze vorige uitspraak in te trekken, maar zelfs daarentegen de bedoeling, inrigting en uitvoering dezer nieuwe uitgave allezins te billijken en goed te keuren, zoo wel als haar, in plaats van ze voor noodeloos en nutteloos te verklaren, en ze als zoodanig te veroordeelen, veeleer als noodzakelijk en hoogstnuttig te beschouwen, en allen, die belang stellen in ware geleerdheid en grondige letterkennis, als daartoe bij uitstek dienstig, ten sterkste aan te prijzen. Vandaar het volgende beknopt en zakelijk verslag, waarmede wij ons genoopt gevoelden, ja, wat meer is, verpligt rekenden, dit ons Maandwerk te versieren, en onzen letteroefenenden Landgenoot tevens te verlustigen en te onderrigten.
Deze uitgave dan, in navolging van den Duitschen nadruk onder den naam van Vitae Duumvirorum, cet. bevat, in één beknopt en handelbaar boekdeel, de beide meesterstukken van de met regt beroemde ruhnkenius en wyttenbach, het zoo keurige Elogium Hemsterhusii, en het in zijne soort niet minder uitmuntende Vita Ruhnkenii. De zorg daarvoor is door de Uitgevers luchtmans en den hengst toevertrouwd geweest aan den Heer bergman, reeds genoeg bekend uit zijne medewerking aan de nog onlangs uitgegevene Opuscula Ruhnkenii, en die nu ook deze uitgave der beide voornoemde werkjes met eene Voorrede en met Aanteekeningen verrijkt heeft, en het geheel laten voorafgaan van eene Opdragt aan Curatoren van 's Lands Hoogeschool te Ley-
{==172==} {>>pagina-aanduiding<<}
den. Wij willen ons thans bij elk dezer verschillende stukken afzonderlijk wat nader bepalen.
De Opdragt aan Curatoren is bij uitstek kort en zakelijk, en allezins gepast. Een boekgeschenk, als dit, moest niemand anders aangeboden worden, dan aan de Verzorgers van die zelfde Hoogeschool, waaraan hemsterhuis, ruhnkenius en wyttenbach hadden onderwezen, waarvan de Uitgever zelf, bergman, kweekeling was, en aan het hoofd van welke thans zoodanige Mannen staan, die of zelve Leerlingen van ruhnkenius en wyttenbach zijn, of den welgevestigden roem dezer Letterhelden naar waarde kunnen schatten en handhaven. Langer hierbij stil te staan, is ons niet vergund, uit vreeze van zelve ons aan langwijligheid schuldig te maken.
Hierop volgt de Voorrede, ter lengte van XLIV bladz., dus van eene aanmerkelijk grootere uitgebreidheid. Dan, er viel ook hier vrij wat meer te zeggen. Al wat scheen vereischt te worden ter voorkoming en wederlegging van soortgelijke bedenkingen, als wij bij den aanvang maakten, en die den Uitgeveren van velen stonden te wachten, maakt den algemeenen inhoud dezer Voorrede uit, en is in het bijzondere ontwikkeld in de opgave der verschillende redenen, welke deze uitgave hebben te weeg gebragt. Deze redenen zijn hoofdzakelijk drie in getal. Vooreerst: Niettegenstaande de uitgave der Opuscula Ruhnkenii en Wyttenbachii, waarin beide, het Elogium Hemsterhusii zoo wel, als het Vita Ruhnkenii, te zamen met de overige kleinere schriften van ruhnkenius en wyttenbach, zijn herdrukt geworden, waren zij echter beide, en vooral het Vita Ruhnkenii, niet dan met groote moeite en tegen een' hoogen prijs afzonderlijk te bekomen, als geheel uitverkocht zijnde, en dus zeldzaam geworden; terwijl de volledige uitgaaf der twee paar deelen Opuscula, in hun geheel, niet voor alle studerende jongelingen noodig, en voor velen, ja voor verre het grootste gedeelte hunner te kostbaar was. (Zie pag. II.) Ten tweede: Wat de laatste Duitsche uitgave betreft, door lindemann bezorgd, deze is, wel is waar, voor het oog net en zindelijk uitgevoerd en goedkoop in prijs, maar voor het inwendige zoo nalatig en slordig daargesteld, dat ze, bij ons Nederlanders althans, in geene aanmerking kan komen, en men dus met regt eene mogelijk wel duurdere, maar dan ook betere uitgave van eene onzer inlandsche drukpersen mogt verlangen. (Pag. III-IX.) Ten

{==173==} {>>pagina-aanduiding<<}
derde, moest daartoe aanmoedigen het voortreffelijke en nuttige van het Elogium Hemsterhusii en het Vita Ruhnkenii, met elkander vergeleken, en als het uitgedrukte beeld, het eerste van den volmaakten Criticus in het bijzonder, en het andere als dat van den volmaakten Litterator in het algemeen beschouwd; welke beschouwing, van pag. XV tot aan het eind toe doorloopende, verreweg het grootste gedeelte dezer Voorrede uitmaakt. - Dit alles te zamen genomen moest aan de Uitgevers, er steeds op bedacht, om ook van hunne zijde den ouden vaderlandschen roem en de bevordering der Letteren te handhaven, als van zelf ten spoorslag verstrekken tot het vervaardigen dezer nieuwe uitgave, min kostbaar dan de vier deelen Opuscula Ruhnkenii en Wyttenbachii bij elkander, uit haren aard en oogmerk bestemd om het meest nuttige en wetenswaardige van deze, ten dienste van Akademiën en Latijnsche Scholen en van geheel de studerende Jongelingschap, zoo veel mogelijk in een kort bestek te vereenigen, en eindelijk geschikt om den Vreemdeling en Buitenlander aan te toonen, dat men ook in Nederland weet, hoe vruchten, op vaderlandschen grond geteeld, moeten aangekweekt en voortgeplant worden; dat is, met andere woorden, op hoedanige wijze eene uitgave van het Elogium Hemsterhusii met het Vita Ruhnkenii moest ingerigt worden, om de namen hunner Schrijveren geene oneer aan te doen, en om voor alle Letterminnaren en Letteroefenaren regt nuttig en bruikbaar te zijn. Ziedaar nagenoeg het beloop der Voorrede, ten opzigte van welke wij ons nog de beide volgende aanmerkingen veroorloven, deels tot aanvulling, deels tot opheldering strekkende.
De eerste is deze. Van de Duitsche uitgave, door lindemann bezorgd, verklaart bergman, pag. 4, veel te kunnen zeggen, maar met weinig tevreden te zullen zijn. Men houde dit niet voor ijdele grootspraak, noch voor eene redekunstige verbloeming en bedekking van gebrek aan genoegzame zeggensstof. Integendeel, het ontbrak bergman geenszins aan voorraad, om vrij wat meer te zeggen, en eene volledige censuur te leveren van lindemann's uitgave. Dan, dit was hier zijn doel niet, en kon het ook in deze Voorrede nimmer zijn. Hij moest hier slechts het noodige zeggen, om aan te toonen, hoezeer men in dien Duitschen druk den eigenhandigen tekst van ruhnkenius en wyttenbach niet alleen niet in zijne oorspronkelijke zuiver-
{==174==} {>>pagina-aanduiding<<}
heid, maar veeleer geheel bedorven en verminkt wedervindt. En het weinige, dat hij daarvan zegt, bedraagt eene zoo talrijke opsomming van willekeurige veranderingen in de spelling (en zinscheiding, had hij er nog wel mogen bijvoegen); van zinstorende drukfeilen, als scientiae voor sententiae, bonorum voor honorem; van onverantwoordelijke uitlatingen van woorden, gezegden, ja van geheele regels, en van schandelijk verzuim der verbeteringen van wyttenbach zelv', in de Biblioth. Crit. en elders opgegeven; en is derhalve van zoodanigen aard, dat wij ons ter wereld niet kunnen begrijpen, hoe iemand voor zulk eene slordige uitgave zijnen naam heeft durven plaatsen. Van de censuren van lindemann, betreffende het Latijn van ruhnkenius en wyttenbach; was het niet
noodig, hier in de Voorrede aan te voeren, hetgeen in de Aanteekeningen, waarvan straks nader, beter plaats kon vinden. Eindelijk, indien bergman nu ook op zijne beurt de Latiniteit van lindemann eens onder de fijne schaaf had willen zetten, zoo zoude hem dit eenen vruchtbaren oogst van gegronde berispingen hebben opgeleverd. Wij willen ons hier even min, als hij, eene opzettelijke censuur van lindemann's uitgave veroorloven; maar kunnen ons echter niet onthouden, het een en ander, dat ons bij herhaald gebruik van dat boeksken is in 't oog gevallen, bij deze gelegenheid ter loops aan te stippen. Zie, daar vinden wij al aanstonds op den titel: In Libraria Heinrichsiana, en in het begin van 's Uitgevers Voorberigt: honestissimae librariae. Het eerste is misschien te verdedigen, mits men er taberna onder versta, zoo als bij gellius, Noct. Att. V, 4. en XIII, 29. Maar even daardoor wordt het laatste dubbelzinnig en duister. Hier toch kunnen wij aan geene taberna denken, en moeten dus libraria voor den vrouwelijken uitgang houden van het mannelijke librarius. Dan, dat de beteekenis van het Latijnsche librarius zich oneindig verder uitstrekt, dan tot die van boekverkooper, gelijk wij het noemen, weet elk, die in de Romeinsche geschriften en oudheden niet geheel vreemdeling is. Wij, voor ons, zouden liever voor het eene in de plaats gesteld zien: In Typographeo, of: In Bibliopolio, en voor het andere: honestissimae bibliopolae; welk woord, van het Grieksch afkomstig, het Hoogduitsche Buchhandler zoo wel, als het Nederduitsche boekhandelaar, of boekverkooper, volkomen uitdrukt, op het gezag van plinius
den jongeren, Epist. IX, 11,

{==175==} {>>pagina-aanduiding<<}
rust, en, naar ons inzien, zeer wel in communi genere, dat is, mannelijk zoo wel als vrouwelijk, kan gebruikt worden. In hetzelfde Voorberigt van lindemann, waarlijk geen meesterstuk van Latiniteit, lezen wij distractus voor divenditus, uitverkocht, reeds door scioppius, Inf. Fam. pag. 151, en notae voor annotationes, door heusinger, Obss. Antib. pag. 419, afgekeurd; hoewel wij dit laatste, om het thans bijna algemeen gebruik, gaarne willen toegeven: maar mogelijk heeft lindemann zijne bijvoegselen wel met opzet notae genoemd, en niet annotationes, wijl ze niet zoo zeer leerrijke aanmerkingen zijn, als onbetamelijke vitterijen op ruhnkenius' en wyttenbach's Latijn. Hoe sierlijk zijn voorts, aan het eind eener volgende periode, de woorden: spes, quam erat quod opinarer certissimam! Waarom niet: spes, quam opinabar certissimam? Of ware dit misschien al te eenvoudig? Hetzelfde geldt van adjicere destinabam, idque feci, voor het eenvoudige adjeci of adjiciendum putavi. Volgt: Tametsi enim Crasiana commentatio duarum priorum praestantiam neque generis similitudine neque sententiarum gravitate neque scriptionis elegantiâ aequat. Reeds een vorig Recensent (*) heeft ter loops opgemerkt, dat cicero en anderen het verbum aequare niet anders dan active gebruiken, b.v. acquare solo
urbem, se alii of cum alio, en wil dus ook hier liever: Crasianâ commentatione d.p. praestantia - aequatur; of: Crasianam commentationem neque generis similitudo n.s. gravitas n.s. elegantia d.p. praestantiae aequat. Een van beiden is zeker beter; maar nog beter zouden wij keuren: ad d.p. praestantiam - accedit. Accedere ad laudem, ad praestantiam alicujus, is toch eene goed Latijnsche, ja Ciceroniaansche spreekwijze. Verder: instigare, in een' goeden zin, voor incitare, gaan wij met stilzwijgen voorbij, en spoeden ons naar de Noten van lindemann. Hier vinden wij verkeerdelijk gebezigd, pag. 9, imputare, voor adscribere of tribuere; verg. sciopp. Inf. Fam. p. 42 en de stilo Hist. p. 132. Pag. 14. destitui, voor carere: het eerste, even als privari, om juist te onderscheiden, is ontbloot of beroofd worden van iets, dat men te voren bezeten heeft; het laatste is ontbreken ook van datgene, hetwelk men nooit gehad heeft. Pag. 17. innui, voor significari; zie de Opusc. Ruhnken., T. II. p. 734. Pag. 53. hac-
{==176==} {>>pagina-aanduiding<<}
tenus, voor adhuc; door lindemann zelv' aangewezen, p 120. Pag. 77. utrobique, voor utroque loco, daar het integendeel utrimque of ab utraque parte beteekent. Pag. 91. nossent, voor noverant. Pag. 94. Europa litteraria, voor litterata: het eerste is letterkundig, tot de
letteren of letterkunde behoorende; het laatste is geletterd. Ook wij onderscheiden eene Letterkundige Geschiedenis (Historia Litteraria) van het geletterd Europa (Europae litteratae.) Pag. 138 en 171. seriores, voor recentiores. Pag. 174. eorum qui inter nostrates Latinas litteras discunt, voor eorum nostratium qui, cet., of civium nostrorum eorum qui, cet. Want inter nostrates, onder onze (lindemann's) landgenooten, kunnen zich ook vreemdelingen bevinden, die eveneens Latijn leeren; en deze toch bedoelt hij niet, maar wel zijne nostrates of eigene landgenooten. Vergel. over dit onderscheid van in en inter de Epist. Sodal. Philom. pag. 135. Van eenigzins anderen aard is pag. 181, ter gelegenheid van wyttenbach's Logica, de vermelding der latere uitgave van maass, Halae 1821, met verzwijging der vroegere van eberhard, ibid. 1794. Of beide, of geen van beiden, moesten, om naauwkeurig te zijn, vermeld worden. Dan, genoeg reeds, om aan te toonen, dat lindemann beter zoude doen, zijne eigene Latiniteit nog eens duchtig te kuischen, dan die van een' man als ruhnkenius of wyttenbach zoo schaamteloos door te halen, als hij het zich meer dan eens veroorloofd heeft. Verlustigen wij ons nog een oogenblik met zeker lijstje, vooraan in zijne uitgave geplaatst, en behelzende: Nomina quaedam Batava, Latine, Batavice, Germanice expressa ad juvandam veram pronunciationem; of liever
falsam: want nimmer beteekent boschius enkel bosch, maar de bosch; broukhusius niet broukhuis, maar broekhuizen; röverus, zoo als wyttenbach, niet roeverus, zoo als lindemann schrijft, röver, en niet roever; tydemannus, niet tydemann met twee nn (die laten we voor de Duitschers over), maar tydeman; voorstius, niet voorst, maar van voorst (dit weten de Duitsche Geleerden toch wel beter, maar misschien lindemann niet, die ook trouwens geen Theologant is). Van heusde noemt zich in het Latijn niet vanheusdius (dit ware een wangedrogt, uit Hollandsch en Latijn te zamen geflanst), maar enkel heusdius, zoo als

{==177==} {>>pagina-aanduiding<<}
wyttenbach overal schrijft. De Hoogduitsche uitgangen laten wij voor lindemann zelv' en voor zijne landgenooten over. Zij moeten zelve weten, hoe zij de namen van onze Hollandsche Geleerden gelieven te schrijven en uit te spreken. Doch wij twijfelen zeer, of zij wel in alles lindemann's spelling als eene onfeilbare vraagbaak zullen volgen, en b.v. met hem schrijven:
boerhave	burhaff.
broukhuis (broekhuizen)	braukheus.
nieuwland	nihwland.
oosterdijk	ohsterdeik.
oudendorp	audendorp.
reuvens	röhfens.
roever (röver)	ruhfer.
schultens	skhültens.
valckenaer	falkenär.
van heusde	fän höhsde.
voorda	fohrda.
voorst (van voorst)	fohrst.
wyttenbach.	weittenbach.

Althans wij herinneren ons niet, in Duitsche schriften, behalve in lindemann's broddelwerk, ooit dergelijke geweldige naamsverwisselingen te hebben aangetroffen; en zoo ze het op hunne addressen niet beter maken, is het te vreezen, dat nimmer een brief uit Duitschland aan eenig Nederlandsch Geleerde goed te regt kome, of de postknecht zal eerst lindemann's lijstje moeten nazien, en dan somtijds nog gevaar loopen van dwalen. Maar genoeg hiervan. Desinamus ludere.
(Het vervolg hierna.)






Feestzang bij de tweehonderdvijftigste Verjaring van de Stichting der Leydsche Hoogeschool, door Mr. M.C. van Hall, Ridder enz. Te Amsterdam, bij J. van der Hey en Zoon. 1825. In gr. 8vo. 16 Bl. f :-27½ Ct.

Leidens Academievreugd. Negental vrolijke Liedjes, vervaardigd ter gelegenheid van de viering van het 250 jarig bestaan van Leidens Hoogeschool, den 8 Februarij 1825, door een Leidsch Student, uit de dagen van olim. Te Dordrecht, bij J. de Vos en Comp. In gr. 8vo. 16 Bl. f :-27½ Ct.

{==178==} {>>pagina-aanduiding<<}


Gratulatio ad cives Academiae Lugduno-Batavae, Solennia secularia celebrantes diebus VIII et IX Febr. ciƆiƆcccxxv. Lugduni Batavorum, apud L. Herdingh et Fil. 1825. Forma octava maj. 17 Pag. f :-27½ Ct.

Niet alleen ieder kweekeling der Leydsche Wijsheidsgodinne, maar ook ieder geletterde, elke ware vaderlander, had zich reeds maanden lang verheugd in het vooruitzigt van al het genot, dat hij op het tweehonderdvijftigjarig Jubelfeest van hare plegtstatige intrede in de stad des heldenmoeds en der trouwe hoopte te smaken, toen emdelijk de gewenschte dag aanbrak. Doch deze dag, die enkel vrolijke aangezigten en dankbare harten moest aanschouwen, zag tevens zulk eenen geweldigen stortvloed van rampen over zoo vele voormaals rijke en gezegende gedeelten van ons Vaderland uitgegoten, zag zoo vele schatten verzwolgen, zoo vele ellende over duizenden verspreid, zoo vele levens vergaan, dat hij, in plaats van een' dag van vreugde, een dag werd van weedom en rouw. Wel is waar, Leyden zelf en deszelfs omstreken bleven bevrijd, en de reeds vroeger zaamgevloeide menigte der feestvierenden vernam, onder de zich verdringende verstrooijingen, welke geest en ligchaam bijna geen oogenblik tot verademing lieten, slechts de flaauwe mare der ontzettende verwoesting; maar deze vergalde toch reeds de vreugde bij velen, en gaf aan allen eene ernstiger stemming. Zoo ging het dan gelijk meestal op deze aarde; het genot in het vooruitzigt was grooter, dan de werkelijkheid ons hetzelve aanbood; maar met dit alles bleven het toch heerlijke, hartverheffende dagen; de herinnering aan het verledene, met deszelfs wonderen van heldenmoed en geleerdheid, versmolt zich zoo natuurlijk met de dankbaarheid voor het tegenwoordige en deszelfs zegeningen; de gedachte aan de grondvesting van onze staatkundige vrijheid en van onzen wetenschappelijken roem, door willem I, verbond zich zoo innig met het dankbaar gevoel van de herstelling onzer onafhankelijkheid en van de wederoprigting van onzen Wijsheidstempel door eenen anderen willem I, dat men waarlijk geen druppel Nederlandsch bloed moest overig gehad hebben, indien men alleen bij de rampen, welke thans een
gedeelte van ons Vaderland troffen, bleef stilstaan, en zich niet boven dezelve verhief tot juichtoon en dankbaarheid.

{==179==} {>>pagina-aanduiding<<}

Deze ontboezeming, bij de aankondiging van eenige stukjes, te dezer gelegenheid in het licht gegeven, is misschien niet ongepast, ten einde de gematigde vreugde, welke op het Leydsche Jubelfeest bleef heerschen, in het ware licht te stellen, en de minder voegzame aanmerkingen van diegenen te ontzenuwen, die wilden, dat het gevoel der rampen, welke hen getroffen hadden, even sterk geweest ware bij anderen, die niet in dezelve deelden, maar die echter door daden getoond hebben, dat zij alles, wat in hun vermogen was, wilden toebrengen, om dezelve te lenigen. Recensent, die te Leyden ook mede seest gevierd heeft, en blijde geweest is met de blijden, wilde zich eerst zuiveren van eene blaam, die men zoo velen heeft trachten aan te wrijven, en zal thans zijnen uitstap pogen te vergoeden, door zich der kortheid te bevlijtigen.
De Feestzang van den Heer van hall is eene Dithyrambe vol gloed en verheffing, en den beroemden naam van deszelfs vervaardiger ten volle waardig. Op een paar min of meer duistere of minder gepaste uitdrukkingen en zinsneden zouden misschien eenige aanmerkingen kunnen gemaakt worden; maar, indien wij deze zorgvuldig uit den overvloed van schoonheden wilden opvisschen, kregen wij zeker den schijn van vitlust, of den naam van knoopen te zoeken in de biezen. Gaarne schrijven wij, tot eene proeve, de volgende schoone bede over, want zij is als uit ons hart gevloeid:

Gedoog, o eeuwge Bron van licht! 
Dat wij Uw' zetel nadren; 
Uwe almagt waak' bij 't heilgesticht, 
't Gedenkstuk van volbragten pligt, 
Bij 't praalgraf onzer Vadren! 
Schenk ons, hun kroost, bij fleren moed, 
Hun deugd en onverbasterd bloed; 
Hun blanke trouw en eere! 
Bescherm oranjes stam en kroon; 
Minerv' sta wakend bij zijn' troon 
Met stalen schild en spere! 
Omslinger, met den hechtsten band, 
En Opperheer (?) en Vaderland! 
De hand der Zanggodinnen 
Strooij' rozen op het pad der deugd! 
Door haar leere ouderdom en jeugd 
Het schoone en goede minnen! 

{==180==} {>>pagina-aanduiding<<}

Beveel! de Vrijheid, 's Lands Godin, 
Zij 's Konings trots, der volken zin, 
Tot in de verste dagen; 
En Leyden, Hollands heldenstad, 
De hoeksteen, die haar beeld helpt schragen, 
Zoo lang de zilvren Rijn haar' grijzen muur omspat! 

De negen Liedjes van den Student uit de dagen van olim zijn natuurlijk in eenen geheel anderen toon, luchtig en vlugtig ter neder geschreven, maar daarom niet geheel zonder verdienste. Het vreugdelied: Op! op! gij Muzenzonen! en: Waarheid boven al, bevielen ons beter dan de overige. De vervaardiger verzoekt ons, Recensenten, om niet te naauw te kijken, of, zoo wij al kijken willen, het dan zingende te doen. Daar tot dit laatste te dezer plaatse volstrekt geene gelegenheid is, zoo schrijven wij fiat onder het eerste gedeelte van het rekwest, en voegen er onzen wensch bij, dat deze bescheidene Liedjes nog, bij voortduring, iets mogen bijdragen tot vermeerdering der Akademievreugde.
Het derde stukje, in de taal der geleerden geschreven, behelst eene soort van verslag van de toedragt en afloop der verschillende plegtigheden, en is niet ongeschikt, om aan buitenlanders een denkbeeld te geven, op welk eene wijze dit Jubelfeest is gevierd geworden. De verslaggever zwijgt echter geheel van al den luister, dien zoo wel de Leydsche Regering als Leydens ingezetenen aan het Feest hebben bijgezet, en deze verdiende toch waarlijk dankbare vermelding. Voor het overige beklaagt hij zich, dat men geene genoegzame hulde aan de nagedachtenis en de verdiensten van ruhnkenius en valckenaer heeft toegebragt; en waarlijk, de Heer sandifort had in zijne urenlange Redevoering, welke hier, te regt, in zekeren zin ten minste, copiosa genoemd wordt, daarvoor wel eenige zinsneden mogen afzonderen. Indien de Schrijver hier had bijgevoegd, dat men, over het algemeen, geweldig veel van het geduld der toehoorders gevergd heeft, en dat het genot, hetwelk velen gesmaakt hebben, meer ontsproten is uit de overwegingen, welke in hun eigen binnenste opwelden, dan wel uit de denkbeelden, welke hun van buiten, van predikstoel en catheder, werden aangebragt, wij zouden ook dit ten volle beämen. De stijl van deze Gratulatio is levendig, en verraadt eene grondige bekendheid vooral met de Dichters der

{==181==} {>>pagina-aanduiding<<}
Oudheid, ofschoon er op de Latiniteit nog al eenige aanmerkingen zouden te maken zijn. Met levendige belangstelling verwachten wij de uitvoerige beschrijving van dit Feest, hetwelk voor elk, die de zegeningen der beschaving en verlichting eenigzins op prijs weet te stellen, zoo treffend zijn moest.




De Overstrooming, Lierzang, door L.G. Visscher. Ten behoeve der Noodlijdenden. Te Brussel, bij Brest van Kempen. 1825. In 8vo. 14 Bl. f :-30.

De verschrikkelijke ramp, die de rijkste en voor veiligst gehoudene streken der Noordelijke gewesten van ons Vaderland geteisterd heeft, zal gewis door velen bezongen, en door dichterlijke tafereelen van verschillende waarde en groepéring aan de nakomelingschap worden overgeleverd. Een der eersten, die zijn talent aan de leniging der daardoor veroorzaakte onbeschrijfelijke ellende dienstbaar maakte, is een ingezeten der Zuidelijke provinciën, de door zijne Bloemlezing bekende en ijverige l.g. visscher. Hij verdient daarvoor onzen dank, gelijk ook voor de hartelijke aansporing tot mededeelzaamheid, welke hij rigt aan onze Zuidelijke broeders. Wij verschoonen ons voor ditmaal van de taak, om dezen Lierzang, blijkbaar met overhaasting in het licht gezonden, de vuurproef der kritiek te doen ondergaan, daar ons die haast in dezen meer verschoonbaar dunkt, en alzoo alle aanmerkingen, hoe gegrond ook, ongepast doet schijnen bij stukjes, met een dergelijk edelmoedig oogmerk uitgegeven, zoo lang dezelve ten minste, gelijk het onderhavige, niet van verdienste ontbloot zijn. Men koope derhalve en leze; en men zal zich, door vele waarlijk goede verzen, en door uitmuntenden druk en papier, dubbel voor zijne kleine bijdrage beloond vinden.




De Bestemming des Huisselijken Levens. Ter bevordering van huisselijke Deugd en huisselijk Geluk. Door J.L. Ewald. Naar het Hoogduitsch. Door P. Boeles, Predikant te Pingjum enz. Tweede vermeerderde en verbeterde Druk. Te Groningen, bij W. van Boekeren. 1823. In gr. 8vo. 230 Bl. f 1-80.

Het is geenszins vreemd, dat dit werk onder ons zijne

{==182==} {>>pagina-aanduiding<<}
tweede uitgave beleeft. Ieder wordt hier regt Christelijk en hartelijk toegesproken; en, gelijk ewald voor zijne landgenooten schreef, heeft de Eerw. boeles voor de onze vertaald. Het is dus geene enkele vertaling; maar het boek is voor ons bewerkt. Bij deze tweede uitgave is alles nog eens naauwkeurig herzien, hier en daar eene uitdrukking verbeterd, en dat gedeelte, hetwelk over de opvoeding der kinderen handelt, uit een, in onze taal nog niet bekend, geschrift van ewald aanmerkelijk vermeerderd. Betuigden wij dan (in onze Letteroef. 1822. No. I) ons hoogst genoegen over dit boek, en prezen wij het onzen landgenooten op het ernstigst aan, wij kunnen niet anders dan dit alsnu welmeenend herhalen; hartelijk wenschende, dat hetzelve in ieder beschaafd huisgezin een huis- en handboek reeds werkelijk zijn, of nu althans worden zal, waarvan wij ons het uitnemendst nut beloven.

Herinneringen uit het Leven der Predikantsvrouw van Meinau. Uit het Hoogduitsch van F. Jakobs, Hoogleeraar te Cotha. Te Leeuwarden, bij Steenbergen van Goor. 1823. In gr. 8vo. 313 Bl. f 2-80.

Wij kennen, uit vroegere geschriften van den Heer jakobs, de Pastorij te Meinau en derzelver lieve bewoners; en wie zal niet gaarne de oude, waardige vrouw Pastores nu nog eens in haren ouden dag hooren keuvelen over hetgeen haar zoo dierbaar was? en haar gekeuvel is inderdaad hoogstbelangrijk. De oude vrouw komt hier voor aan het eind van haar leven, terwijl hare kinderen nu volwassen zijn, hare taak afgedaan, en de waardige man reeds overleden. Zij begint met het ouderlijk huis en hare jeugd; zij spreekt van de vroegere geschiedenis van haren braven vader; verder van haren Sebastiaan, hoe hij over hare deur woonde, zijn eerste bezoek, en hoe eenvoudig en van zelve hij haar hart en hand won; voorts van haar huwelijk, en welke zalige dagen zij beleefde. In den lof van dien waardigen echtgenoot is zij vooral onuitputtelijk, en hij was ook waarlijk het model van eenen braven echtgenoot en waardigen leeraar van het volk. Met deelneming en met nut zal ieder jeugdig en voor zijn ambt gaarne levend Geestelijke deze herinneringen lezen. Maar de brave vrouw zelve is in ons oog niet minder bekoorlijk, en van goeder harte mogen wij haar aan

{==183==} {>>pagina-aanduiding<<}
het vrouwelijk hart ten voorbeeld aanprijzen. Der goede vrouw overkwam zoet en zuur, lief en leed; maar altijd is zij kalm, bedaard, geheelenal vrouw, vatbaar voor ieder huisselijk genot, en echt godvruchtig. Die het om avontuurlijke en ongewone gebeurtenissen te doen is, legge dit boek vrij uit de hand; het zal hem weinig vermaak geven. Maar die zich gaarne bevindt in den kring van waardige menschen, en vatbaar is voor huisselijk geluk, op achting en liefde gegrond; die gaarne, al lezende, menige les van levenswijsheid en godsvrucht opvangt, en gaarne aangespoord wordt en opgewekt, om te worden, die hij wezen moet, en het zielvol oog alzoo kalm verheffen wil tot eene hoogere en betere wereld, die zal in dit geschrift het aangenaamst onderhoud en overvloedige voldoening vinden. Maar, wij zeiden het reeds, de voortreffelijke bewoners van de Pastorij te Meinau zijn ons lezend publiek reeds van overlang bekend, en ieder weet het vooraf reeds, dat hij van dit aangenaam plekje gronds, door den Heer jakobs, niets, dan hetgeen voortreffelijk is, verwachten kan. In deze verwachting heeft dit boek, waarvan de vertaling in zeer goede handen viel, ons ook niet teleurgesteld.

Karel van Tellheim en Mina van Barnhelm. Een Krijgsmanstafereel uit de tijden van Frederik den Grooten. Door C. Hildebrandt. In III Deelen. Uit het Hoogduitsch. Te Utrecht, bij J. van Schoonhoven. 1823. In gr. 8vo. Te zamen 502 Bl. f 3-75.

Dit Tafereel is zeker wèl geschreven, en zoodanige lezers, die van oorlogsbedrijven en krijgsmansdapperheid gaarne veel vernemen, vinden voldoening bij dit boek, dat inderdaad ten dezen genoeg vooruit heeft boven menige rooversgeschiedenis, of zoodanigen anderen roman, waarin vrijen en trouwen de hoofdzaak is. Hiervan intusschen komt hier ook het noodige voor, en sluit het boek voor het minst met twee gewenschte huwelijken. Karel van tellheim was de zoon van eduard van tellheim, en diens oudste zoon. Het huwelijk van dezen Heer eduard, en zijn krijgsmansbedrijf, wordt in het eerste deel beschreven; aan het slot van hetzelve sneuvelt deze held. Nu treedt karel op, en de twee volgende deelen bevatten zijn moei-
{==184==} {>>pagina-aanduiding<<}
jelijk en roemrijk leven. Hij begon met de Kadettenschool, en eindigde als Majoor, of liever hij eindigde nog niet, maar was Majoor en bleef in dienst na den getroffen vrede. Mina van barnhelm werd zijne vrouw; maar eerst was op dit huwelijk weinig uitzigt, daar de oom der Freule vooral geen vriend der Pruisen was, en bijna was de zaak nog afgeraakt door karel's punt van eer, toen het eindelijk tot beslissing komen zou. Het huwelijk van franciska, hare kamenier, met zijnen wachtmeester werner vond minder bezwaar.
Die in oorlogsrumoer en krijgsmansdeugden behagen schept, zal, wij herhalen het, dit boek met genoegen lezen, en men kan zich daarbij menig vreesselijk tooneel van den zevenjarigen oorlog en al vroeger, en menigen dapperen held onder frederik den grooten, herinneren. Maar die meer van stille, huisselijke voorvallen houdt, legt, zoo als wij althans, het werk, na voleindigde lezing, met den wensch: da pacem, Domine, in diebus nostris! ter zijde.

Philopaedion. Tijdschrift voor de Jeugd. Jaargang 1823. Te Amsterdam, bij A. Vink. 1823. In kl. 8vo. 436 Bl. f 3-60.

Dezelfde goedkeuring als den vorigen komt dezen jaargang toe Wij vonden toch dezelfde afwisseling, dezelfde belangrijkheid, en denzelfden goeden toon voor de jeugd. De voortzetting van dezen arbeid kan daarom niet dan aangenaam zijn. Aan de opgave der onderscheidene stukjes had de lezer weinig, en bij het aanstippen van de in ons oog meest belangrijke zouden wij verlegen zijn, wat te kiezen. Wat het leerzame betreft, trok bijzonder onze aandacht dat over de Geschiedkunde, als eene der voornaamste, hoogst nuttige wetenschappen voor de jeugd, en, over het geheel, alwat hier uit de werkelijke Geschiedenis voorkomt, hetwelk niet anders dan den lust tot onderzoek in dit belangrijk vak der wetenschappen opwekken kan. Hetzelfde geldt ook de Natuur-, Aardrijks- en Volkenkunde, het Iets over de Meerminnen echter uitgezonderd, hetwelk, nu het bedrog ontdekt is, in den volgenden jaargang wel zal worden ingetrokken, en aanleiding geven kan tot eenig nuttig betoog ter waarschuwing tegen ligtgeloovigheid. De Mengelingen zijn alle in eenen goeden geest, en ook de Dichtstukjes verdienen lof. De Vragen en rekenkundige Voorstellen dienen zeer ter opscherping; de doorgaans goede beantwoording derzelven toonen, dat zij voor eene eenigzins geoefende jeugd niet te moeijelijk zijn. Wij twijfelen geenszins, of dit nuttig en aangenaam werkje zal op den duur bijval vinden.

Boekbesch. No. IV. bl. 137, reg. 12 v.o., staat strekte, lees strekten.





{==185==} {>>pagina-aanduiding<<}

Boekbeschouwing.

Geschiedkundig Tafereel van den tegenwoordigen toestand des Christendoms over den geheelen Aardbodem, door H. Zschokke. Uit het Hoogduitsch. Met Aanmerkingen vermeerderd, door G.H.M. Delprat, V.D.M. te Leeuwarden. Te Franeker, bij G. IJpma.

(Vervolg en slot van bl. 104.)

Zoo uitvoerig de berigten over Indië zijn, (bl. 125-162), zoo kort zijn die over Perzië (bl. 162-168). De Schrijver merkt zeer juist aan, dat de meerdere onverschilligheid der Perzianen voor den Koran hen niet zoo veel te vatbaarder maakt voor het Evangelie. Voltaire, (om het sterkste voorbeeld te nemen) hoezeer lang in de nabijheid van Protestanten wonende, bleef Deïst en spotter met den Bijbel. - Wat nu de Eilanden betreft, het verval des Christendoms op Ceylon onder de Engelsche Regering is aanmerkelijk. Sedert den val der Nederlandsche Regering (die niet weinig voor de verlichting der inlanders door Bijbel en onderwijsboeken deed) is het getal Afgodstempels van 3 of 400 tot 1200 vermeerderd, en dat der Christenen (in Jaffna alleen) van 65,000 tot 5000 verminderd. Inderdaad was onder ons bestuur het getal Protestanten tot 150,000 geklommen, waarvan verre de meesten ongetwijfeld bekeerde inlanders waren. Thans wakkert de geest van Evangelieverkondiging ook daar weder aan. - In Amboina vindt men 18,000 Protestanten. Het getal der zoogenoemde Christenen in de aan Spanje behoorende Philippijnsche eilanden is 1,800,000 zielen; maar die zielen worden ook door de Priesters met slagen naar de kerk gedreven!
Na nog eenige goede aanmerkingen over den staat des Christendoms in Azië in het algemeen, waarbij aan voortreffelijke Zendelingen, zoo Protestanten als Roomsch-
{==186==} {>>pagina-aanduiding<<}
gezinden, regt gedaan wordt, gaat de Schrijver tot Afrika over. De geheele Noordkust, door stroeve Mohammedanen bewoond, is voor bekeeringen gesloten, daar zulks den bekeerder onfeilbaar den hals zou kosten. Zelfs in Egypte, waar mohammed ali-Pacha, hoezeer verraderlijk moordenaar en aartswoekeraar, toch belangshalve eenige meerdere vrijheid aan de Europeanen geeft, zou hij zich wel wachten, hunne pogingen bij Muzelmannen toe te laten. Roomsche Zendelingen beijveren zich slechts, hunne andersdenkende Medechristenen omtrent eenige duistere, door de H.S. onbeslist gelatene punten wegens de natuur van christus tot andere gedachten te brengen, hetwelk voor de zaak des Christendoms zelve vrij onverschillig is. In Egypte, namelijk, zijn de inlandsche Christenen of Kopten van de gezindte van eutyches, die slechts ééne natuur in christus erkende. Deze zelfde gezindte heerscht in Abyssinië, alwaar de Portugezen en Jezuiten dezelfde rol meenden te spelen als in Japan, doch met een' even ongunstigen uitslag. Meer zuidwaarts bezitten de Portugezen eenige Volkplantingen, het treurig overschot hunner oude magt op die kusten; doch van hieruit is de Godsdienst van jezus niet uitgebreid. Op Madagaskar doen zich (blijkens eene aanteekening van den Eerw. delprat) blijdere uitzigten op. De Zendelingen aan den zuidhoek van Afrika, de Kaap de Goede Hoop,
zijn reeds tot meer dan 600 mijlen van de Kaap, over de Oranjerivier, in Lattakoe der Beetjuanas doorgedrongen. ‘De vrome heilgezanten doorreizen dit gedeelte van Afrika, voorzien met den Bijbel en den ploeg.’ - Het onmiddellijk daarop volgende, waarin men de Kaffers met de Boschjesmannen verwart, en in den oorlog tusschen de Kaapsche boeren en den laatstgemelden volksstam dezen alleen gelijk geeft, is echter blijkbaar onjuist. - De West-Afrikaansche bezittingen van Portugal (Congo, Angola en Benguela) bevatten vele Christenen, doch zeer slecht onderwezen, en waarbij nog veel Heidensch bijgeloof heerscht. Eene grootere zegepraal heeft het Christendom door de

{==187==} {>>pagina-aanduiding<<}
volkplanting van Sierra Leona in Guinea (geschikt voor vrije Negers) behaald, welke ook aan de Engelsche menschhevendheid tot eer verstrekt. Sedert 1787 bestaat dezelve door den edelen granville sharp. In 1819 telde men in de kolonie reeds 10,000 vrije Negers, waarvan er 2000 de scholen bezochten. Van hier verspreidt de beschaving hare stralen tot in het hart van Afrika.
De Christelijke volkplantingen in Amerika hebben de schoonste gelegenheid tot verkondiging van het Evangelie aan Heidensche stammen. Doch, helaas! men heeft zich meer met uitmoorden dan met verlichten der volken van Middel-Amerika bezig gehouden. De Westindische eilanden werden in wildernissen veranderd, en het overschot der bevolking daar, in Mexico en Peru, in de goudmijnen bedolven. Doch deze monsters, welke die euveldaden pleegden, waren slechts gelukzoekers, geene Christenen, dan in naam; deze naam komt slechts den edelen las casas, Bisschop van Chiapa, toe, die een geheel langdurig leven aan de verdediging der ongelukkige Amerikanen toewijdde. - Later heeft Europa, door Zendelingen van eenen beteren stempel, voor deze misdaden aan Amerika eenige vergoeding gegeven. Egede en de Zendelingen der Broedergemeente in Groenland en bij de Esquimaux, de Kwakers, Methodisten en andere Protestantsche Kerkgenootschappen in de Vereenigde Staten van Noord-Amerika, houden zich met de verlichting en beschaving der inboorlingen bezig. Het is reeds zoo ver gekomen, dat de Huronen en Irokezen, namen, die te voren bijna gelijkluidend met Wilden golden, of zelfs de hoogste mate van wildheid te kennen gaven, thans landbouwers en korenkoopers zijn, in huizen wonen, en scholen bezitten. De wilde jagervolken worden door de landbouwende bevolking al meer en meer naar het Westen gedrongen, en zullen voor deze eindelijk geheel het veld moeten ruimen, of met dezelve ineensmelten. Het schijnt echter, of de landbouw bij de Indianen nog meer vorderingen maakt, dan het Christendom. Zeer vele vol-
{==188==} {>>pagina-aanduiding<<}
ken
blijven nog gehecht aan het geloof der geesten, waarvan de groote Geest de verhevenste is.
Van de grenzen van Nieuw-Mexico af, tot digt bij den uitloop der Plata-Rivier, heerschte in alle pasbeschaafde landen der oude Spaansche en Portugesche bezittingen het stelsel der Missiën of Roomsche Zendingen, door de Jezuiten tot volkomenheid gebragt. Dit stelsel is eensdeels op den geest der Roomsche kerk, die alleen door gezag, niet door overtuiging, wil heerschen, anderdeels op het gevoelen van de verstandelijke minderheid der Amerikaansche volken beneden de Europeanen gegrond. Het is zekerlijk een stelsel, 't welk las casas, in zijnen tijd en naar zijn licht, zou goedgekeurd hebben, en het onderscheidt zich bij uitstek voordeelig van de wreede repartinuentos (verdeeling tot den mijnarbeid), door de Spanjaarden omtrent de Indianen ingevoerd. De nieuwbekeerden, namelijk, staan niet alleen onder het geestelijk, maar ook onder het tijdelijk opzigt der Zendelingen, zijnde Ordesgeestelijken der Roomsche kerk, die deze Volken als onmondige kinderen behandelen, welke levenslang onder een vaderlijk opzigt en beheer moeten staan. Men onttrekt hen aan het woeste en rondzwervende jagersleven, leert hun den akkerbouw, en zorgt voor hun onderhoud; doch daarvoor bekleeden de Geestelijken ook alle hooge posten bij de nieuwbekeerden, onderwijzen hen vooral niet te sterk, opdat zij niet, uit hunne gelukkige onwetendheid gerukt, aanspraken op menschelijke, op gelijke waarde met hunne geestelijke Vaders zouden kunnen maken. In de landen, door Spaansche veroveraars in de zestiende Eeuw bemagtigd, (Peru en Mexico) geldt dit stelsel wel niet ten volle, dan in zoo verre men ook dáár de Indianen door
bijgeloof en onwetendheid in gehoorzaamheid heeft trachten te houden, (waarin men dan ook zoo voortreffelijk geslaagd is, dat de Indianen van Mexico thans nog bijgelooviger zijn dan de Spanjaarden); maar hier nam de wereldlijke magt het Vaderschap op zich, en deze Curatéle was nog wel zoo hard als die der Eerwaardige Vaders. Inderdaad, wanneer

{==189==} {>>pagina-aanduiding<<}
men de Republiek der Jezuiten in Paraguay nagaat, zoo kan men het stelsel der Missiën, 't welk zich hier in zijne volkomenheid voordoet, zijnen lof niet ontzeggen. Hier was een gelukkig Volk van broederen, hetwelk de Jezuiten als hunne Vaderen gehoorzaamde, hetwelk geen eigendom, maar ook geene behoefte kende, en, bij matigen arbeid, ook rust, uitspanningen en de genoegens van statige godsdienstige optogten en feesten genoot. Zij werden door de Jezuiten bijna, gelijk weleer de Peruanen door de Inca's, als goede kinderen behandeld; maar de oorbiecht en absolutie gaf aan de eersten veel meer gezag, en maakte alle Regters en Regtbanken noodeloos. Schandelijke hebzucht en wantrouwen der Spaansche en Portugesche Regeringen heeft deze schoone schepping der Jezuiten - hun beste werk - vernietigd, en de Indianen weder in de bosschen laten verwilderen. Andere geestelijke Orden hebben dezelfde bekwaamheid niet, om de Wilden aan hunne ruwheid te onttrekken, en ook in Brazilië mist men met smart de Jezuiten; in plaats van deze beschavers der Wilden, zendt men thans tegen dezen gewapende krijgslieden uit. Schoon waarlijk geene vrienden der Jezuiten zijnde, beschouwen wij, op het voetspoor van raynal (die alles behalve partijdig is voor de Geestelijken), den weleer door hen geschapenen Staat gunstiger dan de Heer zschokke, die den Indiaan der Missiën een geciviliseerd dier noemt. Wanneer deze Staat eenmaal vastheid had mogen bekomen, zou het Christendom, uit den aard der zake, zijne werking van geestbeschaving aan denzelven (althans in zekere mate) gewis hebben medegedeeld. De Heer
zschokke schijnt dit zelf te gevoelen, (zie bl. 361.) - Omtrent de verlichting van Guyana hebben noch wij, noch de Franschen (bezitters der kusten) ons zeer te beroemen. De Zwarten op Haïti (dezen naam droeg het eiland ook bij de uitgemoorde roode bevolking) hebben het voordeel van zich zelve beschaafd te hebben, zoo verre de mensch daartoe in staat is, namelijk op het spoor der kundigheden, die zij van hunne oude Fransche meesters konden opdoen. -
{==190==} {>>pagina-aanduiding<<}
Omtrent de overige Westindische eilanden hebben de Moravische Broeders, of Hernhutters, veel voor de Negers gedaan, in spijt van derzelver onchristelijke tirannen, de blanke planters. De beschouwing van Amerika eindigt met zeer gunstige vooruitzigten voor den Godsdienst en de beschaving.
Het laatste gedeelte des werks is een overzigt van Australië of Zuid-Indië. Nieuw-Holland en Nieuw-Zeeland bieden daaromtrent nog weinig troostrijks aan; de inwoners schijnen te woest, in weerwil der verzachtende beschrijving van den menschlievenden marsden, die moeds genoeg in zich voelde, de Apostel dezer menscheneters te worden. Nergens is daarenboven het zendelingswerk met een' schitterender uitslag bekroond geworden dan op de Gezellige Eilanden, met name op O-Tahiti, alwaar de Koning met het geheele Volk den Christelijken Godsdienst aangenomen, de menschenoffers en den kindermoord afgeschaft hebben, en alwaar onlangs een Fransch Zeekapitein, tot zijne groote verwondering, des Zondags niemand aan boord zag, daar alle menschen in de kerk waren, terwijl ook de matrozen te vergeefs naar de meisjes van O-Tahiti uitzagen. De Vrienden-eilanden verwachten Zendelingen. De beschaving der Sandwichers is van geenen godsdienstigen aard.
En zoo zijn wij dan met den Schrijver de wereld rondgereisd. Vertoefden wij, weggesleept door het belangrijk onderwerp, wel eens wat te lang op eene of andere plaats, wij hopen niet, dat onze lezers er zich verveeld zullen hebben. Op de Vertaling hebben wij geene aanmerkingen. De verdiensten van den Eerw. delprat omtrent dit werk hebben wij in ons verslag op meer dan ééne plaats doen kennen.





{==191==} {>>pagina-aanduiding<<}

Ontwerpen van Leerredenen over den Heidelbergschen Catechismus. Door G. Benthem Reddingius, Th. Dr. en Predikant te Assen. II Deelen. Derde, geheel omgewerkte Druk. Te Groningen, bij W. Zuidema. 1824. In gr. 8vo. Te zamen 749 Bl. f 5-50.

Dit werk van reddingius is veel gebruikt (gemisbruikt hopen wij niet), en heeft dan ook, wij gelooven het gaarne, veel goeds gesticht. Het beleeft eene derde uitgave. Nu heeft de schrijver het veel verbeterd; trouwens hier en daar verkreeg hij, in dit tijdsverloop, in het een of ander, helderder inzigten. Het vroeger gegevene heeft hij hier nu bekort; echter bleven ook nu die ontwerpen nog vrij meer dan schetsen. Daarenboven geeft hij nu bij iedere zondagsafdeeling een dubbel ontwerp, omdat men op onderscheidene wijze over dezelfde zaken nuttig prediken kan; en de jonge of oudere predikanten, die uit den Heer reddingius prediken, kunnen dan nu ook die predikatiën afwisselen. Ons bestek gedoogt niet, breeder uit te weiden bij de herhaalde uitgave van een reeds, ook door ons, vroeger aangekondigd werk. Wij hebben intusschen eene en andere dezer nu verdubbelde leerredenen of ontwerpen nagegaan, en vonden niets wezenlijks te berispen, veel integendeel, dat lof verdient; weshalve wij dan ook, in goeden gemoede, op dezen vermeerderden en verbeterden arbeid des eerwaardigen en geleerden schrijvers den besten zegen wenschen.






Leerrede tot godsdienstige voorbereiding der viering van het Akademisch Jubelfeest, enz. Door J.H. van der Palm. Te Leyden, bij D. du Mortier en Zoon. 1825. In gr. 8vo. 39 Bl. f :-40.

Leerrede, na de viering van het 250jarig bestaan, en bij de opening van het zesde halve Eeuwperk, der Hoo-
{==192==} {>>pagina-aanduiding<<}
geschool te Leyden, naar Nehem. II:20b. Door J. Clarisse, Hoogleeraar der Godgeleerdheid en Akademieprediker, enz. Te Leyden, bij de Wed. D. du Saar. 1825. In gr. 8vo. 43 Bl. f :-45.

Bij de belangstelling van velen in het feest, onlangs te Leyden gevierd, schoon, helaas! bijna verdrongen door de droevige gebeurtenissen, die hetzelve even voorafgingen, mogen wij, na het bedaren der eerste ontsteltenis over deze ramp, niet nalaten eenig verslag te geven van het gebeurde te dier feestelijke gelegenheid, voor zoo ver dit namelijk tot onze taak behoort, dat is, het eenigzins uitvoerig en, kan het zijn, loffelijk vermelden der voorgedragene en vervolgens uitgegevene stukken. De aan het hoofd dezes genoemde zijn zoodanige, blijkens derzelver opschriften.
De Hoogleeraar van der palm vond het gepast, zijne even voorafgaande predikbeurt aan de godsdienstige voorbereiding tot het feest te besteden, en volvoerde dit werk alzoo, dat, gelijk wij van elders weten, geleerd en ongeleerd bij hem om de onverwijlde uitgave aanhield, waartoe hij, tot onze blijdschap, ook besloot. De voorafspraak doet ons in elk jaar- of jubelfeest eene dankbare erkentenis van genoten zegen opmerken, zal het anders op eene waardige wijze gevierd heeten. Het gebed strekt inzonderheid, om zulk eene geestgesteltenis, bij het verwachte, van God af te bidden. De tekst, 2 Chron. VI:20: Laat uwe oogen open zijn, dag en nacht, over dit huis! door salomo, in zijn gebed bij de inwijding des tempels, gebezigd, wordt vervolgens aangewend om tot dit einde mede te werken, door het betoog vooral dezer drie stellingen: I. Dat wij, na tweehonderd-en-vijftig jaren, ons nog in het bestaan en den bloei dezer voorvaderlijke stichting verheugen mogen, is een bewijs, dat Gods oogen over haar geopend zijn geweest. II. Aan die waakzame zorg der Goddelijke Voorzienigheid alleen zullen wij het te danken hebben, zoo haar bestaan en

{==193==} {>>pagina-aanduiding<<}
bloei ook voortaan bestendig wezen zal. III. Het is onze dure verpligting, daarvoor, en nu, en te allen tijde, opregte en vurige gebeden tot God op te zenden. In welker eerste dus eenig overzigt van de lotgevallen, nooden en uitkomsten der Hoogeschool, - in de tweede eene gepaste aansporing tot zulk een gedrag, als waarop Gods zegen te wachten is, uitnemend worden te pas gebragt; terwijl het derde vak door het uitvoerige en schoone gebed zelve wordt vervuld.
‘Zagen wij het niet,’ dus lezen wij, onder anderen, in de eerste afdeeling, ‘bij sommige onzer naburen, hoe ijdelheid en dartele nieuwigheidzucht aan alles baldadige handen sloeg, alle gronden van kennis, van zekerheid en zedelijkheid ondermijnde, het gezag van Gods heilig Woord weêrsprak, deszelfs uitlegging op losse schroeven stelde, en van geopenbaarde Godsdienstleer met een' medelijdenden glimlach sprak? Hoe zij ook geene menschelijke wetenschap onaangeroerd liet, waar zij niet hare ligtzinnige onderstellingen, hare onrijpe hersenvruchten poogde in te dringen, wind en waan van kennis voor echte geleerdheid wilde doen doorgaan, en zich daarbij aanstelde, alsof zij den steen der wijzen had uitgevonden, en alles buiten haar nacht en donkerheid was! Waaraan hebben wij het te danken, dat die besmetting ook niet tot onze School is doorgedrongen? dat daar het gewijde Bijbelwoord als Openbaring van God wordt geëerbiedigd, de zuivere Evangelieleer uit hare echte bronnen wordt afgeleid? dat mannelijke geleerdheid en bondige wetenschap nog het kenmerk zijn van ons Akademisch onderrigt; en dat wij, het voortgaand licht der tijden niet versmadende, noch eigenzinnig gehecht aan het oude, noch ligtvaardig ingenomen met het nieuwe, door den flikkerglans der onbedachte praalzucht ons niet bekoren of misleiden lieten? -’
In de Leerrede van 's mans Ambtgenoot clarisse - niet om eigen hoogen dunk, maar op drang van velen uitgegeven - behaagde ons bijzonder de vooraf-
{==194==} {>>pagina-aanduiding<<}
spraak, aan een vergenoegd en dankbaar terugzien op de volbragte viering bijna geheel toegewijd. De tekst: God van den hemel, die zal 't ons doen gelukken: en wij, zijne knechten, zullen ons opmaken en bouwen, door Nehemia bij den herbouw van stad en tempel gebezigd, zijn zeker wel gepast, maar leveren geen zoo aangenaam en met het verrigte naauw verbonden tafereel op, als die van van der palm. Voor het overige leveren zij ons eene stichtelijke opwekking tot ootmoed en vertrouwen zoo wel, als ijverige en standvastige werkzaamheid, eerst in het algemeen, en daarna met bijzondere toepassing op de Akademie, om dien bloei en zegen voor dezelve te behouden, welke tot hiertoe genoten was, en bijzonder ook in het gedrag en verrigte bij de feestviering had uitgeblonken.
Tot een staal kiezen wij de volgende spraakwending tot den overleden m. tydeman: ‘Dit was nog onlangs uw zalig voorregt, (troost en vrede in den dood, namelijk) voortreffelijke Grijsaard, - thans reeds verheerlijkte Onsterfelijke, die aan onze feestvreugd, waaraan gij anders nog met een jeugdig hart zoudt hebben deel genomen, ontrukt werd om in te gaan in de oneindig heerlijker vreugde uwes Heeren! Ja, Gij hadt het reeds vroeg geleerd, - Gij hadt het in stille nederigheid, zonder ophef of praalvertooning, uw leven lang betoond, wat het zij, zich op te maken en te bouwen in het geloof, dat de Heer zelf het zal doen gelukken. Uw wandel predikte op het welsprekendste, dat niemand van ons zichzelven leven, niemand zichzelven sterven mag. Uw leven was Christus: zou uw sterven u geen gewin geweest zijn? Ja, duizendvoudig gewin; op den versten afstand uwe hoop en verwachting overtreffende. Gij, goede en getrouwe dienstknecht! weet nu reeds bij bevinding, wat ons nog raadselachtig en duister, maar toch het voorwerp onzes geloofs is. Toen het aardsche huis uwes tabernakels verbroken werd, vondt gij het gebouw bij God, niet met handen gemaakt, maar eeuwig in den hemel. Wij, nu nog achtergebleven, sta-
{==195==} {>>pagina-aanduiding<<}
ren op uw voorbeeld, o Gij, die als mensch en Christen, als vader en leeraar, als ambtenaar en huisgenoot, als letteroefenaar en lid der gezellige zamenleving, altijd even achtenswaardig als beminnelijk waart! wij staren op uw voorbeeld met weemoedigen wellust: och! dat wij het konden navolgen! Zoo zou ook ons einde zijn, gelijk het uwe!...’




Ernstige Toespraak van een Lidmaat der Hervormde Gemeente te Amsterdam, aan A.S. Thelwall, over het ongepaste, ontijdige, onregtzinnige, onware en onchristelijke van zijne zoogenaamde Christelijke Opwekking, enz. Tweede Druk. Te Amsterdam, bij L. van Es. 1825. In gr. 8vo. 16 Bl. f :-20.

In zoo verre men op het ongepaste, ongematigde en lasterlijke van thelwall's geschrijf let, is het zeer vergeeflijk, dat men zich daarover boos make. Maar, wanneer men het onnoozele, plompe en overdrevene van zijne zamenflansing in aanmerking neemt, waarbij geene oordeelkunde hoegenaamd, noch kennis van het Christendom, noch van menschen en zaken doorstraalt, dan moest men eer de schouders ophalen, en zeggen in alle bedaardheid aan die brave onkundigen, welke door zijn geroep en zijn gescherm met schriftuurteksten in angst mogten gebragt zijn, wat er van de zaak is. Dit nu is in het voor ons liggend geschrift niet zoo ten volle in acht genomen, als wij wel zouden gewenscht hebben. Bij dezulken, als eenige weêrlegging het meest behoefden, zal deszelfs vrij hevige toon welligt geene goede werking doen. Wij schrijven dit inzonderheid toe aan den eersten ijver, waarin reeds dit opstel is vervaardigd. Inderdaad, wanneer men den ophef op den titel ziet, onder anderen van thelwall's onregtzinnigheid, dan verwacht men iets meerders en beters, dan er gevonden wordt. En vond iemand goed, de verdediging van het anders onverdedigbare op zich te nemen, er ware, vreezen wij, door on-
{==196==} {>>pagina-aanduiding<<}
voorzigtigheid, hier en daar vrij wat vat gegeven. Ondertusschen willen wij geenszins geacht worden, over het geheel, ongunstig van het stukje te denken. Des schrijvers bekendheid met den Bijbel, bedrevenheid in godgeleerde zaken en gevoelens, gezonde en liefderijke denkwijze, enz. enz. stralen allezins door. Ook behoeft zijn werk onze aanprijzing niet, daar er reeds een tweede druk van bestaat. Moge het slechts verder strekken, om alle verkeerde indrukken tegen te gaan, en alle pogingen van de kinderen der duisternis te doen mislukken!





De wijze behartiging van de lessen der Overstrooming, voorgesteld in eene Leerrede over Hoséa XIV:10a. enz. Door P.C. Molhuysen, Predikant te Deventer. Te Deventer, bij A.J. van den Sigtenhorst. 1825. In gr. 8vo. 28 Bl. f :-50.

Redevoering en Gebed, enz. en Proeve van Godsvereering, behelzende eene uitbreiding van het Lied: Vertrouwen op de Voorzienigheid. Door Matthijs Siegenbeek. Te Leyden, bij L. Herdingh en Zoon. 1825. In gr. 8vo. 62 Bl. f 1-:

Zoo wel de zucht om te helpen, als om te stichten en te troosten, noopt ons tot een spoedig, schoon kort verslag van deze twee, ons nu reeds ter hand gekomene, stukjes; hoewel wij voorshands reeds de onmogelijkheid inzien, om van alle gelegenheidspreken en gedichten, die wij te wachten hebben, melding te doen. Beide hebben wij met genoegen en stichting gelezen; in beide leeft en zweeft een geest van Christelijke zachtmoedigheid en ootmoedigheid, bij die des vroegeren, vreemden bedillers uitnemend afstekende. Trouwens, de deelneming van mannen, die vader en vriend zijn, zou hier over stelselzucht zegepralen, al heerschte zij er even zeer, als in het donkere brein des Britschen kluizenaars en boetelings.
Do. molhuysen, wien de tijdsorde vooraan plaatst,

{==197==} {>>pagina-aanduiding<<}
had, naar ons oordeel, die verontschuldiging zijner nederigheid niet van doen, met welke hij, in een voorberigt, aanvangt. Er heerscht in zijn gansche ontwerp eene ongezochte eenvondigheid, van welke reeds de tekst getuigt. Geene brommende of duistere woorden; geene verwijzing op bijzonderheden, die niet dan bij gevolgtrekking op de tegenwoordige omstandigheden kunnen worden toegepast. En nu het thema: welke wijsheid moet deze gebeurtenis ons leeren? Zij leere ons: de wissclvalligheid van allen aardschen voorspoed; zij leide ons tot eerbiedige onderwerping aan het Godsbestuur; zij make ons dankbaar voor onze genadïge verschooning; zij bewege ons tot werkzame deelneming in het lot der ongelukkigen. Deze onderscheidene stukken worden door den Prediker geregeld en, met inachtneming der plaatselijke omstandigheden van Deventer, in een' goeden, zuiveren stijl uit elkander gezet. En het verwondert ons geenszins, dat de leerrede met aandoening gehoord, en dadelijk met graagte in de stad ontvangen en verspreid is. Zij was trouwens geen zaad in eenen onvruchtbaren akker gevallen, daar de nieuwspapieren ons hebben doen zien, hoe 's mans woonstad met de edelste harer zusteren gewedijverd heeft in het rijkelijk geven.
De Hoogleeraar schenkt ons wel eene kerkelijke redevoering, maar geene eigenlijke predikatie, de tekst zijnde weggelaten. Wij, voor ons, geven te dezen de voorkeur aan eene eenvoudige bijbelspreuk, al ware zij dan ook niet veel meer dan motto; doch het verschil is klein. Wat de denkbeelden aangaat, die zijn al bijna dezelfde, als boven aangestipt, - aansporing tot dankbaarheid, tot ootmoed en liefde. Het is geene bedilzucht, die ons tot eene aanmerking en vraag noopt, bij een deel van het eerstgenoemde in ons opgekomen: of men namelijk, in zekeren zin, niet te ver kan gaan in de verheffing van Gods liefde en barmhartigheid, bij eene bijzondere gelegenheid betoond, omdat wij zijn gespaard gebleven, of onze en onzer medeburgeren ondergang niet totaal (men vergeve het vreemde woord) is geweest? of dan althans

{==198==} {>>pagina-aanduiding<<}
het gevaar voor ons aandeel enz. niet blijkbaar moet zijn, en of dit met Leyden wel het geval was? of het anders niet iets heeft van vleijerij, gelijk men aan Vorsten, waar het maar eenigzins geschieden kan, zoo gaarne toebrengt? Het is niet de Heer siegenbeek in het bijzonder, het zijn vele anderen, die deze gedachte somtijds bij ons deden oprijzen. Wij hebben voor het overige geene stof, dan om zijn Hooggel. te danken voor de redevoering niet alleen, maar ook voor de proeve van Godsvereering, in soortgelijken smaak, als vroeger door den Eerw. f. van teutem te Utrecht zijn uitgegeven, bestaande namelijk in eene uitbreiding van eenig kerklied, dat daartusschen bij deelen opgezongen, en doorgaans meer toonkunstig, dan wel anders, uitgevoerd wordt. Ook de Heer siegenbeek heeft deze proeve reeds in het jaar 1800 genomen; maar, zeer toepasselijk zijnde op onzen tegenwoordigen tijd, geeft hij het stuk thans met de redevoering teffens uit. Voorts vinden wij bij beide opstellen alle gebeden en gezangen, ter zelfde gelegenheid gebezigd. En men kan niet ontkennen, dat het een zeer stichtelijk en veelzins schoon geheel oplevert.
Tot een proefje van 's mans welsprekendheid sta hier het volgende uit de redevoering: ‘Ik wil uwe oogen niet met siddering doen staren op die vreesselijke waterbergen, boomen, muren, huizen, torens in hunne vaart medeslepende, den fel gebeukten rug der dijken, ter breedte en diepte van veertig, vijftig, ja meerdere roeden, doende instorten, en het heviglijk geperste water, met breidellooze golven, wijd en zijd ten lande inspatten; ik wil uwe ooren niet met ijzing doen weêrgalmen door het ontzettend gehuil der stormwinden, afgebroken en ondereengemengd met het doffe gebrom der noodklokken, het gebalder der noodseinen, het angstig geloei van het vee, door het aandringend water overstelpt, het naar gekerm, het wanhopig gegil van mannen, vrouwen en kinderen, deels in den staâg aanwassenden vloed jammerlijk versmoord, deels ter naauwernood op de daken der huizen, of in de toppen der

{==199==} {>>pagina-aanduiding<<}
boomen eene bange verblijfplaats vindende, waar zij, door koude verkleumd, en van rondsomme door de golven aangegrimd, ieder oogenblik een' akeligen dood te gemoet zien; ik wil uwe gevoelige harten niet verscheuren door uw gezigt te doen weiden over die onafzienbare vlakten, kortelings met vruchtbare akkers, vee, voorraadschuren, woningen en dorpen prijkende, en thans, helaas! in een' louteren waterplas-verkeerd, waaruit slechts hier en daar enkele boomtoppen en torenspitsen zich verheffen, terwijl de met lijfsgevaar geredde bewoners, in de naast gelegene steden, het deerlijkst schouwspel van menschelijke ellende aanbieden.’
Wij prijzen elk van goeder harte den koop van beide de stukken aan, die tevens bijdrage is tot leniging der ramp.





Leerrede over de zaligheid van het geven, of hoe het zaliger is te geven dan te ontvangen, door F. Hoekstra, Leeraar te Harlingen. Te Leeuwarden, bij G.T.N. Suringar. 1825. In gr. 8vo. 21 Bl. f :-25.

Opwekking tot eene godvruehtige beschouwing van den vreesselijken Watersnood, enz. Door S.E. Wieling, Leeraar der Doopsgezinde Gemeente te Zaandam (Oostzijde.) Te Zaandam, bij J. Groot en Comp. 1825. In gr. 8vo. 28 Bl. f :-30.

Deze leerrede van den eerwaardigen en waarlijk bekwamen hoekstra was ons eenigzins eene bijzonderheid, wegens het afwijkende van den meest gewonen trant onzer dagen. De naïve wijze, op welke de reeds bejaarde redenaar voor zijne gemeente eene pligtpleging maakt, over het moeijelijke, om een buitengewoon onthaal en keurstoffe voor de pas ingestelde maandelijksche avondbeurten te leveren of te vinden, - de niet minder vreemde verkiezing, om zijne predikatie met de vraag te beginnen, of er zoo iets, als belangelooze deugd, in den

{==200==} {>>pagina-aanduiding<<}
volsten zin, bestaat, en door het bestrijden van dit denkbeeld op zijnen tekst te geraken, - en eindelijk de aardige, uitpluizende en wijsgeerige manier, op welke hij dit ten einde brengt, maakten, wij bekennen het, eenen zonderlingen en in het eerst niet gunstigen indruk op ons. Onze tevredenheid nam echter hoe langs zoo meer toe; en, schoon wij over sommige puntjes in 's mans redenering van hem verschillen, hij heeft, onzes achtens, de zaligheid van het weldoen voldongen, en, gepast voor den tijd, in helderen dag gesteld. Lieden van zekere jaren en daarbij liberale denkwijze zullen hem vooral met groot genoegen lezen. En wij wenschen op het weldadig doel der uitgave Gods besten zegen.
Bij die van hoekstra's kerk- en ambtgenoot, den Heer wieling, te Zaandam, deed ons het korte historische voorberigt vooral niet het minste genoegen. De leerrede zelve, hoezeer wèl gesteld en stichtelijk, scheen ons echter toe, misschien eenigzins van het verstrooijende des tijds harer vervaardiging te getuigen. De opeenstapeling van tallooze, hoewel schoone en goed gekozene schriftuurteksten hier en daar; de losse behandeling van den tekst, als behoorende tot een merkwaardig en met een bepaald oogmerk geschreven boek; eene zekere onbepaaldheid in de behandeling van het onderwerp, waarbij uitstappen op den Griekschen bodem, schenen ons althans aan minder gezet en bedaard nadenken te moeten worden toegeschreven. Velen, nogtans, zullen het stuk juist hierom ligt te liever lezen, daar het inderdaad stichtelijk, met gevoel en in een' zeer goeden stijl geschreven is. De hoofdsom der leering is op den titel zeer goed opgegeven; en wij hopen, ook om der noodlijdenden wille, dat het rijkelijk verkocht zal worden.
Dat beide Predikers een oord bewonen, waar men het gevaar in al zijne vreesselijkheid gezien, maar slechts in mindere mate bezuurd en ondervonden had, maakte de gelegenheid, om tot het hart te spreken, natuurlijk te schooner.





{==201==} {>>pagina-aanduiding<<}

Geneeskundig Handboek voor beginnende Kunstoefenaren, enz. Door W.F. Buchner, Med., Chir. en Stads Dr. te Gouda. IIde D. 1ste Afd. 1ste en 2de St.

(Vervolg en slot van bl. 163.)

Wijders wordt door den schrijver op bl. 289 van de angina polyposa gezegd, dat de algemeene verdeeling der ontsteking in active en in passive ook voor dezelve past, hetgeen, onder verbetering, met de ervaring niet overeenstemt: want nog nimmer heeft het ons mogen gebeuren, eene angina polyposa aan te treffen, welke niet in het begin der ziekte meer of min van een' stenischen aard was; en daar wij altijd bij het ziekbed bewaarheid gevonden hebben de uitspraak van den beroemden s.g. vogel: ‘Die Cur der häutigen Bräune, welche von der reinen entzündlichen Luftröhrenbräune meistens darinnen unterschieden ist, das sie doch gewöhnlich mehr catarrhalisch, nicht so hitzig ist, nicht den scharfen Schmerz hat, mit dem ihr besonders eigenen Tone verbunden ist, verlangt beinahe dasselbe Verfahren,’ (IV Thiel, VI Kapitel, § 27) zoo vermeenen wij met regt te mogen beweren, dat eene oorspronkelijke asthenische angina polyposa een ens imaginationis is, en nimmer dan in de verhitte verbeelding der Brownianen bestaan heeft.
Insgelijks kunnen wij met den schrijver geenszins instemmen, bl. 345, dat de valsche of bastaard longontsteking altijd van een' passiven aard zoude zijn, daar menigvuldige ervaring aan het ziekbed ons ten volle overtuigd heeft, dat in deze gevallen dikwijls een meer of min plaatselijke stenische toestand met eene algemeene asthenische gesteldheid plaats grijpt; wordende voorts deze theorie door 's mans eigene praktijk wederlegd, daar de schrijver op bl. 348 zelf erkent, dat in deze ziekte soms algemeene en plaatselijke bloedontlastingen noodzakelijk zijn. Of wijders in deze ziekte het gebruik der zoete kwik, dagelijks twee of drie malen, in giften van een

{==202==} {>>pagina-aanduiding<<}
tot drie greinen, aangewezen zij, zouden wij niet gaarne bevestigend beantwoorden, daar wij uit den aard der zaak vermeenen, dat, in de asthenia a torpore, de ipecacuanha, de sal ammoniacum, de caphura, de sulphuretum oxydio stibio hydrogenatum, de hydrosulphuretum stibii, de squilla, de gummi ammoniacum, de radix polygala amara, de senega, de dulcamara, de lichen Islandicus, en het semen phellandrii aquatici, over het algemeen, boven de kwikbereidingen verre de voorkeur verdienen.
Ofschoon wij niet tot die geneeskundigen behooren, die, uit hoofde van deszelfs prikkelende terugwerking op het gestel, het gebruik van het salpeter in het zydewee en in de longontsteking verwerpen, en integendeel het met den schrijver als een zeer vermogend geneesmiddel in deze ziekte beschouwen, zoo zouden wij echter niet gaarne zijn voorschrift:

‘R, Decoct. hordei. unc. XVI.

Nit. potassae. dr. III.

Oxym. simpl. unc. II.

M.D.

S. Om het uur een kopje vol, laauw,’
 voor algemeen gebruik aanraden, uit hoofde dat de voorgeschevene gifte van de nitras potassac ons een weinig te sterk en niet genoegzaam ingewikkeld toeschijnt; waarom ons het voorschrift van s.g. vogel, uit

Aq. Hord. ℥VIII.

Nitr. Potass. ƷIβ.

Sal Ammon. dep. Ʒβ.

Syr. Alth. ℥IJ.

M.

alle uren een lepel,
 bestaande, in die gevallen, waarin het gebruik van het salpeter aangewezen is, veel doelmatiger voorkomt.
Uit hetgeen de schrijver, op bl. 469, van de werking van het blaauwzuur, van het laurierkerswater, van den tartarus emeticus en de digitalis purpurea zegt, is het ons voorgekomen, dat hij de werking dier geneesmid-
{==203==} {>>pagina-aanduiding<<}
delen bij het ziekbed niet proefondervindelijk schijnt te kennen, immers met dezelve, uit vrees voor de gevolgen, geene genoegzame praktische waarnemingen gedaan heeft: want het blaauwzuur, onder anderen, volgens de methode van scheele of vauquelin aangewend, (wij durven dit gerustelijk uit menigvuldige ervaring verzekeren) is buiten kijf een der vermogendste hulpmiddelen in deze ziekte, en hetwelk in de hand van een' bekwamen arts veilig en zonder eenig gevaar kan aangewend worden; ofschoon wij het in zoo verre met den schrijver eens zijn, dat, uit liefde voor het lijdend menschdom, het niet te wenschen is, dat deszelfs aanwending, even min als dat van eenig ander heroïsch geneesmiddel, algemeene navolging vinden zal, daar dergelijke middelen doorgaans kwalijk toevertrouwd zijn aan den in het algemeen mingeoefenden heelmeester ten platten lande en ter zee.
Alhoewel wij volkomen instemmen met de aanmerking des schrijvers op bl. 476, dat de beroemde p. frank, lib. II, ord. III, gen. 1, § 198, te regt het nimmer gewaagd heeft, om in eene ware longontsteking een braakmiddel voor te schrijven, uit vrees dat de lijders somwijlen onder het braken den geest geven zouden, en dus met hem dit middel, als hoogstgewaagd in soortgelijke omstandigheden, verwerpen, zoo kunnen wij echter, uit ervaring, onzen jongen kunstbroederen gerustelijk aanprijzen, als zeer doelmatig ter bevordering der onderdrukte fluimlozing, een mixtuur, bestaande uit

Aq. Hord. ℔β.

Syr. Alth. ℥II.

Sal Ammon. dep. ƷI.

Tart. emet. gr. I.

M.

alle uren een eetlepel,
 en hun proefondervindelijk verzekeren, dat door het gebruik van dit middel sommige lijders door ons als 't ware uit de kaken des doods gered, en voor verstikking behoed zijn.
De schrijver verdeelt, bl. 563, de enteritis in active of

{==204==} {>>pagina-aanduiding<<}
ware en in passive of roosachtige ontsteking. De aanvanger der kunst moet dus hieruit natuurlijk wanen, dat alle enteritis erysipelatosa, welke, zoo als de groote p. frank dit zeer juist heeft opgemerkt, ongelijk veelvuldiger voorkomt dan de enteritis phlegmonosa, l.l. § 238, S. 250, altijd bij uitsluiting van een' passiven aard is, en als zoodanig moet behandeld worden. Zoodanig eene praktijk zoude intusschen niet zelden voor den lijder allernoodlottigst zijn. Ook schijnt de schrijver op bl. 590, waar hij zegt, dat de valsche roosaardige darmontsteking doorgaans, dus niet altijd, het passive karakter heeft, zijne eigene stelling te wederspreken. Inderdaad, beide, de phlegmoneuse en de erysipelateuse darmontsteking, zijn, vooral in het begin der ziekte, meestal van een' stenischen activen aard, met dit onderscheid evenwel, dat bij de phlegmoneuse enteritis de cura antiphlogistica in derzelver geheelen omvang, in zoo verre zij namelijk hier aanwendbaar is, uit- en inwendig met den meesten spoed moet worden in het werk gesteld, en men zich noch door den kleinen ingetrokken' pols, noch door schijnbaar groote zwakte hiervan moet laten afschrikken; terwijl in de erysipelateuse enteritis, na voorafgegane bloedontlastingen, uiterlijk een vesicatorium ad abdomen, alsmede inwrijvingen met ung. neapolitanum e caphura, en inwendig eene emulsio camphorato opiata, en de kwikbereidingen, inzonderheid onder de meest hulpbelovende middelen behooren.
Ten opzigte van des schrijvers voorschriften met loodsuiker en opium, op bl. 593, moeten wij opmerken, dat de gifte van het opium hier relatif tot dat van de loodsuiker wat te groot is, (men geeft gewoonlijk in den beginne ¼ opium en ¾ loodsuiker) en dat, ofschoon men zekerlijk het voorzigtigst handelt, met, volgens onzen schrijver, met eene kleine gifte loodsuiker, b.v. van ½ grein, te beginnen, men echter, wil men er in 't algemeen nut van trekken, verpligt is, deze gifte, in plaats van 's avonds en 's morgens, wel viermalen daags den lijder toe te dienen, en voorts gradueel met de gifte moet opklim-
{==205==} {>>pagina-aanduiding<<}
men. Daarenboven zij de heelmeester ten platten lande en ter zee gewaarschuwd, dat men nimmer, zoo als wij hiervan vaak ooggetuigen geweest zijn, de loodsuiker op het andere uur alternatif met adstringerende en versterkende middelen, waardoor dit middel chemisch gedecomponeerd wordt, moet toedienen, maar of de saccharum saturni alleen geven, of, in gevalle des lijders zwakke toestand het gebruik van versterkende adstringerende middelen gebiedend vordert, dezelve des voormiddags, en in den namiddag de poeders uit loodsuiker en opium geven.
Eindelijk zegt de schrijver op bl. 622, dat de passive leverontsteking met trage zwakte de kwikbereidingen, in groote giften in- en uitwendig toegediend, vereischt. Deze uitspraak is intusschen niet algemeen waar, en wordt niet alleen door de algemeene ervaring, maar ook door die van den schrijver zelven wederlegd. Immers, (het zijn 's mans eigene woorden) ‘wanneer de vergezellende koorts het karakter van typhus heeft, moet zij volgens de zenuwachtige of rotachtige geaardheid behandeld worden. Tegen de eerste zijn kamfer, kwik en goudzwavel, - tegen de laatste de minerale zuren onze beste geneesmiddelen. Dat, bijde rotachtige geaardheid, de kwikmiddelen hoogst nadeelig zijn, en derhalve nimmer mogen gegeven worden, behoeft naauwelijks herinnering.’ Dus is het door 's mans eigene ervaring, welke zijne theorie geheel wederspreekt, uitgemaakt, dat het gebruik der kwikmiddelen zeer te pas komt in de asthenie cum aucta irritabilitate, maar dat derzelver gebruik in de asthenie cum torpore niet aangewezen en doorgaans hoogst nadeelig is.
En hiermede eindigt Recensent de beoordeeling van de eerste afdeeling van het tweede deel van dit Geneeskundig Handboek; en ofschoon de verdere ontwikkeling van hetzelve hem in zijn oordeel ten volle bevestigd heeft, dat namelijk dit werk niet als eene geschikte handleiding voor den heelmeester ten platten lande en ter zee kan beschouwd worden, en dat de schrijver, door zijne allezins wijdloopige behandeling van zaken, het doel, om hun, welken

{==206==} {>>pagina-aanduiding<<}
het aan geregeld onderwijs ontbroken heeft, tot eene verbeterde geneeskundige behandeling op te leiden, volkomen gemist heeft, zoo blijft echter Recensent dit werk, hetwelk doorgaans doorslaande blijken oplevert van des schrijvers uitgebreide kennis, groote belezenheid en geoefende praktikale talenten, beschouwen als eene zeer nuttige bijdrage ter algemeene uitbreiding der geneeskunst in ons vaderland, en vermeent uit dien hoofde hetzelve bij voortduring te moeten aanprijzen aan alle jonge geneeskundigen in het algemeen, en in het bijzonder aan de zoodanigen, die niet in de gelegenheid zijn, om zich de voornaamste nieuwe buitenlandsche geneeskundige werken te kunnen aanschaffen; en daar er in het Nederduitsch geen geneeskundig werk, in aanleg met dat van den schrijver overeenkomende, bestaat, zoo ziet hij de voortzetting van dit voor jonge kunstbroeders inderdaad zeer belangrijk werk met verlangen te gemoet.







Elogium Tib. Hemsterhusii, auctore Dav. Ruhnkenio; accedunt duae Rich. Bentleji Epistolae ad Hemsterhusium. Vita Dav. Ruhnkenii, auctore Dan. Wyttenbachio. Cum Praefatione et Anno. tatione edidit Jo. Theod. Bergman.

(Vervolg van bl. 177.)

Onze tweede aanmerking bepaalt zich tot pag. XXXVII sqq. der Voorrede, waar bergman, over den vorm van het Elogium zoo wel als van het Vita sprekende, het ongunstig oordeel van zekeren ongenoemden Duitschen Recensent van niet veel beter kaliber wederlegt. Ook wij zijn even min als bergman in staat 's mans naam op te geven, wijl deze, zoo als doorgaans met die Heeren Recensenten het geval is, met of zonder opzet in het duister schuilt. Dan, wij willen, tot beter verstand van bergman's Voorrede, en ten dienste onzer Nederduitsche lezers, uit voornoemde Recensie, handelende over lindemann's uitgave, en te vinden in de Jenaïsche Allg. Lit. Zeit. 1822, No. 169, het volgende

{==207==} {>>pagina-aanduiding<<}
hier bijna woordelijk overnemen, en er bergman's of onze eigene wederlegging op zijne plaats tusschen inlasschen. Dus laat zich Rec. aldaar uit, over de beide stukken van ruhnkenius en wyttenbach: Ruhnkenius' Gedenkschrift, zegt hij, was, zoo als hij zelf in het Voorberigt getuigt, oorspronkelijk eene Akademische Redevoering, doch waarvan hij den vorm, om ook buiten de gehoorzaal eene grootere publiciteit aan te winnen, tot een formeel Elogium heeft uitgebreid. Dat hem dit bij uitstek wèl gelukt is, lijdt in 't minst geen twijfel; alhoewel deze goede uitslag ten deele misschien even zoo wel van de eerste bewerking, als van de tweede omwerking is af te leiden: zoodat, hetgeen in de Redevoering als zoodanig ontbrak, niet eerst aan het Elogium moest onttrokken worden, ten einde dit laatste zijn bepaald karakter konde bekomen. Wat met deze laatste woorden Recensents ware meening geweest zij, laten wij voor zijne rekening. Wij voor ons verstaan die wartaal niet; ten zij hij misschien dit heeft willen zeggen, dat er in ruhnkenius' Oratie, als zoodanig, wel niet zoo veel oratorische verheffing zal geweest zijn, dat deze bij de omwerking eerst moest weggenomen worden, om er de eigenschap en den vorm van een Elogium aan te geven. Dit althans, of iets dergelijks, schijnt met het volgende overeen te komen: want, gaat hij voort, dat de geest van ruhnkenius meer tot een rustig voortgaand onderzoek en tot didaktische voordragt geschikt was, dan tot de kracht en kunstgrepen der welsprekendheid, ontdekt men zeer spoedig
uit zijne onlangs in de Opuscula (Rec. bedoelt hier niet de laatste, maar de vroegere uitgave der Opuscula Ruhnkenii, Lugd. Bat. ap. Luchtmans, 1807) verzamelde Redevoeringen: en het is niet te ontkennen, dat ernesti, die bijna gelijktijdig Akademische Redevoeringen hield, in de oratorische houding en volheid der gedachte zoo wel, als der uitdrukking, hem verre overtroffen heeft. Overal heerscht in ruhnkenius' Redevoeringen eene zekere schraalheid en dorheid (Nüchternheit und Exilität), ook zelfs in dezulke, waar het onderwerp een' anderen Redenaar aanvuurt, of het sterkere gevoel de uitdrukking zoude verlevendigd en verheven hebben. Hiertegen merkt bergman te regt aan: dat, wat deze stelselmatige behandeling en voordragt betreft, cicero, de groote Romeinsche Redenaar, gelijk hij zelf getuigt, zich in de wandeldreven der Akademie, veel meer dan in de leerscholen der Redekunstenaars, tot een' Rede-
{==208==} {>>pagina-aanduiding<<}
naar gevormd had; dat ernesti zelf zijnen zoo sierlijken schrijfstijl grootendeels heeft te danken gehad aan het lezen van wijsgeerige geschriften, vooral der Ouden; dat, volgens het getuigenis van wyttenbach, Vit. Ruhnk. p. 16, ook ruhnkenius aan zijne jeugdige, hoewel slechts oppervlakkige, beoefening der wijsbegeerte bijna alle zijne juistheid van denken en schrijven verschuldigd was; eindelijk, dat, zoo als Rec. zelf te regt opmerkt, deze dogmatische eenvoudigheid, deze als 't ware afgepaste juistheid van voorstelling, deze vooraf berekende ontwikkeling der gedachten, die den logischen of historischen draad
bijkans met angstvalligheid vervolgt, in vereeniging met de zuiverheid en sierlijkheid van stijl, juist datgeen is, hetwelk dit Elogium, ook met ter zijde stelling van zijnen gewigtigen en leerzamen inhoud, tot een proefstuk maakt, waarmede slechts zeer weinige kunnen gelijk gesteld worden. - Min gunstig luidt het onmiddellijk daarop volgende oordeel over het geschrift van wyttenbach, waarvan wij het navolgende vinden opgeteekend: Wyttenbach's Vita Ruhnkenii staat, onzes achtens, in vele opzigten verre achter het Elogium. De voortreffelijke Schrijver, gelijk hij ons eveneens in de Voorrede berigt, had ook een deel van dit Vita, namelijk zijns Leermeesters jongelingsjaren, te voren tot eene Akademische Redevoering gebezigd. Het komt ons echter voor, dat bij de latere omwerking de sporen dezer oratorische behandeling niet genoeg zijn uitgewischt. Wij gelooven allezins de voornaamste plaatsen in het Vita te kunnen aanwijzen, die te voren in de Redevoering hare eigene plaats bekleed hebben; en wij moeten er bijvoegen, eene veel beter geschikte plaats Want, om hier slechts één voorbeeld aan te halen, de geheele redekunstig genoeg uitgevoerde en met vele gelijkenissen opgesmukte tirade: scilicet eadem est ratio, cet. pag. 8, de volgende vergelijkingen met thucydides, demosthenes, enz. schijnen ons toe aan het karakter en het gansche koloriet dezer biographische voordragt tamelijk vreemd te zijn. Hier brengt bergman, op gezag en voorbeeld van plutarchus,
te regt tegen in, dat het geheel iets anders is, een Vita of Leven, en eene Historie te schrijven, dat is, een achtervolgend verhaal van zaken; dat de Levensbeschrijver met den Redenaar, en wel bijzonder met den Lofredenaar, veel meer gemeens heeft dan de Geschiedschrijver, en dus de eerste zich boven den laatsten eene meerdere vrijheid mag

{==209==} {>>pagina-aanduiding<<}
veroorloven in het gebruik van gelijkenissen, tegenstellingen en andere redekunstige sieraden (gelijk dit trouwens ook blijkbaar is uit de Levens van plutarchus, die, hoewel verre beneden het natuurlijk eenvoudige van nepos, niemand echter, die eenigen waren smaak en gevoel voor het schoone bezit, ligtvaardiglijk zal willen berispen of veroordeelen). Over het algemeen, dus vervolgt onze Duitsche Leermeester, ontbreekt aan het Vita datgene, hetwelk ruhnkenius' geschrift zoo zeer kenteekent. Het schijnt niet als uit één' vorm gegoten (aus einem Guss hervorgegangen) te zijn; de gedaante en indrukselen zijn veel te verschillend van aard. Nu eens meent men den in geestdrift vervoerden Redenaar te hooren; dan weder, en zulks veel meer, den Uitlegger en Grammaticus; nu eens den al te droogen Annalist, die zelfs de moeite geschuwd heeft, de bijeengezamelde bouwstoffen naar behooren te bearbeiden, de chronologie vaster aan te knoopen, en herhalingen te vermijden. Van dit alles kunnen wij ons niet herinneren, ooit eenige sporen van belang te hebben opgemerkt. Nooit is ons in het Vita Ruhnkenii eene enkele periode al te droog voorgekomen; nooit verveelde ons de lectuur van dat meesterstuk van geleerdheid en goeden smaak: integendeel, telkens ontdekten wij er nieuwe, weleer voorbijgeziene schoonheden en nuttige wenken in. Herhalingen troffen wij, wel is waar, nu en dan aan; maar nergens, of zij zijn er noodig tot bevordering der duidelijkheid, of om den draad der geschiedenis, door eene of andere aangename en leerzame uitweiding afgebroken, daarna weder op te vatten. Vorm en stempel zijn daardoor wel eenigermate verschillend; maar ook hier is het wederom geheel iets
anders eene Lofrede en een Leven te schrijven. Een Elogium als dat van hemsterhuis, slechts ter lengte van 30 bladzijden, en aanvankelijk voor het gehoor van één uur bestemd, kon door een man als ruhnkenius, die vooraf zijne zaak wèl overdacht had, in weinige dagen, ja mogelijk wel in één' dag, in zijn geheel op schrift gesteld worden, en naderhand nog maar een weinig beschaafd. Een Vita zoo als dat van ruhnkenius, tot bijna 300 bladzijden uitgeloopen, en alleen tot lectuur geschikt, kon zelfs door een' man als wyttenbach, na voorafgaande overdenking en bijeenzameling der noodige bouwstoffen, ook bij de hoogstmogelijke vlugheid, niet in één, twee of drie dagen worden afgewerkt, en dus ook niet achtereen en onaf-
{==210==} {>>pagina-aanduiding<<}
gebroken in zijn geheel te boek gesteld. Er moest natuurlijk in het eerste, veel meer dan in het laatste, eene zekere eenheid heerschen, die, gelijk bergman elders aanmerkt, Praef. pag. XL, de Lofrede van de Levensbeschrijving onderscheidt. Dan, gesteld, er ware eens eene al te zeer in 't oog loopende verscheidenheid van gevoel, behandeling en uitdrukking in het Vita aanwezig, zoo komt hiervan, gelijk Rec. zelf bekent, een groot gedeelte ongetwijfeld op rekening der onrustvolle tijden, waarin wyttenbach zijn geschrift vervaardigde, zoo als hij zelf in zijn Voorberigt te kennen geeft. ‘Tot het vertragen,’ zegt hij, ‘en later uitgeven van dit werkje hebben ook andere op zichzelf zeer gewigtige redenen het hare bijgedragen: de eene,
dat het te Amsterdam gedrukt werd, terwijl ik te Leyden woonde, en er dus met het over en weêr zenden der drukproeven geen geringe tijd verloren ging; de andere gelegen in de ongunstige tijdsomstandigheden, die de zetters bij afwisseling van de drukkerij naar het exercitieveld riepen. Zoo is door dat gedurig rekken en op verschillende tijdstippen hervatten van dit geschrift tevens te weeg gebragt, dat in het begin en in het voorste gedeelte een scherper gevoel mijner toen nog versche droefheid is ingedrukt, en datzelfde gevoel vervolgens verzacht en gematigd schijnt te worden, als tijd en rede langzamerhand de plaats der droefheid beginnen te vervangen.' Het is echter, dus gaat Rec. voort, niet alleen de verschillende graad van droefheid, die de eenheid van dit geschrift verstoort, maar de oorzaak ligt dieper; even gelijk die eigenschappen, welke in alle de schriften van dezen Geleerde, en in de latere wel het meest in het oog vallen, eene zekere breedvoerigheid van voordragt, en eene in zichzelven behagen scheppende, veelal aan gebrek aan goeden smaak grenzende snapachtigheid, ook in dit Vita overal te voorschijn treden. De stijl zelf, zoo als men weet, is niet zoo zuiver en gekuischt als die van zijnen Leermeester ruhnkenius, en draagt blijken van zekere eentoonigheid, die wij ook in de schristen van wyttenbach's leerlingen wedervinden. Dit laatste is voorzeker beneden alle kritiek; lijnregt strijdig met het oordeel van ruhnkenius zelven, die, gelijk wij uit het Vita Wytt. pag 87 weten, op zekeren tijd aan wyttenbach schreef: Hoe vele vorderingen gij maakt in de
Latijnsche Letterkunde, toonen zelfs uwe brieven aan, welke, dit verklaar ik ronduit, in keurigheid

{==211==} {>>pagina-aanduiding<<}
en goede Latiniteit door niets kunnen overtroffen worden; en eindelijk duidt het den gemelijken Recensent aan, die anderen benijdt, hetgeen hij zelf niet bezit, en die zelf niet in staat zoude zijn, slechts ééne Latijnsche periode zoo als wyttenbach te schrijven. Volgaarne, derhalve, stemmen wij met bergman in, dat alle deze en dergelijke vitterijen tot niets anders dienen, dan om vlekken op een schoon ligchaam te zoeken; en brengen wij, ten bewijze daarvan, de volgende merkwaardige, en voor wyttenbach allezins vereerende, woorden uit zijne Voorrede aan: Indien het waar is, zegt hij pag. XLI, hetgeen ik mij herinner van een geloofwaardig getuige gehoord te hebben, die zeide, dat dit Vita Ruhnkenii door zijnen schrijver als het ware in ééne houding en met ééne pennestreek achtereen afgeschreven, geheel zoo als het uit de pen gevloeid was, zonder zelfs een woord te veranderen, naar de pers is gezonden en afgedrukt; wie zou dan een geschrift als dit niet aller bewondering waardig keuren, en veeleer te prijzen dan te laken; daar het dadelijk bij de eerste te boek stelling eene zoo groote mate van volmaaktheid verkregen heeft, als vele andere schriften ter naauwernood ooit zouden kunnen bereiken, ofschoon, volgens des Dichters (horatius) voorschrift, vel nonum in annum pressae, dat is, die negen jaren lang onder handen geweest zijn?
Zoo zeggen wij dan dien duisterling van een Recensent vaarwel, hem veel geluk wenschende met zijnen kieschen smaak en zijn fijn oordeel (chacun son goût, zou de Franschman zeggen), en gaan over tot den eigenlijken inhoud van het voor ons liggende werk. Deze is drieledig. Vooreerst het Elogium Hemsterhusii, naar de tweede verbeterde echte uitgave van ruhnkenius zelv', met de daarbij gevoegde duae R. Bentleji Epistolae ad T. Hemsterhusium, Lugd. Bat. ap. S. et J. Luchtmans, 1789; over welke uitgave het wel der moeite waard is, de toen ter tijd van wyttenbach geschrevene recensie te lezen, Bibl. Crit. P. X. p. 117 sqq. Ten tweede het Vita Ruhnkenii, insgelijks naar de eerste en oorspronkelijke uitgave van wyttenbach zelv', Amstelod. ap. P. den Hengst et fil. 1799. Ten derde de Annotatio Editoris, dat is, van bergman. Wat het Elogium en Vita betreft, iets tot lof, aanprijzing of beoordeeling dezer beide meesterstukken van bondige geleerdheid en sierlijke Latiniteit te zeggen, valt niet in ons bestek, en zou ook, na al-
{==212==} {>>pagina-aanduiding<<}
wat daarover reeds door anderen, en ook nu door ons even te voren, is in het midden gebragt zoo wel, als door de ondervinding van vele jaren gestaafd, ten eenemale overtollig zijn. Dit alleen merken wij in 't voorbijgaan op, dat de studerende jeugd aan de Uitgevers, luchtmans en den hengst, grooten dank verschuldigd is voor de juistheid, netheid en getrouwheid, waarmede beide, in hunne oorspronkelijke zuiverheid en onvervalschtheid, in dit eene boekdeel vereenigd zijn; niets dan ontwijfelbare drukfeilen, en eenige misstellingen, door wyttenbach zelv' in de Biblioth. Crit. en elders aangewezen, in den tekst
veranderd; de Aanteekeningen van wyttenbach overal op hare plaats aan den voet der bladzijden gesteld; eindelijk, om het verschil van bladzijden voor te komen, die der oude uitgave, zoo wel bij het eene als het andere werkje, aan den kant dezer nieuwe aangeteekend; iets, dat voor de bezitters van slechts eene van beide uitgaven een groot gemak is, wijl zij daardoor als in het bezit van beide gesteld zijn, en als zoodanig te regt erkend door bergman, die deze aan den rand aangewezene bladzijden der vorige drukken overal in zijne aanhalingen stipt gevolgd heeft. Vandaar ook, dat het Elogium met de Epist. Bentleji, te voren 112, en het Vita 295, en dus in het geheel ruim 400 bladzijden lang, wijder uiteen gedrukt, thans in deze uitgave beide te zamen slechts 300 bladzijden beslaan, en echter met zulk eene duidelijke letter en met zoo veel ruimte ook in de Aanteekeningen zijn overgedrukt, dat niemand ligt behoeft te vreezen bij het gebruik zijne oogen te zullen bederven, en zelfs menschen van jaren zich niet behoeven te ontzien deze uitgave in handen te nemen. Van de beide Brieven van Bentlei aan Hemsterhuis over zijne uitgave van Pollux, te vinden van pag. 34-61, merken wij alleen dit nog aan, dat zij, bij het Elogium, beschouwd als Lofrede, ja zelfs eenigermate als Levensbeschrijving van Hemsterhuis, behoorende, en als zoodanig, uit hoofde van hunnen belangrijken inhoud, door ruhnkenius daarbij gevoegd, ook van deze uitgave niet konden afgescheiden worden, maar integendeel, ofschoon in zuiverheid, sierlijkheid en aangenaamheid van stijl voor de beide proefstukken van ruhnkenius en wyttenbach moetende onderdoen, echter allezins waardig zijn, met deze te zamen vereeuwigd, en door allen, die op grondige kennis der oude Grieksche
versmaat prijs stellen, met vrucht gele-
{==213==} {>>pagina-aanduiding<<}
zen te worden. In de Opuscula Ruhnkenii daarentegen, in het vorige jaar uitgegeven, zijn zij vermoedelijk met opzet weggelaten, wijl het Elogium aldaar voorkomt, niet zoo zeer als Lofrede op Hemsterhuis, maar veeleer als een der schriften van Ruhnkenius, waarbij zij uit hunnen aard en oogmerk niet behooren, en waarop zij geenerlei betrekking hebben. De verwondering, door sommigen betuigd, dat ook die beide Brieven aldaar in de Opuscula niet zijn opgenomen, heeft ons deze ongezochte aanmerking als 't ware afgeperst.

(Het vervolg hierna.)

Sulzer's Gesprekken over de Schoonheden der Natuur-Derde Druk. Te 's Gravenhage, bij A. Kloots en Comp. 1824. In gr. 8vo. XVIII, 134 bl. f 1-60.

Dit werkje, dat te voren reeds tweemalen is uitverkocht, heeft thans weder een' vertaler gevonden, waardoor hetzelve in taal en stijl, bij de vorige uitgaaf vergeleken, zeer veel heeft gewonnen. De beroemde sulzer heeft ook door dit voortbrengsel getoond, dat hij zich alleen waagt aan zulk een onderwerp, dat hij volkomen magtig is: keuze der voorwerpen, wijze van behandeling en voordragt verraden den meester. In vijf gesprekken tusschen een paar vrienden, van welke de een meer het stads-, de andere meer het buitenleven bemint, worden hier eerst die schoonheden der Natuur aangewezen en opgezocht, welke onmiddellijk de zinnen aandoen; dan wordt overgegaan tot dezulke, welke meer het verstand bezig houden (de intellectuéle); eindelijk worden de zuiver morele behandeld; en dat alles in zulk eene natuurlijk eenvoudige en geleidelijke opklimming, en te gelijk met zoo veel juistheid en warmte, dat de lezer als van zelf op het standpunt komt, waarop sulzer hem tracht te plaatsen, ten einde heiligen eerbied, warmen dank en vurige liefde op te wekken voor den wijzen en goeden Formeerder van al het geschapene. In de voorrede van den vertaler, der lezinge overwaardig, vindt men een en ander meer ontwikkeld.
In onze oogen heeft deze dus een' wezenlijken dienst aan zijne landgenooten bewezen met de nieuwe overbrenging van dit nuttig geschrift. Wij wenschen het in handen van elken beminnaar van Gods vrije en schoone Natuur, en gelooven,

{==214==} {>>pagina-aanduiding<<}
dat niemand derzulken het zonder voldoening zal ter zijde leggen.
Eenige ingeslopene drukfouten, en eene enkele vergrijping tegen de Siegenbeeksche spelling, hopen wij, dat weldra, bij de noodzakelijkheid van eenen herdruk, zullen verholpen worden. Zie hier een staaltje uit het vijfde gesprek, hetwelk den stijl moge doen kennen: ‘De beschouwing der Natuur en der zigtbare schepping verheft onzen geest voorzeker boven de bekrompene grenzen van deszelfs natuur, en maakt denzelven waarlijk groot. Immers is het onmogelijk, zich met zoo vele volmaakte voorwerpen bekend te maken, zonder den geest en den smaak voor het schoone te verhoogen? Men vormt zich ongemerkt naar het voorbeeld, dat men voor zich heeft. Al meent men ook in de Natuur alleen aardsche en ligchamelijke schoonheden te vinden, zij voeren evenwel langzamerhand tot hoogeren trap op. Langs de keten der aardsche schepselen klimt de geest steeds op tot den Oneindigen. Dikwijls begint de mensch zijne beschouwingen bij eenen geringen worm, en bevindt zich reeds te midden der verhevenste waarheden, wanneer hij nog met geringe voorwerpen meent bezig te zijn. Reeds staat het allerhoogste voorwerp der volmaaktheid voor zijnen geest, wanneer hij zich nog met zinne lijke schoonheden waant omgeven.’

Vruchten en Resultaten van een zestigjarig Leven. Te Amsterdam, bij J. van der Hey en Zoon. 1823. In gr. 8vo. 310 Bladz. f 3-60.

Met groote verwachting namen wij dit werk ter hand, daar wij den maker gemakkelijk konden gissen, en van dezen niet dan iets voortreffelijks konden verwachten, en met het uitstekendst genoegen hebben wij hetzelve gelezen. De schrijver verkoos, om goede redenen, het incognito; hij schrijft, daar hij over zichzelven spreekt, kennelijk onpartijdig, met gevoel van eigene waarde, maar ook met ootmoedig gevoel van gebrek, echt Christelijk, ernstig, en met het leerzaamst doel. Voor zijne kinderen is dit boek, hetwelk hij aan hen opdroeg, een treffend aandenken, en voor het ernstig, verstandig, godsdienstig publiek een allernuttigst, hoogst aangenaam geschenk, waarvoor het hartelijke dank verschuldigd is. Het

{==215==} {>>pagina-aanduiding<<}
zal wel menigen bejaarden lezer gaan als ons; het was ons gedurig, alsof wij eigene ervaring en eigene opmerking lazen. Hoe belangrijk is althans voor ieder, jong of oud, het resultaat der ervaring van een' waardigen, verstandigen en naauwlettenden Oude, die sine ira et studio zijne ondervinding mededeelt aangaande hemzelven, de menschen en de wereld, en die ons door zijne ondervinding wijsheid wil leeren! Het boek, hoe aangenaam en onderhoudend het zich ook lezen laat, is in eenen toon van hoogen ernst geschreven; trouwens, in zestigjarigen ouderdom, en als men zich aan den rand van het graf gevoelt, beuzelt of kortswijlt men niet. In ieder opzigt mogen wij hier met hoogen lof aanprijzen. Gaarne gaven wij onzen lezer een doorloopend uittreksel; dan, dit is moeijelijk, en bleef nog altijd onvolledig. Hoezeer wij een zamenhangend geheel hebben, bestaat het werk toch uit fragmenten. Wij willen de hoofdtitels opgeven, en daarbij ons vergenoegen met eenigermate op den inhoud te wenken.
Zestig jaren. Wie dan nog niet wijs is, wordt het zelden. Een lange tijd, en echter maar een oogenblik. Men is verbaasd, reeds zoo oud te zijn. Men sta dan nog eens stil, en denke na. Men sla dit boek op, jong of oud. Eens stond de schrijver, waar wij nu staan; eens staan wij daar, waar hij nu is. Mijn ik. Het karakterbeeld van den schrijver, immers eene proeve daartoe, en eene proeve, die moeijelijk is. Geboorte en opvoeding. Zijn organismus. Iets van zijne levensgeschiedenis. Temperament; het belemmerende van hetzelve. Eenige heerschende karaktertrekken in hem: 1) geestdrift tot het maken van plannen, en ambitie; 2) weelderigheid van verbeeldingskracht; 3) beoefening der wiskunde, en wat daaruit voortvloeide; 4) zucht tot eenen goeden stijl; 5) opzamelen van grondige kundigheden. Tot dusverre geldt het des schrijvers verstandelijk, maar nu zijn zedelijk ik. Verootmoediging. De mensch is een zamenweefsel van grootheid en kleinheid, van goed en kwaad. Nuttigheid van verootmoediging, vooral bij een oog op God zoo betamelijk. Erfzonden en erfkwalen. Physiek en zedelijk verband, waarin wij tot onze ouders staan. Dit veroorzaakt goed, maar ook kwaad. In het zedelijke noemt de schrijver het erfzonden, in het natuurlijke erfkwalen. Betoog, dat deze bestaan. Zedelijke aanwending ten dezen. De kinderjaren. Onderscheidene trappen. Voorbereiding tot het ei-
{==216==} {>>pagina-aanduiding<<}
genlijk leven. Dit fragment is vooral rijk in opvoedingslessen, en bevat tevens waarnemingen omtrent het kind in het algemeen, of omtrent een en ander bijzonder karakter. Herinneringen uit des schrijvers kindschheid. Jongelingschap. Gewigt hiervan. Hoe moeijelijk deszelfs juiste grenzen te bepalen zijn. Verandering onzer nationale gewoonte ten dezen; gevaren, nadeelen en oorzaken hiervan.
Teruggang der zedelijkheid in dit tijdperk hoogst beklagelijk. Voor het overige, beminnelijkheid van dit tijdperk. Regelen van gedrag voor allen, die op jonge lieden invloeijen. Ernstig, gewigtig en hartelijk woord aan jonge lieden. 's Mans jongelingsjaren. Manbaarheid. Doorgaans het langdurigste, altijd het werkzaamste gedeelte van ons leven, waarin alles beslist wordt. Het zonderlinge en groote van den overgang tot dezen staat. Achtbaarheid en eerwaardij. Roekelooze handelwijs ten dezen. Hoofdtrekken van het karakter van dezen stand. Iets van des schrijvers geschiedenis en karakter als man. Middelen ter bewaring van zijn zedelijk karakter. Ouderdom. De man treedt dien doorgaans met zijn zestigste, de vrouw met haar vijftigste jaar in. Een staat van afneming. Verlangen naar rust. Zucht nog en regt tot levensgenot. Belangrijkheid voor anderen van den Oude. Zwakheden en gebreken. Helling tot het ernstige. Ingenomenheid met het nakroost. De band van eendragt voor de familie. Des schrijvers ouderdom. Ben ik reeds zoo oud? De ouderdom overvalt ons ongedacht. Redenen van dit verschijnsel. Gevolgen van dit zelfbedrog, en nuttige lessen. Vermenging der leeftijdskarakters. Deze is natuurlijk. Geluk van hem, die uit iederen leeftijd het beste en onschuldige redde. Mengeling der onderscheidene leeftijdskarakters in de meeste harmonie. Iets over de middelen hiertoe. Ouderliefde. Bij het kind sterk en krachtig; zij wordt allengskens gewijzigd en verredelijkt. De banden van kind aan ouders worden meer gerekt, maar houden nimmer op. Waarschuwing, zeer nadrukkelijke, tegen gebrek aan ouderliefde. Broeders en zusters. Band der natuur ten dezen. Uiteenloopende karakters. Scheuring en twist tusschen broederen, enz. Maagschap. Familiebetrekkingen. Verwaarloozing van dezelve, bijzonder in ons vaderland. Huwelijken in de familie, enz. enz.
Huisgenooten. Bedienden in en buitenshuis. Doorgaans gevaarlijk voor de kinderen. Oorzaken van het zedebederf enz. bij den dienstbaren stand. Raadgevingen ten dezen. Huisonder-
{==217==} {>>pagina-aanduiding<<}
wijzers, gouvernantes, muzijk- en andere meesters. Moeijelijkheid in het afkeeren van alle gevaar. Herinnering aan een paar oude getrouwe dienstboden van den schrijver.
Ziedaar, lezer! wat gij al in dit boek, grootendeels ook wel tegen uwe verwachting, zult aantreffen, doorgaans keurig bearbeid en overtuigend. En hetgeen wij aanstipten, is nog zeer onvolledig. Gaarne gaven wij van den fraaijen schrijftrant eene proeve; doch wij deden moeijelijk eene keuze; ook duldt het ons bestek niet. Genoeg zij het udan, dat wij nogmaals herhalen, dat gij hier het werk ontvangt van eenen achtingwaardigen, kundigen en bevalligen schrijver. Moge zijn ouderdom nog lange gezegend en aangenaam zijn, en hij kracht en lust hebben, om ons nog een volgend deel te leveren! waarop hij hope geeft, alhoewel ook alsnu het werk compleet kan gerekend worden. Aan het vertier van het werk, en alzoo aan den goedkeurenden wenk van het publiek, waarvan de schrijver de voortzetting bij zijne belofte afhankelijk maakt, kan het bij onze natie zulk eenen voortreffelijken schrijver niet ontbreken.




Verhalen, Schetsen, en Gesprekken. Door N. Swart. Te Leeuwarden, bij G.T.N. Suringar. 1824. In gr. 8vo. 285 Bl. f 2-90.

De Eerw. swart zou ongaarne medewerken, om der jeugd te hooge denkbeelden van de wereld en de menschen te geven, met dwaasheden, veel min onreinheden gemeenzaam te maken, en in het denkbeeld te brengen, alsof de mensch, en in het bijzonder de jeugdige maagd, slechts geschikt ware om te behagen, en voor de duurzaamheid des geslachts te zorgen; maar hij bedoelt eeniglijk met deze verhalen eene aangename verpoozing van gewigtiger bezigheid, en daartusschen eenige nuttige gedachten en wijze lessen te geven. Slechts deze bedenking bleef er bij hem over; of namelijk dusdanige lectuur den tijd en zelfs ook wel den smaak voor ernstiger onderwijs niet tegenwerken kon. Hij merkt echter aan, dat thans zelfs de allergewigtigste zaken met gemakkelijkheid en smaak veelal worden onderwezen, en dat het lezen van verdichtselen wel nooit geheel buiten gebruik zal raken. Zijne opstellen zijn eenvoudig en vaderlandsch, en in zoodanigen goeden smaak geschreven, dat wij hem

{==218==} {>>pagina-aanduiding<<}
wel durven aanzetten, te zijner eigene verpoozing ook van gewigtiger bezigheid, voort te gaan met ons publiek op meer soortgelijke vruchten van zijnen geest te onthalen; terwijl wij geenszins twijfelen, of ook deze zijne verhalen zullen denzelfden opgang maken onder ons, (die hoe langer hoe meer van uitheemsche produkten afkeerig worden) welke zijner vroegere smaakvolle proeven in dit vak te beurt vie.
De stukjes in deze verzameling zijn zes in getal, waarvan slechts twee, Oude liefde roest niet en de Vreemdeling, reeds vroeger in eenig Mengelwerk het licht zagen. Wij vonden die echter met genoegen hier weder; want zij waren ons reeds ontgaan. Het eerste geeft eene werkelijke waarheid, en tusschenbeiden ook zeer heilzame wenken. Het andere doet dit vooral ook, en bevestigt de spreuk: Er is toch maar één Amsterdam in de wereld, met welke het sluit; ofschoon daar toch niet altijd iedere vreemdeling zoo ligt zijne fortuin maakt, of het verlorene zoo spoedig weder herstelt. Frederik (waarmede het werk begint) is een lief en onderhoudend verhaal, van eenvoudige oudjes, die, ten tijde der uitlandigheid van het Huis van Oranje, zich lieten misleiden, en in een vreemd jong mensch eenen Zoon van den uitgewekenen Stadhouder meenden te vinden, zich zijns in liefde en vol verwachting aantrokken, voor zijne geleerde opvoeding zorgden, en daardoor, hoezeer dan ook teleurgesteld, voor hunne éénige lieve dochter eenen braven en verstandigen echtgenoot opvoedden. Dit verhaal is aardig en onderhoudend. Grootmoeder Anna's leer der huishoudelijkheid is aller behartiging waardig; het opschrift kenmerkt den inhoud; het geeft lessen in voorbeelden. Tijdverdrijf op zee geeft zes onderscheidene verhalen of vertoogjes, (want grootendeels hebben zij wel het meest van het laatste) en is almede leerzaam en onderhoudend. Eenige fatsoenlijke lieden korten zich met deze verhalen uit hunne ondervinding, op een zeereisje, den tijd. De Doode is het laatste verhaal. Zeer aardig en nuttig; ten slotte ook tegen het geloof aan spokerijen gerigt. Leerzaam vooral door de aanwijzing, hoe een anders goed mensch door een onberaden huwelijk tot misdaad en de galg kwam. Hij was echter slechts schijndood; en door de menschlievende hulp
van eenen geneesheer, die het lijk ontleden zou, geraakte hij weg. Zijn hart drong hem onwederstandelijk naar het huis en het graf zijner vrouw. Vanhier de spookverhalen, die zich hervatten en

{==219==} {>>pagina-aanduiding<<}
versterkt werden, toen hij na verloop van tijd uit de Indiën terugkwam, en bij nacht daar weder gezien werd. Maar zijne goede beginselen hadden zich al spoedig, bij zijn vernieuwd leven, hersteld; hij was een weldoener der menschen, en kwam, schoon onder vreemden naam, en alzoo onbekend, met vrouw en kinderen, als een edel mensch terug.
Dit weinige zeggen wij van deze verzameling, en vertrouwen, dat het voldoende zal zijn, om menigeen tot den aankoop van dit werkje van eene vaderlandsche pen en een vaderlandsch hart uit te lokken.

Jaarboekje door Natuur en Kunst aan Genoegen gewijd. Te Sneek, bij F. Holtkamp. 1824. In 12mo. 210 Bl. f 1-50.

Een zeer aardig boekje, van hetwelk ons publiek een goed deel van den inhoud, en misschien wel geheel den aanleg, aan Mejufvrouw fenna mastenbroek te danken heeft. Het bestaat uit proza en poëzij, en is met smaak bearbeid; overal geeft de lezing aangenaamheid en genoegen; alles is godsdienstig, zedelijk voor het minst, en niets, hetwelk den goeden smaak eenigzins hinderen kan.
Twee in getal zijn de eenigzins uitvoerige prozaïsche verhalen. De Familie van Dalen, of de middelweg is kostelijk, brengt een lief en welopgevoed meisje in een huisgezin, waar vader en een der zonen het geld tot de hoofdzaak stelt; de andere zoon, van goeden aanleg, met zichzelven bijzonder ingenomen is, en de dochter van den huize, moeders bedorvene lievelinge, allen aanleg heeft tot trotschheid, zelfkwelling, en aan den rand der verleiding. Zij beschrijft dit zeer naïf, en wordt hier, met naren waardigen minnaar, de engel des geluks; alhoewel de uiterst gierige jongen blijft, die hij is. - Anthonij en Elsje, of wat vermag broeder- en zusterliefde? is eene aandoenlijke geschiedenis, op waarheid gegrond. Anthonij en Elsje verliezen al vroeg eenen braven vader; zij zijn de vreugde en het geluk der waardige moeder, en voor die moeder en elkander alles. De moeder bezwijkt onder den last van een tweede huwelijk, alleen aangegaan om het belang harer kinderen. Deze zijn, na den dood der brave vrouw, ongelukkige verschovelingen, en

{==220==} {>>pagina-aanduiding<<}
hebben het hard; maar hunne liefde blijft onveranderlijk en sterk. Te zamen geraken zij eindelijk bij eenen braven landman, voor wiens zoon de dankbare Anthonij zich eindelijk opoffert, en remplaçant wordt. Elsje wordt daarna van dien zoon de gelukkige vrouw, en Anthonij komt ook tot een gelukkig huwelijk. Dit is de ruwe schets van een verhaal, dat men lezen moet, om de braafheid en liefde dezer kinderen te gevoelen en te bewonderen.
Nu volgen twaalf dichtstukjes, van verschillenden, maar aangenamen inhoud en uitgebreidheid, onder welke wij, behalve van fenna mastenbroek zelve, de namen lezen van francijntje de boer, van p.a. borger, j. van leeuwen, h. meijer, jun., w.h. warnsinck, bz. en eenige ongenoemden. Onder deze gedichtjes heeft ons het meer uitvoerige, de Koffij, door van leeuwen, en de Welkomstgroet aan mijn Neefje, door Mejufvr. mastenbroek, bijzonder behaagd.
Alles wordt besloten met dertien aardige Anekdoten, van welke wij de laatste ter proeve geven: ‘Zeker Heer, die zijne vrouw heimelijk het leven verbitterde, sprak eens tegen den beroemden tooneelspeler garrick met grooten ophef over de heilige verpligting van het tegendeel, en zeide eindelijk: Ik voor mij houd staande, dat ieder man, die eene brave vrouw heeft, en haar niet wel behandelt, niets minder verdient, dan dat zijn huis boven hem in den brand vliege. - Ik hoop toch, Mi nheer! antwoordde garrick, dat uw huis geassureerd is?’
Het Jaarboekje is voorzeker welkom, en doet de voortzetting met verlangen te gemoet zien.




Het Bijgeloof ontmaskerd, of de Onderwerpen daarvan natuurlijk verklaard, met invlechting van een aantal ware Geschiedenissen. Naar het Hoogduitsch van H.L. Fischer, vrij gevolgd door W. Goede. Te Zutphen, bij H.C.A. Thieme. 1824. In gr. 8vo. VIII en 439 Bl. f 2-50.

Met dit boek, Lezers! is Recensent erg verlegen. Ware het van eene Emerita-Baker of iets dergelijks afkomstig, hij zoude het prijzen, maar toch vragen: ‘waartoe dient het?’ doch het is van een voormalig Godsdienstleeraar, van

{==221==} {>>pagina-aanduiding<<}
den Schrijver van de Onzigtbare, en het Magazijn van en voor Lijdenden, bewerkt! Hoe is het mogelijk, dat ie mand tot eene zoodanige liefhebberij vervalt, zonder te......! En cui bono? Intusschen, die man verwachtte, jaren lang, van de Maatschappij Tot Nut van 't Algemeen de overbrenging dezes werks in onze taal! Hij heeft er met verlichte mannen over gecorrespondeerd; daar kwam zoo weinig van, als er ook van eene mondelijke zamenspraak met, ook verlichte, Godsdienstleeraars b.v., zoo hij die in zijne woonplaats had kunnen vinden, zoude gekomen zijn, aan welke hij evenwel misschien niet eens gevraagd heeft: ‘wat dunkt u, Broeders?’ Men mag echter niet gelooven, dat de correspondentie zoo drok als zulk verkeer kan geweest, of zijne brieven onbeantwoord gelaten zijn; want goede zegt ons, dat andere redenen, die wij echter niet willen opnoemen, oorzaken waren van de weinige vrucht zijner raadpleging. Tot die oorzaken behoort niet het gemis van bijgeloof in ons land; want, zegt goede, het heerscht - zelfs bij Remonstranten, hoewel daar het allerminst. Een raar kompliment zeker, maar toch een bewijs, dat dit Kerkgenootschap den dienst niet bijzonder behoefde, dien goede bewijzen wil. Recensent gelooft echter niet, dat die kleine gezindte hoogmoedig op deze lofspraak worden zal, en even weinig, dat er bij de Protestanten van allerlei naam, waaronder dan toch ook de groote noch smalle gemeente der Doopsgezinden behoort, veel zal gerekend worden, voor de voorziening in hunne behoefte, op goede's verlichting. Evenwel, het boekje (NB. van maar 439 bladzijden) is hoogstnuttig, zegt de Schrijver zelf, 1o. tot uitbreiding van menschen- en Godsdienstkennis; 2o. tot verheuging over de zegepraal, op het bijgeloof
behaald; 3o. om volks- en schoolleeraars opmerkzaam te maken; 4o. om aan ouders voorzigtigheid te leeren ten opzigte hunner kinderen, wanneer gene de bals, visites, cassino's, societeiten, kolfbanen ezv. bezoeken. Het is waarlijk onbegrijpelijk, dat eene Maatschappij Tot Nut van 't Algemeen een boek, dat tot zulke oogmerken konde bewerkt worden, zoo onopgemerkt liet; maar misschien meende dezelve, reeds aan alle die oogmerken te hebben voldaan? Elk toch meent zijn uil een valk te zijn, blijkens dit boek.
Aan de behandeling van 80 onderwerpen, van welke No. 1 de Duivel is, besteedde de werkzame goede zijne rust. Recensent heeft te veel te doen, om zelfs alle die onder-
{==222==} {>>pagina-aanduiding<<}
werpen af te schrijven. Dat is hij der waarheid schuldig te belijden, dat men uit dit boek, dewijl het krielt van anekdoten, tot het bijgeloof behoorende, zeer veel leeren kan, wat men niet wist, en wat dus ook niet deerde. Sommige stellingen des bijgeloofs worden ook goed opgehelderd; van andere doet de opheldering wenschen, dat maar van het geval niets gerept ware. Over het geheel past Recensent op dit boek toe, wat van het bijgeloof uit het gemeene leven verhaald wordt en opgehelderd, bl 266: ‘Het is niet goed, wanneer men over vuilnis gaat. - Zeker is dat niet goed, want men draagt het vuilnis weêr daarheen, waar men het te voren heeft weggeveegd. - Neen, zegt men, wie over vuilnis gaat, die heeft geen geluk. - Hoe menigeen, die over vuilnis ging, vond een' ring ezv. Was dit geen geluk?’ Zijt gij daarvan overtuigd, Lezer! wel nu, wroet dan in dezen mesthoop! Goede zal toch den zamengekruiden berg van bijgeloovigheden dezen naam niet weigeren. En, het is waar, er is wel niet zoo heel veel kostelijks te rapen; er zijn ook ringen en enzoovoortsen van allerlei allooi; men kan ook elders, voor zijn geld, met minder moeite beter te regt; met dat al is hier (en welk boek verdient bijna deze lofspraak niet?) nog wel iets goeds en nuttigs te leeren. Hiertoe tellen wij niet dingen, gelijk, om uit duizend één ding op te rapen, bl. 273: ‘L... en V... moet men niet op de tafel knippén; men krijgt ze anders alle weder,’ hetwelk, wat de stelling aangaat, toegestemd, maar waarvan de gegevene
reden betoogd wordt onwettig te zijn; hiertoe tellen wij ook niet de beoordeeling van swedenborg, die, zeker niet met goedvinden van alle verlichte mannen, hier als een dwaas - en ook als een leugenaar en bedrieger voorkomt; (wij zouden hem liever een' Theososischen Mystiek noemen, tot de hoogste dweeperij gestegen, en hem gelijk stellen met die erbarmenswaardige menschen, die, hoe geleerd en verstandig ook en braaf, nogtans, dewijl hunne inbeeldingskracht zich tot één punt zamensluit, volslagen krankzinnig op dat ééne punt worden;) hiertoe brengen wij ook niet de hier voorkomende Bijbelophelderingen, van welke deze ééne onze opmerking trok: ‘Job II:7 moet zoo gelezen worden, dat Hij, in het tweede lid, niet Satan is, die Job met booze zweren sloeg, maar dat dit door God gedaan werd;’ (waarom, en waartoe? dat kunnen we niet gissen;) maar hiertoe brengen

{==223==} {>>pagina-aanduiding<<}
wij vooral deze en gene opheldering uit de geschiedenis, b.v. die over het niezen, bl. 265, en andere, en, wil men, ook verscheidene aanwijzingen, dikwijls met een enkel woord, dat sommige gezegden regelen des bijgeloofs werden, die eerder als regelen van wijsheid (scilicet) hadden mogen onthouden worden, b.v.: ‘Men mag geen' vreemdeling uit eene kamer laten vertrekken, zonder dat hij heeft nedergezeten. Als de vrouwen willen wasschen, mbet alles in het huis vriendelijk opstaan. Men moet de kleine kinderen niet met de bloote voeten op de tafel laten loopen.’ Doch, is het niet al mobi genoeg? Dewijl echter van zoodanige belangrijke voorschriften reden en verklaring gegeven wordt, en zoo vele stellingen en spreuken des bijgeloofs de eer van een van beide genieten, zoude men bijna in verzoeking kunnen vallen, dat, waar dit niet geschiedt, goede de waarheid toestemt, en dus zeker op den eersten Kersdag boerenkool eet; want, bl. 433, die dat niet doet, wordt een ezel! En wij moeten nog eene levensgeschiedenis van hem ontvangen, die ook, uit zijne eigene ondervinding, voorbeelden van bijgeloof, ook bij Protestanten, Remonstranten zelfs? zal doen kennen. 't Is liefhebberij! Wie benijdt iemand zoodanige werkzame rust?...




Grammatica Latina in Scholarum usum, cura G. Dorn Seiffen. II Partes. Zutphaniae apud H.C.A. Thieme. 1822. 8vo. f 3-90.

De Latijnsche Grammatica van lithocomus, door den wijdberoemden vossius met aanteekeningen en eene Prosodie verrijkt, is langen tijd met veel vrucht op onze scholen gebruikt geweest, en de zucht tot het nieuwe, welke uit Duitschland ook in dit vak van onderwijs tot ons is overgekomen, heeft dat leerboek niet kunnen verdringen. Ofschoon wij dankbaar erkennen, dat wij veel goeds van de Duitschers ontvangen hebben, zien wij toch met groot genoegen, dat ook het goede, hetwelk wij bezaten, behouden is gebleven, en van tijd tot tijd op eigen bodem meer beschaafd en verbeterd wordt. De verdienstelijke en werkzame uitgever dezer Grammatica heeft alle hulpmiddelen gebezigd, welke immer onder zijn bereik vielen. Het boek is geschreven in het Latijn; de Hollandsche vertaling staat tegen het Latijn

{==224==} {>>pagina-aanduiding<<}
over, zoo naauwkeurig, zuiver en duidelijk, als de aard van dergelijk leerboek zulks vordert. Hij heeft buitenlandsche Grammatica's geraadpleegd, of ze ook iets, dienstig voor zijn oogmerk, bevatten mogten. Wij vernemen, bij deze gelegenheid, dat de Engelschen en Amerikanen hier zeer ten achtere zijn. Ook heeft de schrijver niet verzuimd gebruik te maken van de aanteekeningen van geleerde lieden bij de uitgaven hunner klassieke schrijvers, en eindelijk zijne veeljarige ondervinding, in het onderwijzen der jeugd opgedaan, geraadpleegd; welk laatste bijzonder van onberekenbare waardij is in het zamenstellen van dergelijke leerboeken. In de Etymologie vindt men een genoegzaam aantal voorbeelden van Declinatiën en Conjugatiën, zoodat de leerling de zoogenaamde Rudimenta missen kan. De beschrijving der regelen in de Syntaxis is kort en duidelijk; hetwelk ons oneindig beter bevalt, dan die zoogenaamde filozofische manier der Duitschers. De voorbeelden zijn van een' nuttigen en zedekundigen inhoud, en van eene goede klassieke Latiniteit. Minder gebruikelijke, dichterlijke of Grieksche spreekmanieren zijn achteraan gevoegd. Drie aanhangsels besluiten het stuk, namelijk over de Figuren, zoo wel in de Etymologie als Syntaxis, over de Orthographie, en de plaatsing der woorden. De nuttigheid dezer Grammatica wordt niet weinig vermeerderd door een Index, een onmisbaar iets in dergelijk boek, hetwelk wij bij het gebruiken van vossius dikwijls ondervonden hebben. Wij eindigen dit kort verslag met dankbetuiging aan den Heer dorn seiffen voor het zoo gelukkig volbreugen van dezen arbeid, en bevelen het werk gerust aan alle onderwijzers, welke er belang in stellen, dat hunne leerlingen op de oude solide manier tot de kennis der Latijnsche taal worden opgeleid. Van des schrijvers uitmuntende Prosodie hebben wij reeds loffelijke melding gemaakt.




Vaderlandsche Spreekwoorden, ten dienste van de hoogste klasse der Nederlandsche Scholen, opgehelderd door A. van Zutphen. Te Gorinchem, bij J. Noorduyn. In kl. 8vo. 93 Bl. f :-30.

Wanneer dit boekje, dat ons uit het oog was geraakt, den schoolhouderen bevalt, zal hun ambtgenoot, de schrijver, het nog in eenige soortgelijke stukjes voortzetten; wij mogen het lijden; - hier en daar is hij in uitbreiding en toepassing niet ongelukkig geslaagd, en over het algemeen zal het boekje ook wel voor de scholen bruikbaar zijn. Een onderwijzer zie het alzoo eens in; aan een enkel stukje is hij toch zeker niet bekocht. In vier rubrieken worden hier de Spreekwoorden gerangschikt, zoo als zij namelijk ontleend zijn, 1. uit de H. Schrift, 2. uit het Heidendom, 3. uit vorige gebruiken onder de Christenen, en 4. uit oude meeningen en gewoonten. Eukele zijn er onder, die in ons oog weinig om het lijf hebben, of omtrent welker opheldering iets zou vallen uit te zonderen; dan, dit doet weinig ter zaak, en wij dachten daarbij dan: transeat cum ceteris!





{==225==} {>>pagina-aanduiding<<}

Boekbeschouwing.

Tweede tiental Leerredenen. Door J.H. van der Palm. Te Leyden, bij D. du Mortier en Zoon. 1824. In gr. 8vo. 354 Bl. f 2-10.

Hoe schoon en afwisselend van inhoud en vorm de Leerredenen van den Heer van der palm ook zijn, er zou met den tijd iets eentoonigs en vervelends in derzelver herhaalde vermelding en overzage kunnen komen. Deze bundel nogtans kan wederom tot een bewijs verstrekken, dat de Hoogleeraar ook zulke kapitale wendingen aan zijnen arbeid weet te geven, als denzelven geheel nieuw doen voorkomen. De laatste zes stukken, namelijk, behandelen hoofddeelen van Paulus' geschiedenis, die wij kunnen beschouwen als reeds vroeger, in het achtste zestal, met twee over 's mans bekeering begonnen, en welke nu, zoo het schijnt, onmiddellijk en zonder tusschenpoozen zal worden voortgezet.
Ook de overige vier kunnen historisch genoemd worden. Derzelver opschriften zijn: Het blijvend aandenken aan den dood van Jezus, volgens 1 Kor. XI:26b. Jezus lijden in Gethsémané, Matth. XXVI:36-44. De dood van Stéfanus, Hand. VII:59, 60. Herodes en Johannes de Dooper, Mark. VI:20.
De eerste is niet eene avondmaalspreek, maar eens min bepaalde lijdenspredikatie, die gepastelijk tot eene inleiding der gewone passiebeurten zou kunnen dienen. Jezus is gestorven; Hij is voor ons gestorven, en zal in heerlijkheid wederkomen: deze zijn de punten, op welke van der palm ons verwijst, en die hij, volgens zijne gewoonte, treffend in het licht stelt; naar onzen smaak, het eerste nog best. Heeft er eene uitlating plaats, of niet, waar wij, bl. 20, van groote mannen en helden lezen: wat deden zij dan toch, dan voor die kleine plek gronds, die wij betreden, en straks weder verlaten moeten?

{==226==} {>>pagina-aanduiding<<}

De tweede, over het lijden van Jezus in Gethsemane, eene zoo treffende plaats in de Geschiedenis en niet min beroemde in de Godgeleerdheid, zal natuurlijk verdubbelde aandacht wekken. Het is ons gebleken, dat van der palm niet van het gevoelen dergenen is, die door den drinkbeker, die Jezus bad, dat Hem mogt voorbijgaan, slechts de benaauwdheid van den oogenblik, geenszins het lijden en den dood zelven verstaan. En gelijk wij zijn gevoelen, als het eenvoudigste en natuurlijkste, te dezen, gaarne bestemmen, zoo wordt dan ook, volgens ons oordeel, uit het afwijzen van die bede, met regt de volstrekte noodzakelijkheid van Jezus' dood, tot verlossing des menschdoms, afgeleid. Men weet van elders, dat van der palm een warm voorstander is van de leer der verzoening, gelijk wij die, kortheidshalve, maar eenvoudig zullen noemen; maar dat hij zich tevens, zoo hier als elders, volstrekt afkeerig verklaart van schoolsch uitpluizende en naauwbepalende verklaringen van dit leerstuk. De Bijbel verwijst ons op het kruis, als het éénige plegtanker onzer behoudenis; ziedaar genoeg voor ons, die hier toch door geloof, niet door aanschouwing hebben te wandelen. Ook dit komt met onze gedachten volkomen overeen. Maar in den grond twijfelen wij somtijds, of van der palm aan dit laatste denkbeeld wel altijd getrouw blijft; of de kleur van het leerstelsel, dat hem van der jeugd af ingeprent is, en, als dat van zijne kerk, altijd eenigermate voor den geest blijft zweven, ten minste niet dikwijls doorschijnt. Niet, dat wij zouden willen, dat hij ongetrouw aan hetzelve wierd, of het openlijk tegensprake; maar, in zoo verre hij, eenvoudige bijbelleer predikende, met al die fijnere onderscheidingen niets te doen heeft, kon het, onzes inziens, nog liberaler en...... beter zijn. Het is waar, als een afzonderlijk gebuktgaan onder de zonden der wereld beschouwt van der palm het lijden in Gethsemane niet;
het staat met den haast volgenden kruisdood en al deszelfs ijsselijkheden in een onafscheidbaar verband. Ondertusschen spreekt hij van hetzelve op eene wijze, die wij

{==227==} {>>pagina-aanduiding<<}
niet weten, of ze bijbelsch gewettigd zij. Men hoore! - ‘Maar nu vraagt gij wederom: van waar die doodelijke zielsbenaauwdheid en beklemdheid? Kan zij enkel ontstaan zijn uit het vooruitzigt, of al noemt men het ook voorgevoel van het ligchamelijk lijden, dat hem wachtte, van den spot en laster, dien hij te verduren zou hebben? Dat lijden was wel zwaar en ijsselijk, maar niet gansch ongehoord, en binnen weinige uren zou het ten einde loopen. Die schimp, en hoon, en verguizing waren wel grievend voor een hart, van het fijnst en edelst gevoel zoo geheel doortrokken; maar was niet ook bewustheid van onschuld en eigen waarde een ondoordringbaar schild, waarop alle de pijlen des lasters moesten afstuiten? Hoe was het mogelijk, dat Jezus verbeelding hem dit met zulke akelige verwen afmaalde, dat hij, zoo God hem niet wonderdadig had bijgestaan, onder het voorgevoel daarvan zou bezweken zijn? Wie ook meene dit te kunnen verklaren, zonder Jezus grootheid en eer te kort te doen, mij komt het onmogelijk voor, ten zij men aanneme, dat dit laatste lijden, 't welk Jezus vooruitzag, meer was dan ligchamelijk lijden; en dat de zielewonden, hem door zijne vijanden toegebragt, dieper gingen, dan er ooit eenen menschelijken boezem doorboorden. Ik zou u hier kunnen wijzen, M.H.! op de verhevenheid van den persoon des lijders, en hoe oneindig veel het verschilt, als huurling en dienstknecht, of als zoon des Landeigenaars, buiten den wijngaard geworpen en moorddadig omgebragt te worden. Ik zou mij kunnen beroepen op den indruk, dien het op Gods heilig kind Jezus maken moest, al wat de hel boosaardigs en afschuwelijks had, te zien losbarsten, en dat om hem, die zijn volk had zoeken te behouden, als een uitvaagsel van den aardbodem weg te doen. Maar dit alles is niet genoeg, om ons te redden uit onze twijfeling; bekennen wij het liever: ja, wij kunnen ons misschien eenig begrip vormen, van 't geen het is, bespot, geslagen, gegeeseld, gekruist te worden; maar wat het
was, voor de zonden des menschdoms te lijden en te bloeden; wie, wie is in staat, om ons

{==228==} {>>pagina-aanduiding<<}
daarvan eenig het minste denkbeeld te geven? Wie zal het ons zeggen, wat er toe vereischt wierd; ach! wij weten, dat wij stamelen als kinderen, wanneer wij er over spreken, maar wij kunnen het niet anders uitdrukken; wat er toe vereischt werd, om den last van duizend duizenden schulden te torschen, en door ééne offerande eene eeuwige verzoening aan te brengen.’
Wat toch de beangstheid zelve van Jezus aangaat, reeds de gewone mensch is voor den mensch eene onpeilbare diepte, een doolhof en raadsel, wiens zwakheid hij vaak even min volkomen kan verklaren, als zijne sterkte: zoo het anders eene zwakheid is, in weerwil van het diepstgevoelde lijden, dat lijden gewillig te torschen. En Jezus is geen gewoon mensch. Wij kennen Hem in Zijne kinderlijke aandoenlijkheid, bij Goddelijke grootheid, nog veel minder: en hoe zouden wij dan bepalen, wat Zijne wetenschap en Zijne gansche hartsgesteltenis bij de voorstelling van het lijden, in één stil en als mismoedig oogenblik, moesten ondervinden? En wat de zaak betreft, zoo Jezus als Hoogepriester en Voorspraak bij den Vader niet anders dan zinnebeeldig wordt voorgesteld, (gelijk wij nog onlangs bij een voortreffelijk hervormd prediker lazen) waarom niet hetzelfde van Hem als Offer gezegd, en het plaatsvervangende in letterlijken zin er buiten gelaten; schoon het waar zij, dat wij zouden zijn verloren gegaan, zoo Hij zich niet in den dood had overgegeven?
Ondertusschen willen wij dit met geene onbescheidenheid hebben aangedrongen; maar verheugen ons veeleer dankbaar in het volgende: ‘Denkt echter niet, M.H.! dat ik mij vermeten zal, om den aard dezer noodzakelijkheid (des verzoenenden doods) te bepalen; of dezelve aan de zijde des Wetgevers en Regters? of aan de zijde des schuldigen overtreders? of om beider wille zoo onvermijdelijk was? Dat ik, alsof ik in den verborgen raad des Allerhoogsten was ingedrongen, zal pogen te beslissen, wat God kon of niet kon doen, om zonden te vergeven, om zondaren te heiligen en te zaligen. Wanneer wij ons dit onder menschelijke vor-
{==229==} {>>pagina-aanduiding<<}
men, met bewoordingen, van menschelijke denk- en handelwijze ontleend, voorstellen; dan bekennen wij, dat het enkel hulpmiddelen onzer zwakheid zijn, maar die ons geene geheimen doen bevatten, in welke de Engelen begeerig zijn in te zien. Voor altijd mogen van ons geweken zijn en blijven, die schoolsche twisten, die buiten het licht der Openbaring, door menschelijk gezag gevoerd, Christelijk gezinde harten van elkander verwijderden; terwijl de waarheid, die naar de godzaligheid is, aan allen even lief was; en alleen den stouten beslisser de uitspraak des Almagtigen betrof: wie is hij, die den raad verduistert met woorden zonder wetenschap?’
De twee volgende leerredenen zijn mede zoo schoon als belangrijk; inzonderheid de laatste diep in het menschelijk hart grijpend, roerend en ernstig. Om niet al te breedvoerig te worden, kunnen wij bij ieder stuk niet afzonderlijk stilstaan. Doch, in het bijzonder, achten wij ons onder dubbele verpligting gebragt door deze behandeling van gewigtige geschiedenissen uit de historie des Nieuwen Verbonds.
Nu komen wij aan De eerste lotgevallen van Paulus na zijne bekeering, Hand. IX:23-30. Paulus te Tarsen en Syrisch Antiochië, Hand. XI:25, 26. Paulus bij den Landvoogd Sergius Paulus, Hand. XIII:6-12. Paulus te Antiochië in Pisidië, Hand. XIII:44-52. Paulus te Lystre vergood en gesteenigd, Hand. XIV:8-20. Paulus op de Kerkvergadering te Jeruzalem, Galat. II:9.
Het kan niet missen, dat er wel eens eenig verschil gevonden worde tusschen deze vervolgstoffen en andere gewone. De tekst, de geschiedenis is hier nog meer hoofdzaak, niet bloot gekozen om er eene gewigtige waarheid uit af te leiden of in voor te stellen, maar teffens uit hoofde van den zamenhang en het belang, dat het gansche levensberigt daarbij heeft. Hetgeen men echter dan al aan de eene zijde zoude kunnen verliezen, dat gewint men zeker aan de andere rijkelijk weêr. Wie is niet verlangend, om de geschiedenis van eenen Paulus te over-
{==230==} {>>pagina-aanduiding<<}
zien, om de hoofdmomenten derzelve door eenen van der palm te hooren in het licht stellen, om den eersten grooten prediker des Evangelies van Christus, door den laatsten uitmuntenden man van onzen tijd, op de voornaamste tooneelen zijner edele en verhevene werkzaamheid te zien opleiden, en zijne bewondering aan die van den redenaar te paren? Uitstekend belang boezemen reeds de twee eerste in, voor het grootste gedeelte Paulus' nadere voorbereiding tot het Apostelambt behelzende: want drie jaren verliepen er tusschen zijn eerste en volgende verblijf te Damaskus, door hem in Arabië doorgebragt, en misschien even zoo lang vertoefde hij daarna te Tarsen, zijne geboorteplaats, zonder dat er eenig blijk zijner Evangelieprediking aldaar te dien tijde bestaat. Uitnemend heeft de begaafde fpreker zich van deze omstandigheden bediend, om, vooral in zijne betrekking als Akademieprediker, menige les te geven tot eene vlijtige en gepaste voorbereiding, een geduldig wachten en vast overtuigd houden, dat elke gelegenheid tot uitstekend nut is aan te wenden, den jeugdigen Christenleeraar vooral zoo zeer te pas komende. Inderdaad wijkt de Hoogleeraar hierin van andere Schriftverklaarders af, dat, volgens hem, de verschijning in den tempel, bij welke Paulus door den Heer, als Apostel der Heidenen, wordt afgezonden, later, op eene reis van Antiochië, zoude hebben plaats gehad, waardoor het
genoemde onderwerpelijke, stil berustende van Paulus' gedrag nog te meer in het oog valt. Ja waarlijk, dat, waarvan wij zoo weinig weten, 's mans vertoeven in Arabië en te Tarsen, wordt door onzen prediker opgevuld en aangewend op eene wijze, die, gelijk wij reeds zeiden, een allerbijzonderst belang aan deze twee leerredenen doet hechten. Daarin, dunkt ons, kent men den meester, den man van scheppend vernuft, niet als uit de lucht rapende, maar met allen grond van waarheid.
Een deel echter van de laatste is aan des Apostels dienstwerk in de Antiochische gemeente reeds gewijd. En hier komt wederom het voorbeeld van Barnabas, die hem im-
{==231==} {>>pagina-aanduiding<<}
mer hoogschatte, ten regten tijde opzocht en tot zijnen medewerker maakte, zonder ergens eenigen naijver te doen kennen, treffend uit.
Niemand twijfelt er aan, of ook de rest dezer leerredenen zijn oordeelkundig, welsprekend, leerzaam en stichtelijk opgesteld. En wij behoeven dus al de welgekozene thema's en verdeelingen niet op te geven. Eigenlijk nieuws moge ook de geschiedkenner des Nieuwen Verbonds in 's mans behandeling van den tekst wel niet vinden; maar de schranderheid en de schilderachtige pen van van der palm, bij zoodanige meer vrije uitvoerigheid, als eene leerrede dikwijls vergunt, levert ons van eene en andere gebeurtenissen, zoo als b.v. de kerkvergadering te Jeruzalem, teekeningen, welke men met die levendigheid en eigenaardigheid ligt nog niet voor den geest heeft gehad.
Liever, derhalve, dan den gewonen weg te betreden, of ons in kibbelarijtjes over wat meer of min waarschijnlijks in eene historische opvatting te begeven, willen wij eenige plaatsen aanstippen, die ons onder het lezen, om de eene of andere reden, in het oog vielen, er nu en dan ook wel een aanmerkingje bijvoegende.
De uitdrukking: ‘hij morre en verdriete zichzelven en anderen,’ bl. 186, komt ons wat vreemd voor.
Bl. 237. ‘Godsdienstige geheimenissen.’ Men spreekt van deze mysteriën der Ouden doorgaans veel stelliger, alsof daar een geheel andere, reiner Godsdienst, dan die van het volk, onderwezen wierd. Zou dit echter wel zoo bekend en bewezen zijn? De geleerde wyttenbach plagt, zegt men, met meiners en anderen te spotten, die spraken alsof zij zelve ingewijden waren geweest.
Bl. 244. ‘Liet hij zich niet meer Saulus, maar Paulus noemen. Zou het ook kunnen geweest zijn ter gedachtenis aan de bekeering van Sergius Paulus?’
Bl. 279. ‘Ook bleef Paulus bijna geen andere weg over, dan om bij de heidenen te beproeven, of hij daar in den wijngaard van Jezus met vrucht kon arbeiden.’ Hetgeen hier volgt, en inzonderheid voorafgaat, scheen ons dubbel lezenswaardig.

{==232==} {>>pagina-aanduiding<<}

Bl. 265. ‘En daar geloofden zoo velen, als er geordineerd waren ten eeuwigen leven. Eene jammerlijke stelselzucht heeft ook deze woorden misbruikt, om gemoederen te ontrusten, die God vertroosten en verblijden wil. Gode zijn alle zijne werken van eeuwigheid bekend; maar wij laten de verborgen dingen voor God.’
Bl. 284. ‘Gij vraagt immers niet: wie zijn ten eeuwigen leven verordend? Wij weten het allen: die tot mij komt, zal ik geenszins uitwerpen. Aan hem (elk) zelven staat het, zich er van te verzekeren.’
Bl. 312. ‘Er doen zich somtijds als Leeraars op, die, niet tevreden met den gezonden zin van het Goodelijk Evangeliewoord, overdreven menschelijke leerstellingen en voorschriften, van geloof of beoefening, daarnevens voegen; en wat zij aldus hebben uitgedacht, of van anderen overgenomen, voor de eenige onbedriegelijke kenmerken van Evangelische waarheid en Goddelijke genade willen doen doorgaan.’
Bl. 315. ‘Stelt men prijs op uwen arbeid (als Leeraar), na dien gekend en beproefd te hebben, met verstand en bescheiden gematigdheid, zonder dwazen ophef en uitsluitende ingenomenheid; het zij u eene aanmoediging, de stof uwer nederige dankzegging. Maar wordt gij spoedig en als op eenmaal door eene opgetogene schare, die zich verdringt om u te hooren, verhoogd en verhemeld; o! dat die wijrook u niet bedwelme!’
Bl. 316. ‘Er is niets dwazer, en in eenen Leeraar des Evangeliums strafbaarder, dan de gunst der opgetogen menigte door onbetamelijke middelen te willen behouden.’
Bl. 317. ‘Bij de verkondiging van het woord der waarheid, die naar de godzaligheid is, is het niet altijd het nuttigste, waarmeê men het meest is ingenomen; maar het is 't geen men liefst hoort, wat meest met onze aangenomen denkwijs overenstemt, waardoor de eigenliefde het zachtste wordt gestreeld, en het geweten niet ontijdig wakker gemaakt.’

{==233==} {>>pagina-aanduiding<<}

Bij twee, drie leerredenen vinden wij hier insgelijks de voorgebeden, die het werk gewis niet ontsieren, en door jonge leeraars vooral wel mogen gelezen worden.




Mijne openlijke dankbetuiging aan den Eerwaarden Heer A.S. Thelwall, voor zijne welgemeende en hartelijke Opwekking, enz. Te Amsterdam, bij R. Kroeze. 1825. In gr. 8vo. 15 Bl. f: - 20.

Wawelen en anders niet. Waarschijnlijk het werk van een' Catechizeermeester uit den ouden tijd, of eene hoogbejaarde vrome Juffer. Het komt ons inderdaad voor, dat het mensch het niet kwalijk meent, en zich ter goeder trouwe inbeeldt, een helderder inzigt in de waarheid te hebben, dan allerlei andere menschen; maar de bewijzen dezer hooge verlichting zien er jammerlijk uit. Ziehier een staaltje van de bondige redenering: ‘Zijn er voorbeelden in de oorkonden aan te wijzen, dat God, om der zonden wil, landen en volken zigtbaar heeft gestraft? Zijn Nederlands inwoners in dat opzigt schuldig? Zoo ja! dan is de Heer thelwall geregtvaardigd.’ Ziehier een ander van geschiedkunde der wijsgeerte onzer dagen: ‘De onderaardsche onweders (zeggen de wijsgeeren) worden, of kunnen veroorzaakt worden door eenen steen, die van het onderaardsche gewelf naar beneden stort, eene vonk uitschiet, de aanwezige brandstof doet ontvlammen, en zietdaar de natuurlijke oorzaak, waardoor Pompeja, Herculaneum, Messina, Lissabon, zijn bedolven, of omgekeerd en verwoest.’ Niet onaardig echter is de aanmerking in eene noot tegen de bekende Toespraak aan thelwall, ‘het een zegen te noemen, wanneer menschen en vee in den vloed omkomen en have en goed verliezen,’ (NB. het vee!) ‘omdat slechts de.... landmuizen mede zouden vernield worden. Welk eene ellendige ongerijmdheid is er in deze vergelijking!’ - Meer van deze armhartige opstelletjes, die slechts van de

{==234==} {>>pagina-aanduiding<<}
onkunde en volslagene onbevoegdheid der schrijvers getuigen, in het licht verschijnende, gelieve men zich niet te verwonderen, zoo wij de aankondiging van dezelve aan den Nieuwspost overlaten.





Handboek voor de praktische en theoretische Ontleedkunde, door J.P. Mayorier, Hoogleeraar der Ontleedkunde aan de Hoogeschool te Parijs. II Deelen. Naar de vierde, vermeerderde en verbeterde Uitgave uit het Fransch vertaald door G.J. van Epen. Met eene Voorrede van A.G. van Onsenoort. Te Amsterdam, bij C.G. Sulpke. 1824. In gr. 8vo. XXXII, 380 Bl. f 5-50.

De klagt over den vloed van vertalingen, waarmede ons land als overstroomd wordt, is verre van ongegrond te zijn; zij heeft echter hare grenzen: de vertaling toch van nuttige werken, die wij oorspronkelijk nog zóó niet bezitten, ja waaraan wij nog behoefte hebben, maakt van zelve hier eene uitzondering; en zoodanig een is het hier boven aangekondigd werk.
Wat is de Arts zonder Ontleedkunde; maar vooral: wat is de Heelmeester zonder dezelve? Is zij niet de spil, waarop het gansche gebouw der Genees- en Heelkunde, om zoo te spreken, ronddraait? Is zij niet de éénige zekere gids, op welken men zich gerust kan verlaten? Ja, wat roer en kompas den stuurman zijn op den onzekeren Oceaan, dat is de Ontleedkunde den Genees-, maar bijzonder den Heelkundigen, in de dikwijls moeijelijke en onzekere gevallen.
Te bejammeren is het derhalve zeker, dat leerlingen in de Genees-, maar vooral in de Heelkunde niet genoeg werk van deze studie maken: maar al te veel wordt zij verwaarloosd, of minder noodzakelijk geacht; en wenschelijk ware het, dat wij zeggen mogten, dat wij met andere landen, bijzonder Frankrijk, in dezen gelijk stonden; doch, dat is tot nog toe, helaas! het geval niet: het getal toch van hen, die zich onder ons op de

{==235==} {>>pagina-aanduiding<<}
Ontleedkunst ex professo toeleggen, is klein. De lessen in de Ontleedkunde worden, ja, bijgewoond; maar hoe gering is het getal der zulken, die er eene hoofdstudie van maken; die met de theorie de in dezen zoo noodige praktische kennis ernstig zoeken te paren! hoe vele leerlingen, die zich vergenoegen met bloote aanschouwers te blijven, en zich alleen toeleggen op datgene, wat bij de theoretische examina volstrekt onmisbaar is! Mogt men toch, bij het afnemen dier examina, ook beproeven, of de Candidaat zich werkelijk ijverig op het kadaver oefende, en eene eigene praktische kennis zocht te bekomen!
Men is tot het bekomen van kadavers, wel is waar, overal niet in de gelegenheid, en veel blijft er in dat opzigt te wenschen over; evenwel op die plaatsen, waar de Genees- en Heelkunde opzettelijk geleerd worden, ontbreekt het daaraan niet: wenschelijk echter ware het, dat de gelegenheid daartoe overal meerder ware; hoe nuttig ware dat voor Genees- en Heelkundigen ook in andere plaatsen; hoe zou het heil der maatschappij daardoor bevorderd worden; welk een' vasteren gang zou daardoor inzonderheid de operative Heelkunst overal verkrijgen! Doch, zonder alvorens grondige kennis van het menschelijk ligchaam verkregen te hebben, door eene gegronde Ontleedkunde, zou de vervulling van dien wensch weinig baten. Men moge handig en spoedig eene operatie op het kadaver verrigten; men zal evenwel geene reden kunnen geven, waarom men zoo en niet anders werkte, en men verkrijgt alzoo geene wetenschappelijke, maar empirische Operateurs.
Met reden verheugden wij ons dan, dat wij de vertaling van dit allezins belangrijk werk zagen aangekondigd; en wij koesterden te gelijk de hoop, dat hierdoor de lust mogt aangewakkerd worden, om deze schoone kunst meer te beoefenen. Werken over de Ontleedkunde bezaten wij in onze taal, en voornamelijk muntte onder dezelve uit, hempel's Grondbeginselen der Ontleedkunde, uit het Duitsch vertaald, waarvan eene tweede uitgave aangevangen, doch helaas! door het overlijden van den te vroeg

{==236==} {>>pagina-aanduiding<<}
aan de kunst onttrokken Hoogleeraar vosmaer, vertraagd is; geen derzelven evenwel bevatte eene aanwijzing voor den leerling in de Ontleedkunst. Dit werk nu bevat die aanwijzing, en daarenboven is het voorzien met eene naauwkeurige en juiste beschrijving der deelen van het menschelijk ligchaam zelve; zoodat de leerling zich hier en theoretisch en praktisch oefenen kan. De Heer van onsenoort heeft ons dus een' grooten dienst gedaan, door den Uitgever op dit werk opmerkzaam te maken; daar de Schrijver getracht heeft, de leerlingen, zoo veel mogelijk, partij te doen trekken van één kadaver, dewijl dezelve, vooral bij ons, zoo niet in overvloed te bekomen zijn. De Vertaler heeft de hem opgelegde taak vrij wel uitgevoerd, en hierdoor, zoo als de Heer van onsenoort te regt zegt, ‘een' wezenlijken dienst aan zijne kunstgenooten in het algemeen en aan leerlingen in het bijzonder bewezen.’
Wij prijzen dus van ganscher harte dit werk allen aan, die zich op de beoefening dezer kunst willen toeleggen, en wenschen den Uitgever voor nette en kompresse uitvoering een goed debiet.




Verhandeling over de Ziekte onder de Varkens, welke, sedert eenige jaren, op onderscheidene plaatsen in ons Vaderland, geheerscht heeft; door J. Vitringa Coulon, Med. Dr. en vaste President der Provinciale Geneeskundige Commissie in Vriesland; uitgegeven en met de Gouden Medaille bekroond door de Maatschappij: ter bevordering van den Landbouw, te Amsterdam. Te Amsterdam, bij L. van Es. 1824. In gr. 8vo. 147 Bl. f 1-30.

De loffelijke Maatschappij: ter bevordering van den Landbouw, te Amsterdam, sedert jaren met ijver aan deze hare bestemming werkzaam, is, ten opzigte van derzelver bemoeljingen, naar ons oordeel, geenszins het ongelukkigst geslaagd in het inoogsten en gemeenmaken van antwoorden op prijsstoffen, door haar uitgeschreven, welke tot het vak

{==237==} {>>pagina-aanduiding<<}
der Veeärtsenijkunde behooren. De uitstekende Verhandelingen van eenen veirac, over het Ongans der Schapen, van h. brassart en c. terne, over het Rotkreupel, van j.g. eberhard en a. erissman, over het Verlossen der Koeijen, en van den eersten over het Vuur of Bloed der Schapen, benevens onderscheidene andere stukken van meerdere of mindere waarde, kunnen hiervan ten bewijze verstrekken, en de Verhandeling, welke wij hier aankondigen, van den Heer Med. Dr. en vasten President der Provinciale Commissie van Geneeskundig Onderzoek en Toevoorzigt in Vriesland, j. vitringa coulon, bevestigt allezins het nut der werkzaamheden, waarmede gemelde Maatschappij zich, ter verspreiding van veeärtsenijkundige kennis, voor het belang van den Landbouw, onledig houdt. Dezelve bevat een antwoord op de, door haar, in het jaar 1822, voorgestelde prijsvraag, omtrent de sinds eenige jaren geheerscht hebbende Varkensziekte, waardoor eene buitengewone verwoesting, in onderscheidene streken onzes vaderlands, onder deze dieren is te weeg gebragt. De Heer coulon, in de gelegenheid zijnde geweest, de Varkensziekte in Vriesland, alwaar dezelve in 1821, 1822 en 1823 heeft geheerscht, en eene groote slagting onder dit vee heeft te weeg gebragt, van nabij waar te nemen, heeft wel de moeite willen nemen, zijne bevindingen dienaangaande te verzamelen, en dezelve in verband te brengen met hetgeen hij omtrent die ziekte, door berigten uit andere deelen des Rijks, heeft verkregen; waaruit eene Verhandeling is geboren, welke, met het volste regt, de goedkeuring en de bekrooning der Maatschappij met hare gouden medaille is waardig gekeurd. Hij heeft daarenboven de billijke aanspraak verworven op den dank van allen, die de landhuishoudelijke aangelegenheden, van welken aard die
ook zijn mogen, onder de voornaamsten der volkswelvaart oordeelen te moeten rangschikken. Niet alleen heeft hij zich bepaald bij de beschouwing der ziekte, zoo als zij in Vriesland en andere deelen onzes lands plaats heeft gehad, en welligt nog bestaat, maar dezelve ook

{==238==} {>>pagina-aanduiding<<}
vergeleken met de waarnemingen van Duitsche en Fransche Veeärtsenijkundigen, omtrent dezelfde of soortgelijke ziekte geboekt.
Volledig, naauwkeurig en oordeelkundig is de Verhandeling des Heeren coulon in alles, wat de verschijnselen, het beloop, den aard en de geneeswijze der ziekte betreft, zoo wel als ten aanzien der voorbehoedmiddelen, en de maatregelen van policie, welke ter voorkoming der ziekte en van hare verspreiding dienen kunnen; terwijl insgelijks wordt medegedeeld hetgeen de ondervinding geleerd heeft, opzigtelijk het al of niet schadelijke voor den mensch van het eten van het spek der gedoode Varkens, door de ziekte aangedaan; waaruit blijkt, dat het spek der Varkens, tijdig gedood, behoorlijk ingezouten, en door den mensch, zelfs in ruime hoeveelheid, genuttigd zijnde, geene nadeelige gevolgen voor de gezondheid gehad heeft.
Wij kunnen den Schrijver, wegens het bepaald bestek eener beoordeeling, moeijelijk, omtrent al de bevatte onderwerpen, in bijzonderheden volgen; hetgeen ook te minder noodig zal zijn, daar wij vertrouwen mogen, dat elk, die er belang bij heeft, de Verhandeling zelve zal raadplegen. Alleen vermelden wij, dat de ziekte door den Schrijver gehouden wordt voor eene eigene uitslagziekte met koorts, en wel bepaaldelijk voor het Roodvonk, welke in het eerst van eenen ontstekingachtigen aard is, maar vervolgens eene rotachtige of asthenische hoedanigheid aanneemt, waarop dan ook de doelmatige geneeswijze, door hem voorgesteld, gegrond is. De redenen, ter staving van dit gevoelen aangevoerd, afgeleid uit de verschijnselen der ziekte, inzonderheid uit de roode en purpere, over het ligchaam, vooral aan den hals en buik, verspreide vlekken, met opvolgende vervelling of afschilfering der opperhuid, bij een' gelukkigen afloop der ziekte, en uit de vergelijking van deze en andere verschijnselen met die, welke aan het Roodvonk, zoo als hetzelve bij den Mensch voorkomt, eigen zijn, mogen niet van grond ontbloot worden geacht, en dragen de blijken eener bondige ken-
{==239==} {>>pagina-aanduiding<<}
nis, ten aanzien dezer ziekte. Maar het zij ons geoorloofd in overweging te geven, of de stelling, dat deze ziekte bij de Varkens in wezen niet van het Roodvonk bij den Mensch zou verschillen, volkomen juist is, daar toch, hoe zeer de ziekte, bij de eersten, eene gelijksoortige uitwendige form heeft, als bij den laatsten, de aard der smetstoffe zeker verschilt, dewijl anders dezelve voor den Mensch aanstekende zoude zijn, waarvan wij evenwel niet weten, dat voorbeelden bestaan. - Het besmettelijke der ziekte voor de Varkens, waaromtrent door sommigen nog getwijfeld wordt, vinden wij, door voorbeelden, in het werkje opgegeven, duidelijk bewezen. De Schrijver schijnt nogtans in denkwijze, omtrent het ontstaan van sommige besmettelijke
ziekten bij ons, van het algemeene gevoelen der ziektekundigen af te wijken, wanneer hij stelt, dat, behalve de Pest en Gele Koorts, in onze landen, geene ziekten bij den Mensch door eene permanente smetstoffe zouden geboren worden, maar dat alle overige besmettelijke ziekten, zonder voorafgaande besmetting, dat is dus uit algemeene oorzaken, eerst zouden ontstaan, en vervolgens besmettelijk worden; gelijk hij ook wil, dat met het Roodvonk der Varkens het geval is. Zonder vooralsnog te kunnen beslissen, of zulks met de onderhavige Varkensziekte het geval is, meenen wij evenwel, dat, behalve de bovengemelde ziekten, er nog andere bestaan, welke, ten aanzien van ons land, als oorspronkllijk besmettelijke ziekten moeten worden beschouwd, b.v. de Pokken, Mazelen, Syphilis, enz. bij den Mensch, en de Runderpest, de Schaapspokken en andere bij de Dieren. Deze ontstaan wel in de landen, waar zij te huis hooren, uit plaatselijke invloeden, gelegen in het klimaat, den bodem, de leefwijze enz., nemen ook een' besmettelijken aard aan, en zijn dan dáár als secundair of gevolgelijk besmettelijke ziekten te beschouwen; maar in andere landen, en ook bij ons, alwaar zoodanige omstandigheden, welke tot derzelver eerste ontwikkeling vereischt worden, ontbreken, worden deze niet anders, dan als zuiver oorspronkelijk besmettelijke ziekten, gekend, die alleen

{==240==} {>>pagina-aanduiding<<}
door eene onophoudelijke mededeeling der smetstoffe van het eene ligchaam aan het andere voortduren en onderhouden worden. Vele dezer ziekten hebben reeds bij ons eene vaste inwoning verkregen, zoodat zij inheemsch zijn geworden, en als gewettigde, hoe zeer onaangename, vreemdelingen moeten worden geduld. De Pest, de Gele Koorts, de Runderpest kunnen nog, indien de bestaande maatregelen tot afwering van dezelve wèl gehandhaafd worden, buitengesloten blijven; en hieruit blijkt genoegzaam, dat de laatste veeziekte even min, als de eerstgenoemde menschelijke ziekten, op onzen bodem te huis hoort of ontstaat. Het zij ons nog vergund aan te merken, dat wij liever, ten opzigte van algemeen heerschende ziekten onder de dieren, het woord epiroötie, in plaats van epidemie, zouden gebezigd zien, uit hoofde van het bepaalde begrip, door deze woorden uitgedrukt.
De moeite, door de inwinning der berigten van vele oorden aan het onderwerp besteed, is geenszins gering; maar ook hierdoor heeft de Verhandeling in waarde veel gewonnen, inzonderheid daar van alles een gepast gebruik is gemaakt voor de opheldering van onderscheidene zaken, tot de ziekte behoorende. Behalve dat de opgegevene vraagpunten, in eene geregelde orde, duidelijk en voldoende zijn beantwoord, bevat het geschrift menige nuttige wenken en raadgevingen, welke voor het vak der Veeärtsenijkunde van eene algemeene toepassing kunnen zijn. In één woord, wij mogen de Verhandeling van den Heer coulon als een fraai bewerkt stuk beschouwen, en wenschen de Amsterdamsche Maatschappij: ter bevordering van den Landbouw, geluk, dat zij ook wederom in deze hare poging zoo wèl heeft mogen slagen, niet twijfelende, of van dit werk zal, indien onverhoopt de gemelde ziekte zich op nieuw onder het Borstelvee mogt komen te openbaren, zoo wel ter voorbehoeding en afwering, als genezing derzelve, een nuttig gebruik kunnen worden gemaakt.
Wij wenschen den Heere coulon lust en krachten, om, door zijne onvermoeide arbeidzaamheid, te blijven

{==241==} {>>pagina-aanduiding<<}
medewerken ter uitbreiding der Veeärtsenijkunde, - eene wetenschap, tot dus ver, door de beoefenaars der Geneeskunde in het algemeen, in ons land, te veel verwaarloosd, doch voor welker bevordering hij ook reeds, door andere blijken, zijne belangstelling heeft aan den dag gelegd. Mogt deze Geneesheer, die het geluk gehad heeft een waardig Leerling te zijn van oosterdijk, paradijs, brugmans en ypey, in navolging van zijnen beroemden tijdgenoot, den Heer stipriaan luiscius en anderen, het ook eens kunnen goedvinden, om, uit de uitgebreide praktijk, welke hij, sedert eene lange reeks van jaren, over geheel Vriesland heeft uitgeoefend, belangrijke resultaten mede te deelen, hij zou, daar staan wij borg voor, zijnen Landgenooten daardoor eenen aangenamen dienst bewijzen, en tevens voor de jongere beoefenaars der Geneeskunde eenen nuttigen arbeid verrigten. Indien wij wèl onderrigt zijn, heeft de Heer coulon wel het plan gehad, om, met overleg van eenigen zijner vrienden en oude Ambtsbroeders, eene handleiding voor jonge practici te vervaardigen; doch van de uitvoering van dit voornemen is hij mogelijk tot nog toe teruggehouden, door het besteden zijner ledige uren aan het maken van plannen voor de verbetering en bezuiniging in de uitgaven der Gevangenhuizen des Rijks (welke wij meenen, dat ook grootendeels nu gevolgd zijn), zoodat het schijnt, dat hij meer belang heeft gesteld, om voor het land, jaarlijks, eene aanzienlijke som uit te winnen, dan aan zijne oorspronkelijke bestemming als Geneeskundige geheel te beantwoorden. Hoe loffelijk zijne pogingen ook te dien einde kunnen beschouwd worden, zouden hiertoe ook andere mannen van bekwaamheid hebben kunnen dienen, waardoor hij zelf zich meer onledig zou hebben kunnen houden, om, benevens zijne tijdgenooten, te arbeiden aan de bevordering van den bloei der
vaderlandsche Geneeskunde.
A.N.






{==242==} {>>pagina-aanduiding<<}

Ontijds Ja en Neen, door Abraham Capadose, Med. Doct. Te Amsterdam, bij J.H. den Ouden. 1825. In gr. 8vo. Behalve de Voorrede, 87 Bl. f 1-10.

Er is eene zekere soort van menschen, die eene zucht hebben tot tegenspraak, zoo groot, dat het hun genoeg is, een gevoelen als algemeen aangenomen te kennen, om het te wederspreken. Zij vragen niet, wat waarheid, maar wat met de publieke opinie in strijd is; en zoo iemand het waagt zich tegen hen over te stellen, dan zijn hun geene listen en kunstgrepen en sophisterijen te gering of te onedel, om hen van de overwinning te verzekeren. De Franschen, bij wien die ziekte van den geest of van het hart niet ongewoon is, noemen haar Esprit de Contradiction, en wij kennen geen geschikter woord om haar aan te duiden. Een prikkelbaar gestel en eene groote mate van eigenliefde zijn, zoo men zegt, voorbereidende oorzaken dezer kwaal; eene kwaal, die voor hen, welke met zulke lijders moeten verkeeren en omgaan, allerlastigst, ja bijna onverdragelijk is. Naar den loop van het geschil tusschen den bestrijder en den verdediger der Vaccine te oordeelen, zouden wij meenen te moeten vooronderstellen, dat de eerste tot het getal dier lijders behoort, van welke wij spraken. Immers reeds de titel wijst het aan, dat de Heer capadose zich niet bij de zaak, maar bij den persoon, die haar verdedigt, bepaalt; eene kunstgreep, niet ongewoon en dikwijls met vrucht gebruikt, omdat aldus de eigenliefde van den geschilvoerder van de zaak afgeleid en bij zelfverdediging bepaald wordt.
Quisque optimus suorum verborum interpres. Wat de Heer ontijd gezegd of geschreven heeft, is hij zelf meest bevoegd te verklaren en in overeenstemming te brengen, en zal dit zeker beter, dan een ander, doen kunnen; terwijl het hem niet moeijelijk zou vallen, om ook over capadose's Ja en Neen eene brochure te

{==243==} {>>pagina-aanduiding<<}
schrijven; een man, die, toen hij zijne Dissertatio de foetu intra foetum uitgaf, vrij wat met de Duitsche Neologie ophad. Doch met zulke onedele schermutselingen wordt de zaak in geschil niet beslist. Het is niet de vraag, wie iets zegt, maar wat en op welken grond iets gezegd wordt. Het zal wel niemand invallen, den Heer ontijd of welk Arts ook, al had hij eene vijftigjarige ondervinding en daarbij een' helderen kop en goede zinnen, zonder welke dat woord geene beteekenis hoegenaamd heeft, voor onfeilbaar te houden. Maar wanneer eene daadzaak op de ondervinding niet van éénen, maar van velen berust, wanneer derzelver aanneming en verspreiding met het eigen belang van hen, die haar aannemen en verspreiden, in strijd is, dan voorzeker kunnen geene spitsvindige redeneringen a priori haar omverrewerpen. Daadzaken moeten met daadzaken bestreden worden. Is de zaak der Vaccine van zoo veel gewigt in het oog van Doctor capadose (en voor wien is zij dit niet?), dan moet hij haar met opregtheid en waarheidliefde onderzoeken, beoordeelen, en over hare waarde of onwaarde beslissen; dan moet hij niet over de Eeuw, waarin zij is uitgevonden, niet over de personen, die haar voorstonden, niet over de argumenten, waarmede zij verdedigd is, maar over de zaak zelve, over haren invloed, hare uitwerkselen, naar de uitspraken der ondervinding, oordeelen. Zoo hij op zulk eene wijze het geding voert, zal hij bij braven en regtschapenen zich als vriend der waarheid doen eerbiedigen; hij zal zich als echt aanhanger eener leer, die uit de waarheid is, doen kennen; en, zoo hij haar op zulk eene wijze en met het getuigenis der ondervinding, op goede gronden eener gezonde empirie, aan den strengsten toets onderwerpt, zal elk weldenkend Geneesheer zich aan zijne zijde scharen, en Recensent zal onder de eersten zijn. Wij herhalen het, ofschoon
wij dusdanig onderzoek voor haar niet schromen, wij willen ons gaarne laten overtuigen; maar wij vorderen eene nieuwe, eene betere bestrijding der Vaccine.


{==244==} {>>pagina-aanduiding<<}

Aanteekeningen, gehouden op eene Reis naar Egypte, Nubië, den Oasis, den berg Sinaï en Jeruzalem; door Sir F. Henniker, Bart. Uit het Engelsch vertaald. Met Platen. Te Dordrecht, bij Blussé en van Braam. 1825. In gr. 8vo. VIII en 332 Bl. f 3-60.

Alweder eene reis naar Egypte en eenige naburige plaatsen! Nu, die streken zijn overwaardig om dikwijls bezocht te worden. Dan, of de beschrijvingen dier reizen alle even waardig zijn om uitgegeven en, in eene andere taal voor het publiek gemeen gemaakt, in de onze vertolkt te worden, dit zal, voorzeker, niemand bevestigend durven beantwoorden. Wat de onderhavige reisbeschrijving betreft, dezelve had zeer wel onuitgegeven en althans onvertaald kunnen blijven. De Engelsche Baronet henniker, die om geene andere reden deze reis schijnt ondernomen te hebben, dan alleen om vreemde landen te zien, had, luidens de voorrede, het een en ander van zijne reis voor een' vriend beschreven; en, daar men hem had weten te overreden om een boek te schrijven, had hij van zijne berigten aan dien vriend gebruik gemaakt. Voorts verklaart hij, meer vermaak gehad te hebben, in de voorwerpen der natuur, dan in die der kunst na te vorschen, en, van het volk sprekende, misschien in sommige opzigten misgetast te hebben, het zij uit dwaling, of door aan zijne luchtige wijze van beschouwing toe te geven. Het luchtige van 's mans karakter straalt inderdaad genoegzaam overal in zijne reisbeschrijving door, waarvan wij, na het geheele boek met de noodige aandacht doorlezen te hebben, zeer vele blijken zouden kunnen opgeven. Wij bepalen ons bij eenige weinige, die nog al iets afdoen. Het gansche werk is in hoofdstukken verdeeld, en het eerste alleen heeft iets van een' brief aan een' vriend W.; maar het jaar van de reis wordt niet aangeduid, schoon in het eerste hoofdstuk niet alleen de dag, maar ook het uur wordt opge-
{==245==} {>>pagina-aanduiding<<}
geven. De Schrijver gebruikt tusschenbeiden en meermalen Latijnsche, Fransche, Italiaansche, ja zelfs somtijds Grieksche woorden en uitdrukkingen, zonder derzelver zin op te geven, en zinspeelt ontelbare reizen op oude of nieuwe bijzonderheden, die aan den gemengden hoop van lezers niet bekend zijn. Voorts behandelt hij sommige gedenkstukken der
oudheid op zoodanige wijze, dat de geleerde nasporingen derzelven uit een ongunstig en somtijds belagchelijk oogpunt worden voorgedragen. Eindelijk heeft de Schrijver, meer dan eens, eene soort van spotzucht doen blijken, zelfs omtrent eenige geschiedenissen en voorstellingen der H.S. Wij zullen hiervan dit ééne staaltje geven. Bl. 166 zegt hij: ‘De onsterfelijkheid der ziel, die stoutste gedachte, welke ooit door het menschelijk verstand is gevormd geworden, was den Egyptenaren bekend. De zorg, welke zij besteedden om hunne ligchamen te bewaren, geeft den wensch ten minste te kennen om in hunne eigene gedaante te verrijzen zonder door wormen gegeten te zijn, en misschien verkeerde beenen of armen te krijgen: bij analogie oordeelende, dat zij bij het ontwaken honger zouden hebben, werd er brood in het graf gelegd om hen te verkwikken wanneer de laatste bazuin schallen zoude om hen tot het ontbijt te roepen. Hoe velen hunner zullen eene rilling door de leden krijgen, zich in Londen of Petersburg te zien, als het bij toeval omstreeks kermis zijn mogt.’ - Met al deze en andere blijken van eene te verregaande luchtigheid, zijn er verscheidene bijzonderheden, die, bijaldien zij den hoofdinhoud van dit boek uitmaakten, hetzelve tot eene niet onaangename, somtijds nuttige, lectuur zouden verheffen. Jammer is het, dat de Vertaler niet sommige dingen verholpen heeft, die hij gemakkelijk had kunnen verhelpen. Zoo is het ons, behalve eene menigte druk- of schrijffouten, en eene dikwerf zeer slechte verdeeling der perioden, zeer hinderlijk voorgekomen, dat, door het geheele boek, schoon minder in het laatste gedeelte, de voornaamwoorden van den eersten persoon veelal worden weggelaten, bijzonder bij het begin van nieuwe zinsneden; b.v. bl. 45: ‘Di-
{==246==} {>>pagina-aanduiding<<}
neerde bij Signor *** rijk, vet en vrolijk, rijk te zijn is vet te zijn - vet te zijn is eene minder grievende kwaal dan muizennesten te hebben.’ En, om nog maar één
voorbeeld op te geven, bl. 103 staat letterlijk zoo: ‘Vorderden heden slechts weinig - de wind niet in ons voordeel, en de manschappen van weinig of geen nut meer - vermaakte mij met schieten - ganzen, pluvieren, ijsvogels, en een pellikaan maakten mijne jagt uit.’
Zulke boeken moesten niet vertaald, of, althans, zóó moest er niet vertaald worden.

Lettre à M.C. Coquerel, sur le systême hiéroglyphique de M. Champollion, considéré dans ses rapports avec l'Ecriture sainte, par A.L.C. Coquerel, Pasteur Extraordinaire de l'Église Wallonne d'Amsterdam. Amsterdam, chez les Héritiers H. Gartman. 1825. 8vo. 48 pag. f :-60.

Eene der schoonste, en voor de wetenschap, vooral de Oudheidkunde, belangrijkste ontdekkingen is zonder twijfel die van den sleutel der aloude Egyptische Hieroglyphen door den verdienstelijken champollion. Zij stonden daar sedert duizende jaren op de meesterstukken der bouwkunst van dat zonderlinge Volk te prijken; maar het was een gesloten boek: te vergeefs spitsten de geleerdste en vernuftigste mannen hun brein, om de beteekenis van dat aloude beeldschrift te vinden, hetwelk sommigen toeschreven aan de armoede en kindschheid der vroegere wereld, anderen aan eene afspraak der Priesters, om hunne kundigheden geheim te houden. Bij gebrek van eenigen leiddraad in dezen doolhof, behielp men zich, ter bepaling van Egyptes oudheid en tijdrekening, met het onzekerste aller middelen, - starrekundige gissingen, op den stand der teekens in den Dierenriem te Dendera en andere dergelijke waarnemingen rustende, die sommigen zelfs tot 15,000 jaren boven onze gewone tijdrekening deden opklimmen. Als een gevolg der moeijelijkste na-
{==247==} {>>pagina-aanduiding<<}
sporingen en van het taaiste geduld, heeft eindelijk de Heer champollion, een Fransch Geleerde, (welke Natie in 't algemeen tegenwoordig de grootste verdiensten bezit omtrent de Egyptische oudheden) gevonden, dat de Hieroglyphen, voor het meerendeel, geene beelden zijn, die zaken uitdrukken, (gelijk men tot hiertoe altijd geloofd had) maar letters, en dat dus een zeker getal dier omslagtige letters een woord uitdrukt, even gelijk ons Alphabet. De bekende steen van Rosette, vergeleken met eenen Obelisk van Philae, beiden naar Engeland overgebragt, gaven aan dezen onderzoeker het eerste denkbeeld, om de gemelde letters in de eigennamen van ptolemaeus en
kleopatra te vinden, en hij breidde dit vervolgens ook tot andere naamwoorden (nomina appellativa) uit, blijkens het uitvoerige verslag zijner ontdekking, onlangs uitgekomen, en waarmede de Hooggel. van lennep ons door eene uitmuntende Voorlezing in de Maatschappij Felix Meritis heeft bekend gemaakt.
Het is deze verdienstelijke Geleerde, door wiens inlichtingen de Heer coquerel, te Amsterdam, in staat gesteld is, het boekje, op den titel dezes uitgedrukt, te vervaardigen. Het is eigenlijk een opstel, bestemd voor een nieuw tijdschrift, te Parijs door den Heer charles coquerel, Broeder van den Predikant, onder den naam van Revue Protestante opgerigt, doch wegens deszelfs uitvoerigheid afzonderlijk uitgegeven. Eerst geeft de Heer coquerel een kort, algemeen verstaanbaar en zelfs hier en daar bevallig geschreven uittreksel uit het werk van champollion, genoegzaam om deszelfs gewigt te doen bevroeden. Daarop gaat hij over tot het hoofddoel van zijn geschrift, - het belang dier ontdekking voor de Bijbelsche Uitlegkunde en de staving der gewijde Geschiedenis. 1) De voornaamste Geleerden helden reeds over, om aan den Zodiak van Dendera eene verbazende oudheid toe te schrijven, toen champollion is komen betoogen, dat dezelve later dan onze tijdrekemng, en uit de tijden der vroegere Romeinsche Keizers

{==248==} {>>pagina-aanduiding<<}
is. 2) Men heeft reeds eenige treffende sporen ontdekt eener gemeenschap van het Alphabet der Hieroglyphen met het Hebreeuwsche. Te regt zegt de Heer coquerel, dat Egypte het land is geweest, waarmede de Hebreërs van allen de meeste gemeenschap hebben gehad, van abraham tot jeremia toe, men kan zelfs zeggen tot onder de Macedonische Koningen, onder welken de Joodsche geleerdheid te Alexandrië eene geheel bijzondere rigting ontving, en alwaar de Boeken des Ouden Verbonds in het Grieksch vertaald werden. 3) De tijdrekening van sesostris schijnt, ten gevolge van verscheidene overeenstemmende gedenkstukken, tot 1473 vóór christus' geboorte op te klimmen. De fraaije kunsten moeten toen in Egypte het toppunt hebben bereikt. Sesostris nu was (volgens coquerel) een tijdgenoot van mozes; en dus hebben de kunstwerken in de woestijn, waarover zoo veel geschreven en getwist is, (zie onder anderen voltaire, sur le Tolérance, uitmuntend wederlegd in de Joodsche Brieven van den Abt guenée) niets ongeloofelijks meer, daar mozes in alle kundigheden der Egyptenaren onderwezen was, en onder zijne landgenooten zekerlijk ook verscheidenen daarin niet onbedreven zullen geweest zijn, door hunnen dagelijkschen omgang met de Egyptenaren. 4) Men heeft papyrus-rollen, die tot de tijden van sesostris opklimmen, te Turin gevonden, in de heerlijke verzameling van drovetti (door den Koning van Sardinië
aangekocht.) Thans nog leest men schrift van vóór 3300 jaren! Het is dus in het minst niet ongeloofelijk, of zelfs vreemd, dat de Hoogepriester hilkia, ten tijde van josia, na duizend jaren, het eigene handschrift van mozes in de Arke des Verbonds heeft kunnen vinden; en daarmede vervalt dan ook voltaire's tegenwerping, (zie de aangehaalde Joodsche Brieven) dat de menschen toen nog alleen op baksteenen schreven, en mozes dus de wet niet in de woestijn had kunnen te boek stellen: papyrus was een zeer vervoerbaar artikel. 5) Hoe brengt men de veroveringen van sesostris (die ook in de pas ontdek-
{==249==} {>>pagina-aanduiding<<}
te Hieroglyphen eene nieuwe bevestiging erlangen) met de Isra litische Geschiedenis, die daarvan niets meldt, overeen; terwijl nogtans sesostris Palestina en Syrië moest aandoen? Coquerel heeft het antwoord gereed: het was, volgens hem, in de veertig jaren, dat de Israëliten in de woestijn omzwierven, waar de Egyptische Veroveraar hen niet zou opzoeken. Hieromtrent treedt de Eerw. Schrijver in verscheidene ontwikkelingen en bijzonderheden, die, naar ons oordeel, alle geen steek houden, allerminst die wegens de vijandschap der Edomiten tegen Israël uit vrees voor Egypte, en de vermelding van sesostris door bileam onder den naam van agag. Beide onderstellingen zijn vergezocht, en blijkbaar alleen ten behoeve van een stelsel. - Het verwondert ons daarentegen, in de onderstelling des Schrijvers, die op zichzelve vernuftig is, en tegen welke wij niets inbrengen willen, dat hij geene blijkbare zorg der Voorzienigheid
voor het uitverkoren Volk heeft opgemerkt. Indien toch Israël dadelijk na de wetgeving op Sinaï Kanaän had bezet, zou het, reeds in den beginne zijner vestiging in dat land, de geduchte wapenen van sesostris hebben moeten weêrstaan. Hoe zou dat moedelooze geslacht, hetwelk telkens naar Egypte hunkerde, dien Veroveraar het hoofd hebben kunnen bieden? Onderwerping aan Egypte, invoering van Egyptische zeden en den Apis - dienst zouden het gevolg geweest zijn, op zijn allerminst ontmoediging en wantrouwen aan god, den éénigen Opperheer en Beschermer des lands, en verzwakking van den indruk der wonderen, waarvan Egypte te hunnen behoeve het tooneel was geweest. Dit werd door de schijnbaar zoo harde straf van het veertigjarige verblijf in de woestijn voorgekomen. Israël was nog te slaafsch, nog geen Volk genoeg, om het zoo vroeg aan den inval van den magtigsten Veroveraar en deszelfs talrijke legers te wagen Ten behoeve der nakomelingschap, moest dit verbasterde geslacht, voor de wapenen des Overwinnaars in de woestijne verscholen, aldaar zijn graf vinden. Wij hebben deze aanmerking slechts in de onderstelling des Schrijvers gemaakt: de grond, waarop zij zou moeten rusten, de gelijktijdigheid van sesostris en mozes, is ons nog zoo klaar niet.
Over 't geheel hebben wij dit stukje met genoegen gelezen. De jeugdige, bij ons zoo voordeelig bekende Schrijver vereenigt daarin belangstelling in den Godsdienst en de Open-
{==250==} {>>pagina-aanduiding<<}
baring met eene liberale, onbekrompene denkwijze, die het licht der ontdekkingen niet schuwt, en hetzelve gaarne aan de beste zaak dienstbaar maakt.




Wijsgeerige Verhandelingen van de Hollandsche Maatschappij der Wetenschappen te Haarlem. Isten Deels 2de Stuk. Verhandeling ter beantwoording der vrage: Kan de Armoede in Europa inderdaad met grond worden toegeschreven aan eene te groote bevolking, in evenredigheid der middelen van bestaan? Zoo ja, welke zijn dan de meest doelmatige middelen, om den voortgang der bevolking te beperken, wanneer de middelen van bestaan voor alle Ingezetenen ontoereikend zijn? Door B. Scherenberg, te Utrecht, en Mr. H.W. Tydeman, Hoogleeraar te Leiden. (Aan welken, op den 20 Mei 1820, de gouden Eereprijs is toegewezen.) Verhandelingen over hetzelfde onderwerp van H.H. Rau, Professor te Erlangen, en Frederik, Graaf van Skarbek, Doctor in de Wijsbegeerte en Professor te Warschau. Te Haarlem, bij de Wed. A. Loosjes, Pz. In gr. 8vo. 299 Bl.

De vraag, wier beantwoording het onderwerp van dit boekdeel uitmaakt, werd door de Hollandsche Maatschappij in het drukkende jaar 1817 uitgeschreven, naar aanleiding van het veel geruchts makende werk van malthus over de bevolking: Essay on the Principles of Population, hetwelk, de onevenredigheid tusschen de vermenigvuldiging des menschdoms en van de levensmiddelen vaststellende, de eerste zóó wil beperken, dat niemand zijns gelijken mag voortbrengen, dan die berekenen kan, hem in goede omstandigheden te zullen achterlaten. Dit heet zekerlijk de zaak in het hart aantasten en de bron der armoede stoppen! Doch deze vrees voor overbevolking is niet nieuw. De bewoners van het eiland Ceos in den Archipel, landgenooten van den dichterlijken Wijsgeer simonides, koesterden dezelfde vrees als de Heer malthus; doch zij verschilden in de middelen tot voorkoming van het gevreesde kwaad. In plaats van de menschelijke voortteling bij den oorsprong te bezwaren, verkozen zij liever het fabrikaat te belasten, en deden alle oude lieden boven de zestig jaren dolle kervel drinken, opdat

{==251==} {>>pagina-aanduiding<<}
de anderen genoegzaam levensmiddelen mogten hebben. De gronden van deze wet strookten dus volmaakt met den geest van malthus. Het was: Die niet goed kan leven, leve niet in ellende! (*) De Heer malthus is zoo verlegen voor hongersnood, dat pest, oorlog en dergelijke rampen hem welkom zijn, en hij met eene filozofische hardvochtigheid aanraadt, om de kinderen der armen aan hun lot over te laten, dat is, van honget te laten sterven!! En dit onchristelijke, barbaarsche stelsel heeft in de negentiende Eeuw toejuiching en lofredenaars gevonden! Met regt derhalve riep de Hollandsche Maatschappij van hetzelve een opzettelijk onderzoek in.
Wij verheugen ons hartelijk, dat, van de drie ingekomene antwoorden, het eerste, met goud bekroonde, het werk van twee onzer Landgenooten is, en boven de twee andere, en in grondigheid, en in duidelijkdeid, en in geleidelijkheid van ontwikkeling, op eenen afstand geplaatst is, die naauwelijks vergelijking toelaat. Dit antwoord bevat niet alleen in 't algemeen eene wederlegging van het gedrogtelijke stelsel van malthus, maar het treedt ook in kleine bijzonderheden, om aan te toonen, dat in geen land van Europa (Zwitferland en Noorwegen misschien uitgezonderd) vrees is voor overbevolking, of eene nadeelige balans tusschen den voorraad der levensmiddelen en de menigte der verteerders; en die beide landen kunnen immers gemakkelijk door de overigen worden gevoed? Inderdaad bestaat de groote misslag van malthus c.s., dat zij ieder land als een gesloten geheel beschouwden, hetwelk geene gemeenschap heeft met andere gewesten des Aardbols. Doch ondersteld zelfs, dat geheel Europa, en ieder gedeelte van hetzelve, overbevolkt ware, welke verbazende landstreken bevat dan nog Azië, Afrika, Australië en vooral Amerika niet, die eene bevolking gelijk de Europesche zouden kunnen bergen! Alle vier de Schrijvers verkiezen dus ook boven den wreeden raad van malthus het gewone hulpmiddel der Ouden, in gevallen van wezenlijke schaarschheid: Kolonisatie. Doch beschouwen wij de drie Verhandelingen wat van naderbij.
De Heeren scherenberg en tydeman, beiden als Staatshuishoudkundigen met roem bekend, welke wetenschap laatstgemelde op de Leidsche Hoogeschool onderwijst, heb-
{==252==} {>>pagina-aanduiding<<}
ben het eerste en verreweg uitgebreidste antwoord op de voorgestelde vraag gegeven. Na eene korte opgave der gronden van malthus, en aanwijzing (bij voorraad) van derzelver eenzijdigheid, wordt de vraag opzettelijk behandeld: ‘Bestaat er gebrek aan levensmiddelen, en moet men aan de schaarschheid derzelven, en aan de onmogelijkheid om die te vermeerderen, de armoede toeschrijven, waaronder eenige landen gebukt gaan, en waardoor in andere de uitbreiding der bevolking wordt tegengehouden?’ Eene Verhandeling in het tijdschrift de Star had, namelijk, gesteld, dat de hoeveelheid van levensmiddelen, thans in Europa voorhanden, de vertering niet te boven ging, en door gewone middelen niet noemenswaardig kon worden vermeerderd. De wederlegging van dit gestelde en de voor hetzelve aangevoerde gronden door de Verhandelaars is zeer juist en naauwkeurig; doch de ondervinding heeft hetzelve nog beter weêrlegd. Niet alleen gaat, ten gevolge van verscheidene vruchtbare jaren, de hoeveelheid van levensmiddelen thans verreweg de consumtie te boven, maar men klaagt van alle zijden, gelijk in 1816 en 1817 over schaarschheid, dus nu over te grooten overvloed, die den landman in den grond helpt; en dus wordt het stelsel van malthus, dat er in den gewonen loop der Natuur altijd hongersnood voor de deur staat, door de Voorzienigheid op de blijkbaarste wijze gelogenstraft.
Hierop volgt eene opgave der voornaamste stelsels van landbouw bij de onderscheidene Volken, zoo als: aartsvaderlijke, waarin de eigenaar zelf met de zijnen den grond bouwt; landbouw door slaven, gelijk te Rome in deszelfs verval, (waartegen de edele gracchussen het land vergeefs zochten te beschermen, doch als slagtoffers der groote bruikers vielen;) landbouw om het halve gewas, waarin de bruiker de vruchten met den eigenaar deelt, voordeelig of schadelijk, naar mate der voorwaarden, (deze wijze van bouwing heeft meest in Italië plaats;) landbouw door heerendienst, en door lijfeigenen, aan hoofdgeld onderworpen, beide in het Oosten van Europa, waar nog de slavernij bestaat, in gebruik, allerverderfelijkst voor het welzijn van den Landbouw en van den Staat; landbouw door verpachting, zeer verschillend, naar mate de verpachting in het klein en tot eigen gebruik, of in het groot, enkel om voordeels wil, wordt gedreven; (de eerste, namelijk, verschilt niet veel van den aartsvaderlijken

{==253==} {>>pagina-aanduiding<<}
landbouw; de tweede, die meest door daglooners gedreven wordt, verwijdert de kleine pachters van den grond, doet den ploeg over hunne huizen gaan, en plaatst daarvoor daglooners, welke veel schadelijker zijn voor den Staat, daar zij geen eigendom hebben en al ligt tot ellende vervallen, zoo als blijkt aan den omtrek van Rome, die daardoor tot eene woestijn is geworden;) en eindelijk landbouw door erfpacht, zeer geschikt voor onbebouwde gronden. - Deze voorafgaande beschouwing wordt opgevolgd door die der onderscheidene landen van ons Werelddeel, met betrekking tot de meerdere of mindere hoeveelheid van levensmiddelen, door dezelve voortgebragt. Eene zeer gemakkelijke tabèl geeft hierbij een overzigt van de grootte, bevolking, en de onderlinge verhouding van beide, alsmede van den uit of invoer der granen. Niet alleen ons geheele Koningrijk zamengenomen kan vreemden invoer missen; ook de Noordelijke gewesten alleen zijn in dit geval; bij de aanzienlijke bevolking van ons land wordt zelfs nog uitgevoerd, en men zoekt tegenwoordig den invoer van buiten te stremmen. Dat Engeland mede geen gebrek heeft, blijkt uit deszelfs Korenwet, die tegen vreemden invoer gerigt is; doch de landbouw zou nog veel voordeeliger kunnen zijn, wanneer het land niet het eigendom ware van weinigen, zoodat genoegzaam alle de boeren slechts pachters (farmers), en wel pachters in het groot zijn; hetwelk niet alleen in Engeland zelve het aantal armen (welke de gemeente onderhouden moet) tot eene verbazende hoogte heeft doen rijzen; maar de bevolking van Ierland, die ter prooije is aan onderpachters uit de tweede of derde hand, is daardoor, in een vruchtbaar land, hetwelk zelfs uitvoeren kan, tot de diepste laagte gezonken. De heillooze wet van het majoraat, die alle de landerijen aan den oudsten zoon verzekert, heeft
tot deze opeenstapeling van groote landgoederen de meeste aanleiding gegeven; en het ontbreekt in Engeland niet aan verdedigers derzelve, welke, in den geest van malthus, bij eene voortgaande smaldeeling van land onder alle de zonen des huisgezins, eindelijk den tijd zien geboren worden, waarin elk slechts eenige voeten gronds zal bezitten. Zij willen dus liever den luister der geslachten ophouden, en berispen de Franschen geweldig, bij welke die gelijke verdeeling sedert de Omwenteling door de wet is vascgesteld. Doch de verbazende aanwas van den landbouw in Frankrijk sedert de Omwenteling, die de Regten van Eerst-
{==254==} {>>pagina-aanduiding<<}
geboorte vernietigde, moest hen van het tegendeel overtuigd hebben. Het waren deze majoraten, die ook in Spanje den akkerbouw zoo ongemeen deden verkwijnen; de Cortes ruimden dezen hinderpaal weg, doch dezelve is thans in volle kracht hersteld.
Wij zullen de geleerde Schrijvers niet verder op hunne landbouwkundige reis door Europa volgen, noch naar Portugal, waar alle granen bijkans uit Engeland ingevoerd worden, noch naar Italië, waar de landbouw om het halve gewas, wegens drukkende bepalingen, in Napels en Sicilië armoede, in Opper-Italië welvaart doet ontstaan, noch naar het in zoo vele kleine Staten versnipperde Duitschland, noch naar Hongarije, waar de slechte maatschappelijke inrigtingen zelfs den heerlijksten grond gedeeltelijk tot woestheid veroordeelen, noch naar Deenemarken of Zweden, alwaar de landbouw in de jongste tijden zeer is toegenomen, noch naar het uitgestrekte Rusland, alwaar dezelve veel bloeijender kon zijn zonder de lijfeigenschap, of zelfs naar Turkije, waar de slechtstmogelijke Regering dien in den ellendigsten toestand doet verkwijnen. In alle deze landen worden, bij meerdere of mindere bevolking, toch altijd genoegzame levensmiddelen voor die bevolking gevonden, het zij dezelve, onder het genot van burgerlijke vrijheid en eigendom zeer vermenigvuldigd, ook des te meer vlijt aan den grond besteedt, het zij onderdrukking de ontwikkeling zoo van den landbouw als van de bevolking belet, maar dan tevens door vrucht-arbeid nog altijd het noodige biedt aan de dungezaaide volksmenigte. Europa is dus niet overbevolkt, en de behoedmiddelen van malthus komen niet te pas.
Maar nu doet zich eene tweede, hoogstbelangrijke vraag op. Zijn die levensmiddelen genoegzaam gelijk verdeeld, dat elk zijn bestaan kan vinden? Deze beantwoorden de geëerdé Schrijvers, natuurlijk, ontkennend, en vinden dan de gronden der armoede hoofdzakelijk in de groote liggende gronden, welke bij een gedeelte des volks de schatten opeenhoopen, en het andere in behoefte laten verkwijnen (gelijk in Polen). Groote bevolking, met welvaart gepaard, kan alleen door de smaldeeling der grondeigendommen in kleine gedeelten plaats hebben. De ophooping der kapitalen bij enkele schatrijken, en de invoering der werktuigen in de fabrijken, die aan zoo vele handen het brood ontnemen, terwijl zij de markt overvoeren, en dus ten slotte aan het fabrijkwezen den

{==255==} {>>pagina-aanduiding<<}
doodsteek zullen geven, zijn mede oorzaken der armoede. De laatste bijzonderheid wordt ook door de beide andere Schrijvers aangedrongen; en inderdaad, de gevolgen der machinerie, ook voor ons Vaderland, zijn niet te miskennen. Men zie slechts rond in onze fabrijksteden.
Eindelijk geven de Schrijvers nog eenige middelen op ter verdere stuiting der armoede. Niet het onzedelijke, onregtvaardige verbod des huwelijks voor mingegoeden, hetwelk hier in al zijne naaktheid wordt ten toon gesteld, maar vermindering der staande legermagten, - meerdere vrijheid van handelgemeenschap der volken, - belastingen op de machines in de fabrijken, - het nemen van wetgevende bepalingen, om de ophooping der kapitalen bij particulieren te beletten, - spaarbanken, - middelen tot wering der dronkenschap bij het volk, en tot verzachting der reeds bestaande behoefte, - een goed armenbestuur, - armenfabrijken, (een betwist en teeder punt, waaromtrent ons de Schrijvers nog niet overtuigd hebben, dat men niet, zoo doende, bestaande instellingen zal benadeelen, of, wanneer men tegen de machinerie moet kampen, dat men niet spoedig bezwijken zal) - het verschaffen van gezonde en goedkoope spijs aan de armen, - en eindelijk, in geval van nood, het afzenden van volkplantingen naar andere werelddeelen.
In het verslag dezer meesterlijke Verhandeling, die ons ten minste door de klem en bondigheid harer redenen ongemeen behaagd en volkomen overtuigd heeft, zijn wij, uit hoofde van het gewigt der zaak, eenigzins uitvoerig geweest. De tweede, door den Hoogleeraar rau, te Erlangen, steekt daarbij zeer af. Wij missen daarin helderheid van denkbeelden, rijkdom van zaken, eenvoudige en gemakkelijke schikking. Hij helt over tot de zijde van malthus, schoon deszelfs overdrijving afkeurende. Zijne redeneringen zijn te ingewikkeld, dan dat wij daarvan hier eene schets zouden kunnen geven, en menigmaal is de stijl hard en moeijelijk. Men oordeele uit het volgende staaltje: ‘Maar zoo het moeijelijk is, in betrekking met andere landen, de onderscheidene takken van nijverheid bij derzelver, tot dus verre plaats hebbende, levendigheid te bewaren, of nieuwe takken voort te brengen; de opwekking van alle de, in het land zelf, aanwezige, maar slapende krachten, biedt, en des te zekerder, een onuitputbaar hulpmiddel aan, om de handen, die alleen uit gebrek van gelegenheid

{==256==} {>>pagina-aanduiding<<}
tot den arbeid, al bedelend werkeloos blijven hangen, werk te verschaffen.’ Het is thans bij de Duitschers wel Mode, slecht te schrijven; maar de Vertaler behoeft dat toch niet na te volgen. Nogtans heeft ook deze Verhandeling haar goeds, onder anderen de raad tot voorzigtige herstelling der gilden: de drijfveer echter bevalt ons minder; het is de zucht om de huwelijken bij den gemeenen man te beletten. Ook der Heer rau verkiest de landverhuizing, als een middel (volgens hem) om de overtollige bevolking een' uitweg te verschaffen; iets, 't welk in allen gevalle veel zedelijker is, dan het middel van malthus.
De laatste Verhandeling, van eenen Pool, den Graaf van skarbek, te Warschau, even als de tweede met den zilveren eereprijs bekroond, is zeer kort, doch komt ons beter voor, dan die van Prof. rau. Het is een wel vlugtig, maar helder overzigt van het onderwerp. De Schrijver is het volmaakt met onze beide Landgenooten eens, wat het stelsel van malthus betreft, en doet de ongegrondheid van hetzelve voornamelijk uitkomen ten aanzien van de onmetelijke onbebouwde gronden, die nog tot voedsel van den Mensch zouden kunnen worden aangewend, eer de grond onzer Planeet hem onderstand weigerde. ‘Die ontzaggelijke bevolking,’ zegt skarbek te regt, ‘welke men meent, dat in verscheidene landen van Europa niet in evenredigheid staat met de middelen van bestaan, zou niet eens voldoende zijn, om de helft der jaarlijksche voortbrengselen te verteren, welke de braakliggende landen, in dat zelfde Europa, konden opleveren. Die gronden blijven ongebouwd, omdat er in vreemde landen geene navraag is naar hunne voortbrengselen, en omdat de vertering binnenslands veel te gering is, om tot derzelver aankweeking aan te moedigen, en de kosten der ontginning te kunnen dekken.’ Hij doet zien, (gelijk ons ook de eerste Verhandeling reeds getoond had) dat de armoede even zeer bestaat in een naar evenredigheid weinig, als in een sterk bevolkt land. (Men denke aan Spanje en Holland, of Westvlaanderen.) Wegruiming der beletselen van den handel, beperking of stuiting van de nadeelige werking der machines, en het aanleggen, wanneer de nood zulks vereischte, van nieuwe koloniën, zijn middelen, welke deze Verhandeling, even als de eerste, aanprijst.
Geene der drie Verhandelingen is met eenen inhoud voorzien, hetwelk dezelve in 't gebruik lastig maakt.






{==257==} {>>pagina-aanduiding<<}

Proeve eener Geschiedenis der Kruistogten naar het Oosten, tot op de herovering van Ptolemaïs in het jaar 1291. Door N.G. van Kampen. Iste Deel. Te Haarlem, bij F. Bohn. 1824. In gr. 8vo. XXXVI, 439 Bl. f 3-90.

De Heer van kampen, die binnen korte jaren verscheidene geschiedkundige werken, van meerderen of minderen omvang, met uitnemenden lof heeft ten einde gebragt, - onvermoeid in het nasporen, onbeschroomd in het voorstellen der waarheid, met eigenaardige kracht en glans, - heeft zich ditmaal tot de geschiedenis der Kruistogten bepaald, een gedeelte der algemeene geschiedenis, (want niet slechts heel Europa, maar ook Azië en Afrika bemoeiden er zich mede) buiten tegenspraak zoo belangrijk, zoo uitlokkend, maar ook zoo moeijelijk om volledig en onpartijdig behandeld en in het licht gesteld te worden, als naauwelijks eenig ander. Geen wonder derhalve, dat onze onderzoeklievende eeuw vele geleerde mannen en maatschappijen heeft aangespoord, het zij om zulk eene geschiedenis te schrijven, het zij om de gevolgen van eene gebeurtenis, in vroegeren tijd zoo zeer bewonderd, in latere dagen zoo ongunstig en zelfs bespottelijk voorgesteld, naar echte waarde te doen kennen. In het laatste hebben wij mede ons deel, zoo door de voortreffelijke Latijnsche verhandeling van wijlen den Hoogleeraar regenbogen, als door eene andere van den Heer wakker van zon, bij van kampen, in zijne voorrede, tot onze verwondering, niet vermeld, te meer daar dezelve zeer sterk staat in het oudere gevoelen omtrent de schadelijkheid der Kruistogten, gelijk regenbogen in het tegenovergestelde, tusschen welke heeren, volgens deszelfs geleerden vertaler, met wien wij te dezen instemmen, het midden houdt. Doch eene eigene geschiedenis, zo als de Duitschers, Franschen en Engelschen, bezaten wij tot hiertoe niet. Er is wel een der vroegste en beknoptste, gelijk de Heer van kan pen zegt, gebrekkig in onze taal overgebragt; ook zijn wij onlangs begonnen verslag te doen van eene vertolking van zekere Tafereelen; doch in deze zoo wel, als de overige
bestaande werken, den Heere van kampen alle, blijkens de voorrede, zeer wel bekend, vermeent de geleerde man, in eene of andere opzigten, gebreken en zwakke zijden te ontdekken, die hem eerst aan de zamenstelling van een stuk uit het beste van elk dezet stukken deden den-
{==258==} {>>pagina-aanduiding<<}
ken, maar hem daarna nog liever tot het besluit deden komen, om eene eigene historie, uit de bestaande oudste bronnen zelve geput, te schrijven. Hij maakt ons met deze bronnen, voor zoo ver hij ze naderen kon, of zich, bij gebrek aan Oostersche taalkennis, met de afgeleide beekjes bij anderen moest tevreden houden, bekend; teffens niet verzwijgende, wat dienst hij hier ook wel eens van zijnen, in de Arabische en aangrenzende lettertakken zoo bedrevenen, vriend hamaker mogt genieten. En hierbij spreekt het van zelve, dat van het werk der genoemde voorgangers een pligtmatig gebruik wordt gemaakt.
Wij aarzelen dus niet, onze lezers geluk te wenschen met deze onderneming van onzen volijverigen landgenoot. Dezelve kan bezwaarlijk anders dan gelukkig uitvallen en tot wezenlijke verrijking van onze letterkunde strekken. Des mans uitgebreide kennis, onvermoeide vlijt, onbevangen oordeel en levendige stijl stellen dit bij velen gewis reeds zeker. En wij althans zijn, na het lezen van dit eerste deel, in die verwachting niet te leur gesteld. De schrijver slelt zich voor, het gansche zoo daadrijke tijdvak van omstreeks 200 jaren, kan het zijn, af te handelen in drie deelen, van welke het tegenwoordige eindigt met de herneming (en verwoesting) van Edessa in 1143, beslaande dus nog geene halve eeuw. Wij wenschen hartelijk, dat dit voornemen zal blijken uitvoerbaar te zijn, omdat menigeen opziet tegen een werk van vele boekdeelen; doch het is teffens zeker, dat geschiedenis, om haar belang te houden, niet al te zeer moet bekort worden, en dus hopen wij tevens, dat het debiet den schrijver zal bemoedigen, om het werk, in allen gevalle, naar den eisch af te werken.
Recensent ontkent niet, met reeds genoemde Tafereelen vrij hoog te loopen. Ondertusschen ligt het zelfs in den vorm, dat men daar de volkomenste onpartijdigheid niet kan verwachten; en op die punten, waar van kampen met dezelve verschilt, gelooven wij reeds daarom niet moeijelijk, hoezeer wel ongaarne, het regte aan zijne zijde te vinden, omdat b.v. het karakter van tancredo anders in een al te vlekkeloos licht voorkomt.
In één woord, van kampen schijnt ons voor dit werk regt berekend, en ook de taak zijns ten volle waardig.









{==259==} {>>pagina-aanduiding<<}

De Nagedachtenis van Johan Melchior Kemper, plegtig gevierd op den 17 December 1824, in de Maatschappij Felix Meritis, door H.H. Klijn, J.H. van der Palm en B. Klijn, Bz. Te Amsterdam, bij J. van der Hey en Zoon. 1824. In gr. 8vo. XII en 106 Bl. f 1-20.

Kemper's onverwachte en plotselinge dood was een onherstelbaar verlies voor geheel Nederland; en daarom voegde het aan de hoofdstad des Rijks, aan Amsterdam, om het eerst eene plegtige hulde aan zijne nagedachtenis toe te brengen, en zelfs de stad zijner woning, Leiden, aan welke hij door zoo vele banden verbonden was, daarin voor te gaan. Hierdoor bleek het, dat wij in hem niet slechts den edelen Mensch, den beroemden Geleerde, den onvergelijkelijken Hoogleeraar betreurden, maar tevens en voornamelijk den alles opofferenden Burger, den moedigen en nooit volprezen' Hersteller en Bevestiger van ons Volksbestaan, van onze Onafhankelijkheid. Ware zijn lijkfeest alleen te Leiden gevlerd, dan zoude hetzelve, hoe hartelijk en plegtig ook, schijnbaar alleen eenen Geleerde gegolden hebben; doch den Redder des Vaderlands moest de hoofdstad het eerst de hulde des algemeenen rouws toebrengen. Eere zij der Maatschappije Felix Meritis, voor de gepaste, de plegtige, ja de voortreffelijke wijze, waarop zij dezen pligt vervulde! Drie der vertrouwdste Vrienden van den Onvergetelijken werden door haar uitgenoodigd tot de treurige, maar eervolle taak, om den omvang van zijne waarde te schilderen, en de grootheid van ons verlies te bezingen. Drie Vrienden van kemper - en kon kemper andere Vrienden hebben, dan mannen, edel van hart en uitmuntende door talenten? - traden er op: Nederlands eerste Redenaar, en de twee Broeders, reeds zoo lang onder onze krachtigste, onze wijsgeerigste Dichters geteld. H.h. klijn opende de treurige plegtigheid: in eenen aandoenlijken rouwzang schilderde hij de grootheid van het verlies, door Vaderland en Menschheid, door Hoogeschool, door Huisgezin en Vrienden in kemper geleden. Toen schetste van der palm den Vereeuwigden in al deszelfs voortreffelijkheid, en toonde ons,
met de edele eenvoudigneid van zijne welsprekendheid, in hem het beeld van den waarlijk grooten man, wiens kenschetsende trek daarin be-
{==260==} {>>pagina-aanduiding<<}
stond, dat zijn heldere blik steeds zag, wat het oogenblik vereischte, en dat de rijkdom van zijne kennis en de vastberadenheid van zijnen moed terstond gereed waren om die behoefte te vervullen. Met eenige roerende coupletten van b. klijn, door een talrijk koor van vereerders des Gestorvenen opgezongen, eindigde het plegtige lijkfeest, dat eenen diepen indruk maakte op de deelgenooten, en gewis ook thans, bij het doorlezen dezes boeks, in den geest zal medegevierd worden door zoo velen, die kemper kenden, en, ook na jarenlange scheiding, met innige liefde aan den zoo hartelijk beminden Leeraar verbonden bleven. Onder dezen behoort ook de steller dezer aankondiging, en men zal dus van hem wel geene ziftende beoordeeling, geene ijskoude aanmerkingen op deze of gene uitdrukking verwachten; ook hij vierde, in de weemoedige oogenblikken, welke hij aan de lezing dezer schoone stukken besteedde, de nagedachtenis van kemper, en riep, na het eindigen derzelve, uit: Heil den braven, den grooten Man, die zulk eenen Lofredenaar, die zulke Lofzangers bezat en verdiende!







Het vijfde Halve-eeuw-feest over het Ontzet der Stad Leiden, in den jare 1574, plegtig gevierd den 3den en 4den October 1824, beschreven door J. Roemer. Met onuitgegeven Stukken, betrekkelijk het Beleg. Te Leiden, bij C.C. van der Hoek. 1824. In gr. 8vo. 32 en 244 Bl. f 3-60.

Non culvis homini contingit adire Corinthum. Door welk eene talrijke schaar van onze landgenooten het bovengemeld halve-Eeuwfeest moge zijn bijgewoond, zij is niet te vergelijken bij de tallooze menigte, waaraan, schoon zij in de feestviering geen minder belang moge gesteld, en even vurig gewenscht hebben, tot hare bijwoning gelegenheid te vinden, dit evenwel niet heeft mogen gebeuren. Deze kan zich, door de hier aangekondigde beschrijving te lezen, het genoegen verschaffen, van zich, als 't ware, dezelve, in alle hare bijzonderheden, voor te stellen. De Eerw. roemer verhaalt ze, in eene geleidelijke orde, en in eenen levendigen en vloeijenden stijl, juist voor dezelve geschikt, op zulk eene wijze, dat hij alles, wat der meldinge eenigzins waardig was, en der nieuwsgierigheid eenigzins voldoen kan, op-
{==261==} {>>pagina-aanduiding<<}
neemt; terwijl de goedkeuring, welke Burgemeester en Wethouders van Leiden, volgens het Voorberigt, na zijn verhaal te hebben hooren lezen, aan hetzelve gegeven hebben, en de mededeeling van alwat hij verlangde, welke hij, van wege hunne Ed. Achtb., ontvangen heeft, ons borg staan voor zijne naauwkeurigheid en volledigheid.
Na het gemeld Voorberigt en eene naamlijst der Inteekenaren op het werk, wordt eerst, bij wijze van inleiding, aangemerkt, dat men, van de vroegste tijden af, belang in het vereeuwigen van gewigtige gebeurtenissen, door gedenkteekenen, feestvieringen enz., gesteld heeft, en dat dit ook in Nederland, en vooral ten aanzien van Leidens ontzet van het Spaansch beleg, heeft plaats gehad. Hierop volgt eene korte geschiedenis van dat beleg en ontzet, zoo wel om den lezer, die daarmede minder bekend is, dan de meeste inwoners van Leiden, dezelve, in de voornaamste trekken, te doen kennen, als tot opheldering van de volgende feestbeschrijving, en tot toelichting der Bijdragen (Bijlagen), welke daar achter gevoegd zijn. In deze Inleiding worden, als oorspronkelijke en nog niet uitgegevene stukken, medegedeeld: 1. Een Brief van den Zeeuwschen Admiraal louis boisot, die over de vloot tot ontzet der stad het bevel voerde, aan Jonkheer jan van der does (janus dousa), bevelhebber der Leidsche schutterij, geschreven den 26sten September 1574. Van dit stuk is een fraai Fac Simile in het werk gevoegd, eene Nederduitsche vertaling, deels in den tekst, deels in eene aanteekening, gegeven, en het Fransch afschrift geheel in eene aanteekening geplaatst; doch het laatste hoogst gebrekkig, als door iemand vervaardigd, die noch het oorspronkelijke goed heeft kunnen lezen, noch der Fransche tale genoegzaam magtig geweest is. 2. Een tweede oorspronkelijk stuk, in eene aanteekening medegedeeld, is de stedelijke Publicatie van den dag zelv' van 't ontzet, 3 October 1574, waarbij de burgerij wordt opgeroepen, om God terstond voor het ontzet te loven en te danken. 3. Het derde, op dezelfde wijs hier ingevlochten, stuk is de Publicatie van den 1sten October (aan het hoofd staat verkeerd de 7de) van het jaar na het ontzet, waarbij de gemeente, tot hetzelfde einde, opgeroepen werd tegen den 3den, den verjaardag der
gebeurtenis. - Nu komt eerst het verhaal der voorbereidselen tot het nu gevierde feest, en dan dat der godsdienstige feestviering, op Zondag den 3den zoo wel, als dat der aan

{==262==} {>>pagina-aanduiding<<}
de vreugde gewijde, op Maandag den 4den October, zelve. Wij deelen hiervan niets mede, omdat het geheel te keurig en te waardig is, om gelezen te worden, en wij deszelfs debiet niet willen benadeelen. - Op het slot van dit verhaal is het werk versierd met eene fraaije afbeelding van eenen Gedenkpenning, ter eere van den Burgemeester pieter adriaanszoon van der werf, te dezer gelegenheid vervaardigd, en achteraan zijn gevoegd twee verzen, tot dit halve-Eeuwfeest betrekkelijk.
De Bijlagen zijn de volgende:
A. 1. Middelen tot ontzet der stad (beraamd) bij den Prins van Oranje en de Heeren Staten van Holland, in de staatswijze vergadering, binnen Rotterdam geconvoceerd, op den 24 Julij 1574, met daarbij behoorende stukken. 2. Middelen tot het ontzet der stad, te water ondernomen en uitgevoerd, met de resolutie tot het stoppen van de gaten in de zeedijken, (den IJsseldijk en Maasdijk) tot ontzet der stad doorgestoken.
B. Bijzondere getuigenis en overleveringen, wegens eenige voorvallen ten tijde van 't beleg.
C. Bijzonderheden wegens willem corneliszoon, die, in plaats van zijne duiven, in den uitersten hongersnood, in den laatsten tijd van het beleg, te dooden en te eten, dezelven afstond, om ze tot het overbrengen van brieven te gebruiken; met den oorspronkelijken brief, waarbij hem daarna vergund werd den naam van duivenbode achter den zijnen te gebruiken.
D. Oorspronkelijk Octrooi, op den naam van Koning philips aan die van Leiden gegeven, tot het oprigten der Hoogeschole, van 6 Januarij 1574, volgens den ouden, 1575, volgens den nieuwen stijl.
E. Programma tot de tegenwoordige feestviering van 9 September 1824.
F. Programma der Heeren Studenten.
G. Catalogus van de Oudheden enz., betreffende het beleg en ontzet, welke, bij de feestviering, ten toon gesteld geweest zijn.





{==263==} {>>pagina-aanduiding<<}

Menschlievendheid. Dichtstuk door Cornelis Loots, Ridder enz. uitgesproken in de Maatschappij, Felix Meritis, den 9 Maart 1825. Te Amsterdam, bij J. van der Hey en Zoon. 1825. In gr. 8vo. 15 Bl. f :-25.

Wilden wij het gemakkelijk voorbeeld van een' onzer ambtgenooten navolgen, en maar vlugtig nederschrijven: dit dichtstuk is van onzen loots; dat is genoeg gezegd, dan hadden wij nu reeds afgedaan. Wij gelooven echter niet, dat het publiek met eene dergelijke voorproef gediend is, welke alleen op den naam van den fabrikant, en niet op de waarde van het fabrikaat zelve ziet, en zullen er dus in weinige woorden onze beoordeeling bijvoegen. Dit dichtstuk, ter gelegenheid van den jongsten verschrikkelijken Watervloed vervaardigd, strekt voornamelijk tot openlijke eerbewijzing aan twee, in Amsterdam gevestigde, weldadige en zegenrijke inrigtingen; het loffelijk Collegie Zeemanshoop, dat zich in den laatsten nood zoo zeer onderscheiden heeft, en de Reddingsmaatschappij, van welke men zich zoo veel goeds beloven mag. De dichttrant is krachtig, maar ruw, door de menigvuidige inversies en de gewrongene zamenstelling van sommige zinsneden; b.v.

Zoo vindt de dichter schoon bij schoon 
In keur, om nieuwe tooi te geven, 
Aan 't beeld, waarin, hoe hoog verheven, 
De schepper stelt zich z elv' ten toon. 

Doch over het algemeen zijn de coupletten voortreffelijk, en zouden, bij eenige meerdere beschaving, meesterlijk genoemd mogen worden; maar loots schijnt, bij zijnen rijkdom aan gaven der natuur, de hulp der kunst te verachten, en dit is dubbel jammer; want hetgeen thans reeds zoo schoon is, zoude dan nog schooner wezen. Hoort slechts:

Neen, geen begin is aan uw dagen! 
Er is geen tijd dat gij niet waart, 
Geen leering bragt u over de aard, 
Geen mond hadt gij ter hulp te vragen, 
Geen' zang van priesterlijken Bard; 
Want gij, gij waart alreê geboren 
En deedt uw eigen eerdienst hooren 
Bij 't eerste slaan van 't menschlijk hart. 

{==264==} {>>pagina-aanduiding<<}

Menschlievendheid! geen tempelwanden 
Omvangen de outers u gewijd; 
Uw dienst kent wisseling van tijd 
Noch luchtstreek, noch verschil van landen: 
Uw volgrei is heel 't aardsch geslacht, 
 
Gij leert in Moskees en in kerken; 
Doch niet van leering, maar van werken 
Ontvangt uw tempeldienst zijn kracht. 





De Nederlandsche Watersnood, in 1825, Dichtstuk, door een Gevongene. Uitgegeven en met een Voorberigt voorzien door W.H. Warnsinck Bz. Gedrukt ten voordeele van de noodlijdenden. Te Amsterdam, bij G.J.A. Beijerinck. 1825. In gr. 8vo. 20 Bl. f :-25.

Gevangenen zijn niet altijd woeste en onbeschaafde menschen; zij hebben ten minste een hart, zoo goed als anderen, en wij zien dus niet in, waarom de giften, door de zoodanigen, bij gelegenheid van den jongsten nood, te zaam gebragt, niet uit de regte bron zouden kunnen zijn voortgevloeid. Dat in het bijzonder iemand, die geen zilver of goud heeft, schenkt, wat hij bezit, de vruchten zijner dichtgave namelijk, is te begrijpelijker, daar de gebeurtenis op zichzelve reeds zoo geschikt is om eene maar eenigzins rijke ader te doen vloeijen, en er dus niet meer dan de uitgave noodig is, om derzelver stroom, onder begunstiging van een welwillend publiek, in een' zilveren stroom vol lafenis en verkwikking te herscheppen. Aldus redenerende, kunnen wij niet anders, dan het verrigte door den Heer warnsinch, als vriend en beschermer der ongelukkige opgeslotenen, toejuichen. Zijn naam trouwens is ons reeds borg, dat het uitgegeven stukje, noch als vers, noch als opstel in het algemeen, slecht zal zijn. En dit is Recensent, bij eigene inzage, nader gebleken. Hoewel wij niet ontkennen willen, somtijds met eene soort van watervrees bevangen te worden, wanneer wij, na de doorgestane ramp, zoo vele berijmde jammerkreten hooren of liever zien aanheffen, wij hebben verscheidene coupletten van dit stukje met wezenlijk genoegen gelezen. Bij voorbeeld deze, welke ons eerst in het oog vallen:

{==265==} {>>pagina-aanduiding<<}


Hoe durven menschen veilig bouwen 
Op eigen zwakke toeverlaat; 
En zorg'loos d' Oceaan vertrouwen, 
Die hooger dan hun velden staat? 
Wat zegt het, dat in tal van jaren 
Geen woedend opgeruimde (opgeruide) baren, 
Bestelpten uwe vaste kust, 
Of uw verschansingen verbraken? 
Elk oogenblik kan 't onheil naken 
En storen vreess'lijk uwe rust. 
 
Zoo zorg'loos slaat in Napels streken, 
Vesuvius, langs uwen top, 
Om daar den vruchtbren grond te kweeken, 
De inboorling zijne woning op. 
Wel kent hij uw verschrikk'lijk blaken, 
Verwoesting-, vlam- en lava-braken, 
Wanneer uw vuurkolk woedt en brandt, 
Maar jaren vloden stoorloos heenen, 
Nu waant hij schier 't gevaar verdwenen, 
En slaapt gerust aan uwen rand. 

Wij zeggen niet, dat dit de beste zijn, noch ook, dat er niets op valt aan te merken. Maar is de gedachte niet treffend en waar, de versificatie niet vloeijend?
Ééne aanmerking houde ons de geachte uitgever ten goede. Men kan ook al te bescheiden, althans te schroomvallig zijn. Hij heeft niets aan het handschrift willen veranderen, zelfs taalfouten niet. o, Wierd elk schrijver zoo hard behandeld, hoe velen zagen er erger uit! Wie zou daarentegen twijfelen, dat het vers eigen werk is, wanneer een man als warnsinck dat openlijk verzekert?
Ten slotte, het stukje is zijn geld waard, en wat men, het koopende, daarbenevens voor ongelukkigen doet, is eene niet versmadelijke winst.

Ellen Percy, of de Opvoeding door Noodlottigheden. Door Therese Huber. Naar het oorspronkelijk Engelsch bewerkt. In II Deelen. Te Amsterdam, bij de Gebroeders Diederichs. 1824. In gr. 8vo. Te zamen 507 Bl. f 4-80.

Wij zouden den titel liever anders, ‘Opvoeding door de

{==266==} {>>pagina-aanduiding<<}
Voorzienigheid in de school des onspoeds,’ lezen; deze is toch de geest van dit boek, en van noodlottigheden houden wij niet. Voor het overige is dit werk boven onzen lof. Het is uit het Hoogduitsch vertaald; terwijl de schrijfster de stof ontleende uit een' uitvoeriger Engelschen Roman, dien zij uitmuntend heeft verkort en bewerkt voor den Duitschen lezer. En, enkele taal- en drukfouten, van geen zeer groot belang noch zinstorende, uitgezonderd, verdient ook de Nederduitsche vertaling allen lof. Overal is intusschen het tooneel en de inkleeding Engelsch en Schotsch gebleven. Rijkdom, bevalligheid en schoonheid vielen Ellen Percy, zoo als weinige andere meisjes, ten deel. Zij leefde in de groote wereld, zoo als men daar leeft; en bij al haren geest, goed hart en uitmuntenden aanleg, en elk harer overige voorregten, was zij op den oever van het verderf, en nagenoeg voor God en het zedelijk goede verloren. Dan, nog jong en onervaren, trof haar het ongeluk; zij geraakte in de diepste armoede, was een oogenblik van allen en van alles verlaten, en nogmaals, toen haar ook hare éénige ware vriendin, die zij voorheen veronachtzaamd had, ontviel. Zoo zwierf zij om; maar nu veranderde ook trapswijze hare ijdelheid en overdreven wereldzin; zij leerde ieder harer gebreken en ondeugden kennen en verfoeijen, en oefende zich in en tot iedere deugd. En hare deugd was van den echten stempel; zij was, zonder eenige dweeperij, regt godvruchtig. Eindelijk veranderde nu ook weder haar lot, zij werd de in alles beminnelijke en achtingwaardige vrouw van eenen edelen man, wiens eerste liefde zij was, en die haar nimmer vergeten had, ofschoon zij hem, alhoewel zij toen reeds hem opmerkte en hare hoogachting en voorkeur niet ontzeggen kon, in vroegeren leeftijd door hare zeer in het oog loopende gebreken had teruggestooten en van haar afgeschrikt. Dit verhaal is alzoo hoogst zedelijk en leerzaam; het werk
is onderhoudend geschreven; en wij zullen ons hartelijk verblijden, zoo het door jonge lezeressen, uit den aanzienlijken stand vooral, drok gelezen en behartigd wordt.





{==267==} {>>pagina-aanduiding<<}

Geschenk eener Vrouw aan eene jonge Dienstmaagd, bestaande in vriendschappelijke Raadgevingen en ware Geschiedenissen. Uit het Engelsch van Mrs. Taylor in het Nederduitsch overgebragt. Met een aanprijzend Voorberigt van W. Goede. Te Leeuwarden, bij G.T.N. Suringar. 1824. In kl. 8vo. 159 Bl. f :-90.

Deze raadgevingen hebben eene ernstige, hoogstnuttige en ook godsdienstige strekking, en zijn met geschiedenissen van dienstmaagden van allerlei stempel doorweven. Zij zijn, gelijk, behalve de titel, ook geheel de inhoud zegt, van de hand eener vrouwe, en dalen zoo zeer tot kleinigheden van het vrouwelijk dienstbodenwerk af, dat wij met eenige bevreemding zagen, dat zulk een geleerd man, als de Heer w. goede, zich verledigd had, dezelve, wel niet te vertalen, maar geheel te doorlezen; immers hij schreef voor dezelve een aanprijzend voorberigt. Trouwens, hetgeen wij van den inhoud zeiden, is meer, dan men van vele geleerde werken zeggen kan; en de klasse van dienstmeisjes is zoo uitgebreid, en voor de maatschappij noodzakelijk, dat zeer veel zou gewonnen zijn, kon men de dienstmeisjes volmaken. En daartoe is kans, indien dezelve zich naar dit boekje willen gedragen. Mrs. taylor is zoo volkomen met der dienstboden aard en der dienstboden werk bekend, dat, wanneer alle hare zusters zoo naauwziende waren als zij, die klasse van menschen zich wel spoedig zou moeten verbeteren, of - verhuizen. Het hout en de turf aan den keukenhaard, de theebladen en het zaagsel bij het vegen der kamers, het overblijvende brood en bier, de endjes kaars, die in den kandelaar blijven zitten, en duizende andere dingen van dezen aard, ontgaan hare aandacht niet. Wij wenschen zeer, dat onze tegenwoordige vrouwen even naauwkeurig en naauwiettend mogen zijn als deze Dame. Die taak zal voor velen wel wat zwaar zijn; maar Mijnheer de echtgenoot zal er in zijne beurs wèl bij varen, en mag dan ook zijne vrouw te dezen wel bijstaan, waardoor hij immers nog even weinig den naam van een' jan hen verdienen zal, als de Heer goede door de verzorging, en uitgave, en verandering, opdat het in allen opzigte ook voor Nederlandsche dienstmaagden nuttiger wierde, van dit boekje?
Dan, dit zij zoo het wil, dit boekje, dat 17 hoofdstukken of afdeelingen bevat, is vrij onderhoudend geschreven, en bevat zeer nuttige, en daaronder ook maar al te zeer noodzakelijke, aanwijzingen en lessen. Wij vragen maar: wie zal het koopen? Wel enkele dienstboden; doch dit publiek zal niet groot zijn. Maar, de vrouwen geven het harer dienstmaagden ten geschenke? Doch die met de zijne tevreden is, zal dit juist niet noodig houden, en geeft liever zelve goed

{==268==} {>>pagina-aanduiding<<}
voorbeeld en les, en daarbij nu en dan een doekje of een kantje tot belooning en aanmoediging. Een groot aantal onzer vrouwen, die over hare dienstmeisjes nooit tevreden zijn, hopen wij niet, dat den tijd zullen hebben, dit boekje te lezen; want dan waren zij nog minder te voldoen, en zouden hare mannen nog meer vervelen door gedurige verandering van dienstboden en dagelijksche klagten. Iedere jonge vrouw, intusschen, mag het wel eens inzien, om oplettendheid te leeren, en ook om haar te leeren, brave dienstboden, al hebben zij dan ook al eenige onvolkomenheden, te achten. Ook zal het in iedere keuken geen ondienst doen, zoo de meisjes het dan tusschenbeiden eens inzien. Ja, men moest er over catechiseren in de keuken en de kinderkamer. Misschien kan de Heer goede wel eenige kweekelingen aanbrengen, die dit werk voor een prijsje verrigten. - Wij gunnen aan dit boekje goeden aftrek.

Aan den Redacteur der Vaderlandsche Letteroefeningen.

Mijnheer en zeer geëerde Vriend!

Onlangs het XVIIIde Deel, No. 2, van den Recensent, ook der Recensenten, doorbladerende, vond ik eene recensie van p.j.l. Huët's Specimen Academicum. Deze recensie allergunstigst zijnde, vraagt vervolgens derzelver steller: ‘Waarom is dan evenwel dit Specimen in de Letteroef. van Dec. 1824, No. XV, tamelijk ongunstig aangekondigd geworden?’ Hierop wordt stellig verzekerd, ten antwoord: ‘De reden is eenvoudig deze: omdat hij, van wien deze aankondiging afkomstig is, hetzelve niet gelezen heeft.’
Als bij het publiek onbekende steller dier recensie, stoor ik mij geenszins aan die kwaadaardige aanmerking van iemand, mij geheel onbekend en onverschillig. Ook behoef ik u, die mij kent, niet te zeggen, dat ik allerafkeerigst ben, om mijn gevoelen te uiten over een stuk, dat ik niet gelezen heb. Maar, daar uw Maandwerk deszelfs welverworven krediet steeds blijft behouden, rekende ik mij verpligt, ter handhaving van deszelfs eer, in gemoede aan het publiek te verklaren, dat ik mijn oordeel over het Specimen van den Heer huët niet heb voorgedragen, dan na hetzelve met de behoorlijke aandacht gelezen te hebben, en dat ik, het oordeel van andere bevoegde regters volkomen aan het mijne gelijkvormig bevindende, hiervan ook met een enkel woord heb willen gewagen. Meer wil ik er niet bijvoegen; en ik zou het beneden mij rekenen, dàn zelfs meer te zeggen, al wierd er mij, op wat wijze ook, door den Recensent, ook der Recensenten, of door een' van deszelfs handlangers, aanleiding toe gegeven.
Ik ben steeds
Uw dv. Vriend,
Q.N.
April, 1825.





{==269==} {>>pagina-aanduiding<<}

Boekbeschouwing.

De nieuwe of tegenwoordige Wereld, een tegenhanger tot de Voorwereld, door J.G.J. Ballenstedt; Evangclisch Predikant te Papstorf, enz. Uit het Hoogduitsch, met een' Geleibrief van Dr. A. Moll. IIde Deel. Te Amsterdam, bij de Wed. G.A. Diederichs en Zoon. In gr. 8vo. XII en 371 Bl. f 2-90.

De Voorwereld en de Oudheid, door de Natuurkunde opgehelderd, door H.F. Link, Hoogleeraar te Berlijn. Naar het Hoogduitsch, door Dr. A. Molli IIde Deel. Te Amsterdam, bij de Wed. G.A. Diederichs en Zoon. In gr. 8vo. 318 Bl. f 3-:

De Vormkracht der Aarde, of wording van het menschelijke geslacht door Natuurkrachten, door C.F. Werner vertaald door Dr. A. Moll. Te Dordrecht; bij Blussé en van Braam. In gr. 8vo. 486 Bl. f 3-60:

Gelijk het onloochenbaar is, dat het Menschdom in verscheidene wetenschappen in de jongste dagen zeer aanmerkelijke vorderingen gemaakt heeft, zoo schijnt het toch in andere slechts eenen kring te beschrijven, en weder tot de eerste beginselen der wetenschap terug te keeren. Wij prezen, in eenen tijd, die nog niet ver achtef ons ligt, het Menschdom gelukkig, dat thans een ongeletterde, een kind meer van de Godheid, den oorsprong der wereld, onze bestemming wist, dan de grootste Wijsgeer der Oudheid daarvan had geweten. IJdele roem! verkeerde waan! Dat alles is slechts wondergeloof, een luchtkasteel, door vooroordeel gesticht, door ligtgeloovigheid gezien, en 't welk voor het licht van de nieuwere ontdekkingen der hedendaagsche Wijsbegeerte verdwijnen moet. Om de zuivere bron der waarheid te vinden, moeten wij tot het Pantheïsmus van xenopho-
{==270==} {>>pagina-aanduiding<<}
nes, van zeno van Elea, of der oude Indische Wijsgeeren, terugkeeren. De oude Egyptenaren verdienen geloof, wier stelsel ons in het eerste boek van diodorus ontvouwd is, dat alle planten, dieren en menschen van zelve uit modder, slijk en zonnewarmte zijn te voorschijn gekomen. En dat dit niet nog dagelijks gebeurt, dat wij niet voor onze oogen, op eenen warmen zomerdag, uit een overstroomd land, allerlei nieuwe diersoorten en ook kinderen zien te voorschijn komen, moeten wij aan de uitputting der Natuur toeschrijven, die, gelijk alle oude vrouwen, ophoudt zelve kinderen te baren, en zich nog, als eene goede Grootmoeder, slechts tevreden stelt, met het nakroost van hare eigene kinderen te koesteren en op te kweeken. - En waar, zal men vragen, blijft dan de werking der Godheid? - Men spreekt daarvan nog met eerbied; men noemt en roemt de Voorzienigheid en Gods wijsheid; doch blijkbaar om niet al te zeer in 't oog te loopen, en zich de klad van
Atheïsmus aangewreven te zien (invidiae detestandae gratiâ, gelijk cotta bij cicero van de Epicuriërs zegt.) In naam behoudt men God; met de daad neemt men Hem weg. - Het denkbeeld van Autochthonen (uit den grond voortgekomene menschen) liet men voorheen, met een' glimlach, aan den volkstrots der Atheners en Arkadiërs over; thans hooren wij weder, dat iedere aardstreek door Natuurkrachten hare eigene inwoners heeft verkregen.
Deze bedenkingen kwamen ons onwillekeurig voor den geest bij het doorlezen der drie werken, aan het hoofd van dit artikel genoemd. Echter niet, alsof wij onbillijk genoeg waren, de drie Schrijvers gelijk te stellen. Er is hier, gelijk zij allen van de Schepping beweren, eene opklimming van het ruwe en gebrekkige tot het meer volmaakte. Bij werner vinden wij geheel het beeld van den ouden Chaos; ruw daarheen geworpene, kwalijk zamenhangende, zonderling gevormde en uitgedrukte denkbeelden. Bij ballenstedt een weinig meer orde, maar toch nog veel gebrek aan zamenhang; brokken uit andere Schrijvers; wederlegging van sommigen; kort-
{==271==} {>>pagina-aanduiding<<}
om, nog vele blijken van wanorde; even als in de voorwereld, volgens die Heeren, de dieren meer kolossaal dan schoon en geregeld waren zamengesteld. Bij link, daarentegen, zien wij regelmaat, orde, en een vast systema; behoorlijke ontwikkeling uit gestelde praemissen, doch tevens raadpleging der Natuur zelve; afkeer van den bajert der hypothesen, en meerdere toenadering tot de verhalen der oudste oorkonden, die ballenstedt, omdat zij tegen zijn stelsel strijden, uit alle zijne kracht met eene soort van grimmigheid bestrijdt, en daarbij de verachtelijkste uitdrukkingen niet spaart. - Daar de Lezer de beide laatstgenoemde werken reeds uit eene beoordeeling van derzelver eerste Deelen eenigzins kan op prijs stellen, en werner volstrekt voor geene geregelde ontleding vatbaar is, zullen wij in ons beoordeelend verslag kort kunnen zijn. Wij zullen van het min volmaakte tot het volmaaktere opklimmen.
Vooreerst merken wij op werner aan, dat het woord Productionskraft verkeerdelijk door vormkracht vertaald is: het eerste is kracht van voortbrenging; voortbrengen nu en vormen is toch niet hetzelfde. Het is eigenlijk niets dan eene reeks van stellingen of spreuken (Aphorismen), meestal zonder bewijs ter neêr gesteld, en waarvan de zamenhang niet gemakkelijk is na te gaan. Allerlei onderwerpen, de levenskrachten, de wording en wasdom van planten en dieren, de voortgang van het menschelijk geslacht, de beste wereld, het al of niet geoorloofde van den zelfmoord, rousseau en voltaire, de onsterfelijkheid der ziel, de Geogenie van mozes, de nieuwere starrekunde, als bewijs tegen de betrekking tusschen God en de menschen enz., liggen er in eenen bajert door elkander. Wij herhalen het dus: een bepaald denkbeeld van dit boek te geven, is ondoenlijk. Wij moeten echter den Schrijver het regt doen van te zeggen, dat hij, volgens zijne beginselen, den zelfmoord afkeurt; de onstoffelijkheid en onsterfelijkheid der ziel aanneemt; voltaire eenen ellendigen spotter noemt; erkent, dat de menschen in de Eeuwigheid opgevoed zullen worden; dat

{==272==} {>>pagina-aanduiding<<}
hij uit zijne drie krachten, zwaartekracht, uitzettings- en levenskracht, of algemeene wereldziel, het bestaan der Godheid zelfs meent te kunnen bewijzen, (doch zich daarin, volgens zijnen Vertaler, zelf tegenspreekt.) Kunnen wij dus geen doorloopend verslag van het geheel geven, zoo zullen wij ons tevreden stellen met eene plaats mede te deelen, waar de Schrijver (gelijk meermalen) op zijne manier luimig heeft willen zijn. Na verhaald te hebben van een' armen Emigrant, die door hem acht weken lang met aardappelen gemest was, en toen ondankbaar wegliep, (hoe het te pas komt, is een raadsel) laat werner nu onmiddellijk volgen: ‘Ach! daar komen een paar lieden aan, die weenen en de handen wringen. - Wat deert u dan, goede zielen? - Ach! wij zijn ongelukkig geworden: wij bezaten een schoon boerengoed, en zijn er zoo even, zoo als wij gaan en staan, afgejaagd geworden. Maar het is onze schuld niet: het oorlog heeft ons bedorven. - Ha! ha! gijlieden komt uit de beste wereld, waar het - mensch! naar beneden gaat! Nu, wanhoopt maar zoo dadelijk niet, arme luidjes! Gij zijt nog gezond en sterk, en kunt nog arbeiden. - Wij wanhopen ook nog niet; wij vertrouwen nog op den goeden God! Maar zulk een heerlijk boerengoed krijgen wij toch ons gansche leven niet weder. Dat vervloekte oorlog! - Nu, daar gijlieden zoo zeer op God vertrouwt, en op eene redelijke (hier zal wel redlich, dat is eerlijk, gestaan hebben) wijze zoo goed mogelijk zoekt voort te komen, zoo kan men toch nooit weten. Ik zou u voorbeelden kunnen aanhalen, b.v. job; dien plunderden de soldaten, onder bevel van den Duivel, en op deszelfs eigenhandige, in zijn hoofdkwartier afgegevene order, tot op het hemd toe uit, zoo als soldaten des Duivels alleen in staat zijn te doen. (!!!) Job kreeg naderhand alles dubbel weder; twee schoone
boerenhoven, in plaats van ééne, dien hij verloren had!... Maar nu moet ik mijne aardappelen uitdoen; gij ziet, het wordt hoog tijd. Hebt gij honger of koude, dan gaat in

{==273==} {>>pagina-aanduiding<<}
mijne kluis; er staat een groote pot met aardappelen te vuur, en - bezoekt mij morgen weder. En dan’ - (na de ongepaste aanhaling der bijbelplaats: de vossen hebben holen, enz.) ‘Nog eens dan, menschenkinderen, kiest, kiest! Eene slechte wereld, welke nogtans beter kan en moet worden. Eene wereld vol hoopvolle uitzigten en - daarin bestaat de gansche gelukzaligheid, zoo als niet te ontkennen is. Of kiest de beste wereld, waarin gij nogtans allen, de een met den ander, onder den voet moet geraken!’ - Nu bedenke de Lezer, dat dit boek vierhonderd zesentachtig bladzijden dik is, en de lust, om het te lezen, zal hem wel vergaan.
Wij gaan over tot ballenstedt. Hierop is dan wel bijzonder toepasselijk, hetgeen wij boven van de ongodsdienstige strekking der Natuuronderzoeking bij sommige nieuwere Duitschers gezegd hebben. Hij regtvaardigt zich in de Voorrede met het voorbeeld van den grooten zwinglius, die de waarheid ook bij vrome Heidenen erkende, en dezen eenmaal bij God hoopte aan te treffen; maar hoe dit gezegde van den Hervormer te pas komt bij een boek, vooral tegen de Mozaische oorkonde gerigt, die zwinglius toch waarachtig geloofde, begrijpen wij niet. - Het tweede Deel van ballenstedt's Nieuwe Wereld behandelt verscheidene vragen, tot dat onderwerp betrekkelijk; zoo als, over de vorming van de tegenwoordige gesteldheid der Aarde door den val van een hemelligchaam op dezelve, door Prof. gelpke te Brunswijk beweerd, welke dit met de overleveringen der oude Perzen betrekkelijk eenen draak, of eene staartster, die de zee tot zich getrokken zou hebben, en daardoor eene groote overstrooming bewerkt, zocht te staven. Met reden verwerpt ballenstedt dit gevoelen. Trouwens, gelpke wint met de aanhaling der Zend-boeken niets, die veel meer overeenkomst hebben met den Mozaischen Zondvloed. Doch hierover nader. Ballenstedt wil de Perzische overlevering in overeenstemming brengen met het verhaal in Genesis

{==274==} {>>pagina-aanduiding<<}
wegens den Cherub met het vlammende zwaard, en laat beide op eenen vuurberg slaan. Dit is geenszins de onwaarschijnlijkste van zijne gissingen. Een tweede onderwerp, hier behandeld, is de vraag wegens het ontstaan en den wasdom der ligchamen. Hij gelooft, dat er thans nog nieuwe schepselen, alleen door Natuurkrachten, zonder voortteling, in wezen komen, ook behalve de kleinere diertjes, wier voortbrenging men onder den naam generatio aequivoce kent. Hij haalt tot dat einde de bastaardsoorten onder de planten en dieren, en zelfs den muilezel, aan, die alle toch waarlijk door voortplanting ontstaan, en niet tot de onmiddellijke gewrochten der Natuur kunnen worden gebragt. Hij haalt hier eene lange plaats uit werner van 15 bladzijden aan: trouwens, nieuwere Schrijvers van dien stempel, of het Morgenblatt, de Abendzeitung, en dergelijke gewigtige bronnen, zijn de groote autoriteiten van onzen Schrijver.) Deze gaat nu voort, om tegen gelpke te velde te trekken over deszelfs stelling, dat alle menschen uit één paar zijn afgestamd. Het is, gelijk wij reeds uit het eerste Deel gezien hebben, een lievelingsdenkbeeld van onzen Schrijver, dat in alle landstreken menschen gevormd zijn. Hij schijnt echter geërgerd te zijn, dat men hem heeft tegengeworpen, als liet hij de menschen als kool uit den grond groeijen; hij laat ze thans liever uit de lucht komen, of uit gaz-soorten ontstaan. (Dit herinnert ons een Recept, weleer in den Schouwburg medegedeeld, om menschen te maken, en waarin eiwit en zuurstof voorkwamen; het derde ingrediënt zijn wij vergeten.) Ballenstedt wil vooral niet, dat men aan een Paradijs zal gelooven, ten minste niet aan één Paradijs: elk
oorspronkelijk Volk heeft er, volgens hem, een gehad. De mensch was misschien eerst een viervoetig dier, daarna een aap, bl. 127. De Hebreërs waren, volgens sommigen, één met de oude Gebers, of Buddhoïsten, en deze weder de stamvaders der latere Hindous en Parsen. De boeken van het O.V. zijn dus uit de oude schriften der Gebers ontleend. Dit zijn echter de voorouders, maar

{==275==} {>>pagina-aanduiding<<}
niet de nakomelingen van abraham geweest, een verbasterd Volk, op welk men niet kan toepassen, wat van de zeer eerwaardige (en hooggeleerde) Gebers verhaald wordt, zoo min alsof men onder de oude Grieken en Romeinen de tegenwoordige nieuwe Grieken en Paapsche Romeinen verstaan wilde. (Het is jammer, dat de Duitschers hunne Gedenkschriften van die weleerwaarde en zeer geleerde Heeren Gebers of Hebers vóór zoroaster niet uitgeven: want zulk eene daadzaak zouden zij toch op zulk een' stouten toon wel niet beweren, indien zij daarvan niet hier of daar stellige historische daadzaken hadden gevonden?) Maar in de Babylonische gevangenschap naderden de Joden, na lange afzwerving, te Babylon en NB. te Persepolis (waar zij nooit gewoond hebben) weder de oude bron, en namen van hunne oudere broeders, de Perzen, veel over. - Zoo alleen weet ballenstedt de treffende overeenkomsten tusschen de berigten onzer gewijde Schrijvers en die der Zend-boeken te verklaren, zoo als van de Schepping, het Paradijs, den val, zelfs de komst van den Messias, (waaromtrent hij eene allermerkwaardigste plaats van abulfaradj uit hyde mededeelt, die ons in de drie Wijzen van het Oosten dienaren en leerlingen van zoroaster doet kennen, bl. 191.) Het verhaal van den Zondvloed heeft in de schriften der Chaldeërs en Hindous, en in dat van lucianus over de Syrische Goden, eene treffende overeenkomst met dat van
mozes. Maar mozes mag volstrekt de bron niet zijn.
Eene andere stof tot onderzoek vindt onze Schrijver in de Egyptische gedenkstukken, vooral in den bekenden Dierenriem van Dendera, wiens oudheid hij beweert, doch wel iets van de 15,000 jaren van zeker ontegenzeggelijkbewijs, of de 25,000 van zekeren Dr. sickler, laat afdingen, en er slechts 5000 jaren voor stelt. Jammer, dat alle deze schoone berekeningen door de ontdekking van champollion vervallen zijn, die op de Hiëroglyphe van Dendera zelf gelezen heeft, dat de tempel slechts tot de ptolemeën opklimt! - Van Egypte maakt onze geleerde Geschied- en Natuuronderzoeker eenen salto mor-
{==276==} {>>pagina-aanduiding<<}
tale naar Amerika; hij lascht weder eene plaats van zimmermann in, ten bewijze, dat Amerika niet geheel uit de oude wereld kan bevolkt zijn, omdat de inwoners geene huisdieren kenden, schoon hij den intogt van vele volkplanters uit Azië en elders niet kan ontkennen. Eene laatste Verhandeling loopt over de luchtsteenen, die ballenstedt niet uit de maan met la place, noch uit de groote wereldruimte met chladni, maar uit den dampkring wil doen vallen. Bijna honderd bladzijden vult dit langwijlige onderzoek.
Men heeft meermalen gezegd, dat Bijgeloof en Ongeloof elkander de hand geven; dat Godloochenaars aan het kaartleggen gelooven, en oude Schrijvers, die de onsterfelijkheid der ziel ontkenden, de ongerijmdste grollen aannamen. Wij hebben hiervan in ballenstedt een nieuw bewijs. De man, die de schepping der wereld door God ontkent, omdat het een wonder zou zijn, en men geene wonderen mag aannemen; die op de Joodsche schriften, als zoo vele fabelen, met een' medelijdenden glimlach nederziet, - die zelfde man gelooft, op het gezag der Abendzeitung, aan menschen met staarten en hondenkoppen, die zoo snel loopen als paarden, (bl. 130.) Sapienti sat.
Reeds terstond de inhoud van link's tweede Deel (de Voorwereld en de Oudheid) toont ons meerdere orde en betere schikking aan. I. Nopens de Geschiedenis der Aarde. II. Der bewerktuigde schepping. III. Des menschelijken geslachts. IV. Veranderingen der Aarde, sinds den aanvang der Geschiedenis. V. Veranderingen der bewerktuigde schepping, sinds den aanvang der Geschiedenis, VI. Bijdrage tot de Geschiedenis der Menschheid, sinds den aanvang der Geschiedenis in het algemeen. In het eerste Hoofdstuk loopt de Schrijver vlugtig de voornaamste geologische stelsels door, die hij in drieën verdeelt: vorming der bergen op de oppervlakte, instorting van den effen' grond, of opheffing deszelven boven de vlakte. Tot de eerste behooren de gevoelens van linnaeus, buffon en - werner; tot de tweede, burnet en

{==277==} {>>pagina-aanduiding<<}
de luc (eerstgemelde oudere Theorie wordt door link zeer geprezen); volgens de derde, die onder de Geologen weinig voorstanders pleeg te vinden, doch tot welke onze Schrijver blijkbaar overhelt, is de aardvorming gedeeltelijk aan volkanen toe te schrijven. Link verbindt die nogtans met de eerste vorming, en rekent vijf opheffingen; de eerste van het overgangsgebergte, de tweede van het vaste land der voorwereld, de derde van het jongere vlotgebergte, de vierde der hoogste granietbergen, (die volgens werner's stelsel de eerste is, en wier ouderdom link ook niet betwist, maar hen eerst later boven de zee doet te voorschijn komen) de vijfde (de éénige, die niet onder de zee ontstaan is) van het bazaltgebergte. - In het tweede Hoofdstuk beweert de Schrijver, dat de thans uitgestorvene diersoorten door geene groote Omwentelingen, maar allengs verdwenen zijn; gelijk hij over 't algemeen een vijand is van de hypothese der veranderingen door hevige natuurschokken. De vogelen houdt hij voor misschien overblijfsels der voorwereld. Tot den mensch overgaande, herkennen wij in link den bedaarden, bescheidenen natuuronderzoeker. Hij ontkent de mogelijkheid niet, dat het menschdom uit meer dan één paar ontstaan zij, maar voegt er bij: ‘Komt het op de meening aan, dan zal ons steeds de meening der Volken of liever der Wijzen vereerenswaardig blijven, die alreeds in de vroegste Oudheid geloofden, dat zich, onder de bescherming eens hoogeren Wezens, de eerste menschenstam formeerde. Nog nimmer heeft eenig uitlegger het ontwaken der Rede verklaard; dat beeld eener bovenzinnelijke wereld in ons binnenste, waarvoor het dier geheel
onvatbaar is; dat beeld, hetwelk alleen van een bovenzinnelijk Wezen afkomstig zijn kan, en, even als het menschelijk geslacht, eene eerste opvoeding behoefde. Doch wij willen het gebied der op ervaring gebouwde Natuurkunde niet verlaten.’ - Daarop wederlegt hij de voornaamste gronden voor de veelsoortigheid des menschelijken geslachts; doch, om zijn geliefkoosd stelsel, de opklimming van het minder tot het

{==278==} {>>pagina-aanduiding<<}
meer volmaakte, vol te houden, houdt hij de Negers voor het oorspronkelijke menschenras, die zich in twee (of drie) takken, ten Oosten de Mongolen, (ten Zuidoosten de Maleijers) ten Noorden de Kaukasiérs, over den Aardbodem uitbreidden. Link is niet afkeerig van het denkbeeld, dat deze zwarte stam eigenlijk niet in Afrika, maar op den Indischen Archipel te huis was, waar men nog kleine roetkleurige en bijna dierlijke Negers aantreft, en zich van daar Zuidwaarts naar Afrika verspreidde; zoodat Azië onder den evenaar eigenlijk als het Vaderland der Menschheid zou moeten beschouwd worden. Hij onderscheidt vooral de Mongoolsch-Chinesche van de Kaukasisch-Europesche beschaving, onder anderen door de verschillende huisdieren en graansoorten. Het punt, waaruit onze beschaving is uitgegaan, valt dan in de landen omstreeks de Kaspische Zee, Armenië en Medië: want aan de hooge oudheid van Indië gelooft de Schrijver niet. - Onder de veranderingen der Aarde, na den ondergang der voorwereld, trekt vooral de Zondvloed de aandacht van link. Het is ons onbegrijpelijk, hoe deze doorkundige Schrijver een verhaal, hetwelk men bij genoegzaam alle Volken wedervindt, doch vooral bij de Indianen, Chaldeërs, Perzen, Hebreërs en Grieken, bijna met gelijke omstandigheden, voor eene Mythe kan houden, en wel volgens eene korte magtspreuk zonder bewijzen, (bl. 95.) Hoe is het mogelijk, in het eenvoudige, zelfs tijdrekenkundige verhaal in
Genesis iets kunstigs, iets mythisch te vinden? Veel meer blijken eener kunstig verdichte fabel heeft plato's verhaal wegens het eiland Atlantis en de Atlanten, die eenen oorlog tegen vroegere Atheners gevoerd, en door dezelve overwonnen zouden zijn. Hoe vele Schrijvers hebben zich het hoofd gebroken, om de plaats dier Atlantis te vinden! En toch behoeft men den Kritias van plato slechts te lezen, om de verdichting als met handen te grijpen; en hier heeft link ongetwijfeld gelijk, wanneer hij eene Mythe vindt, even als bij den Titanen-strijd. Ook den Cimbrischen, den Samothraeischen en andere watervloeden houdt link voor min-
{==279==} {>>pagina-aanduiding<<}
der belangrijk, dan sommige Schrijvers. Meer aandacht verdient, hetgeen nopens de opheffing van sommige landen boven de zee wordt gezegd; doch, in den tijd der eigenlijke Geschiedenis, is dit slechts omtrent eenige kleine eilanden in de Egesche Zee, bij de Azoren, en in den Noordelijken Stillen Oceaan, het geval geweest. Door verzanding worden vele havens gedempt, zoo als Tyrus en Karthago (doch eerst in vele Eeuwen), en landen aangeslibd, zoo als de Egyptische Delta; doch ook dit vereischt langen tijd. Door den plantengroei is de Aarde in 't algemeen drooger geworden; doch in den tijd der Geschiedenis heeft dezelve geene zeer belangrijke veranderingen ondergaan. Ook het klimaat is niet van belang veranderd: Europa was noch in de oude tijden zoo veel kouder, noch in de Middeleeuwen zoo veel warmer dan tegenwoordig, gelijk sommigen stellen. Wij moeten bekennen, dat de Schrijver ons, wat de eerste dier stellingen betreft,
niet voldoet. Ovidius b.v. spreekt te sterk van den omtrek der Zwarte Zee, om hem geloof te weigeren, al is hij een Dichter; en Duitschland was toen ongetwijfeld zoo koud als thans Zweden. - De vijfde Afdeeling houdt zich bezig met de dieren, bij de Ouden bekend, en hunne fabelachtige dieren; den eenhoorn (zeer uitvoerig behandeld, en aan welks voormalig bestaan link gelooft), de Martichora, of menschenëter, op de gedenkstukken van Persepolis afgebeeld (mythisch, of een dier met stekels), de grijpvogel (waarschijnlijk eene verwarring met een ander dier), de Sirenen (bij homerus slechts schoone meisjes, naderhand opgeschikt), de mereminnen (oudtijds Nereïden), de draken, bazilisken (oorspronkelijk enkel slangen), het rivierpaard (bij herodotus en aristoteles waarschijnlijk een ander, thans uitgestorven dier). Het verwondert ons, geen enkel woord van den oorsprong der mythe van den Phoenix te vinden. Onder de planten spreken de Ouden van de persea, amomon, enz. - In het begin der zesde Afdeeling, die over de oude geschiedenis der verspreiding des menschdoms kandelt, is de Schrijver met zichzelven in tegenspraak.

{==280==} {>>pagina-aanduiding<<}
Eerst stelt hij de scheepvaart der Ouden als weinigbeteekenend voor (bl. 223), en zegt naderhand, bl. 227, en bewijst door voorbeelden, dat de voordeelen der nieuwere scheepvaart boven die der Ouden veel te hoog worden aangeslagen; waaruit dus volgen zou, dat onze scheepvaart weinigbeteekenend was. Hij beschrijft vervolgens meer uitvoerig de reeds boven vermelde verspreiding des menschdoms over Azië, Afrika, en daarna over de andere werelddeelen, volgens hem meest ter zee. Over Indië sprekende, weêrlegt hij het vrij algemeene gevoelen over de oudheid van dat land, en maakt uit herodotus op, dat het zelfs toen nog door halve Wilden bewoond was. Dit komt ons onwaarschijnlijk voor. Herodotus was misschien te ver van de bron, om goede berigten te hebben. - Link schrijft de groote Indische gedenkstukken aan vreemde aankomelingen toe. (Het komt ons voor, dat ten tijde van sesostris wel eene Egyptische volkplanting zich op de kust van het westelijke Schiereiland kan hebben gevestigd, en de wondergestichten van Elephante, Salset en Elloer opgerigt.) Berigten omtrent Indische voortbrengselen, bij de Ouden bekend, namelijk rijst, kaneel, kassie, wierook, mirre, ebbenhout, - van Chineesch-Mongoolsche produkten, of door de Mongolen tot ons overgekomen, als de bloementeelt, de rogge en de buffel, en de kennis der Ouden aan het Noorden en deszelfs voortbrengselen, sluiten het werk, althans dit Deel.
De vertaling van link is vloeijend, en veel beter dan die van ballenstedt.





Tweetal Bijbeloefeningen in Leerredenen, door J. van Schaïck, Predikant te Korendijk. Uitgegeven, ten voordeele der ongelukkig gewordenen, in den jongsten Watervloed. Te Rotterdam, bij Mensing en van Westreenen. 1825. In gr. 8vo. 48 Bl. f :-50.

{==281==} {>>pagina-aanduiding<<}


Leerrede over II Corinthen V:1, uitgesproken na het afsterven van wijlen den Hoogleeraar Hermannus Royaards, door deszelfs Zoon Herm. Joh. Royaards, Dr. en Prof. in de Godgeleerdheid te Utrecht. Te Utrecht, bij J. van Schoonhoven. 1825. In gr. 8vo. 48 Bl. f :-40.

1. Wij willen niet ontkennen, dat wij op het eerste gezigt van een fraai geplaatdrukt omslag, met het opschrift, in groote letteren: Ten voordeele van de ongelukkigen der (?) Watersnood, enz. eenigzins meesmuilden. Het komt ons namelijk wel eens twijfelachtig voor, of de voorzeide ongelukkigen bij alle deze uitgaven wel zoo heel veel winnen. Doch, al is het dan ook maar een sluijer voor de schaamachtige beschroomdheid van een jeugdig schrijver, zoo is het immers reeds niet te misprijzen, wanneer het slechts goed zaad is, wat hij strooit, en de boekverkooper hem zijnen ploeg en eg, op hope van schadeloosheid, wel wil leenen. Wij betuigen daarom gaarne, deze Bijbeloefeningen met genoegen te hebben gelezen; het is eene schoone en gewigtige plaats, over welke zij loopen; en indien dit in het eerste deel ook minder blijkt, zoo is dit wederom regt geschikt, en inderdaad door den prediker uitnemend gebezigd, om de liefdadigheid en hulpvaardigheid door het voorbeeld van Jezus aan te prijzen, en de stukken ook van dezen kant in verband met den watersnood te brengen. Wij hebben geene bijzondere aanmerkingen van groot belang op deze opstellen te maken. De uitleggingen zijn over het geheel natuurlijk en aannemelijk, de denkbeelden wèl ontwikkeld, in een' goeden stijl en niet onaangenamen toon. Alleen komt het ons voor, dat de steller, volgens deze schriftplaats, niet op de volstrekte gelijkheid van Vader en Zoon had moeten drukken: want die geeft, is meerder, dan die ontvangt. Wij zien niet gaarne eener uitsprake te kort gedaan; maar even zoo min, dat men er meer uit hale, dan er in ligt, al gelooven wij zelfs ook

{==282==} {>>pagina-aanduiding<<}
gaarne dat meerdere. In verdere ontwikkelingen van dit of eenig ander opgemerkte te komen, laat de plaats thans niet toe.
2. Een aangenaam woord van eenvoudige stichting, door den zoon, leerling, ambtgenoot en opvolger, op het overlijden van zijnen waardigen vader enz., in zijne eerste predikbeurt daarna, toegepast. Ten aanzien der uitlegging van den tekst meent de Hoogg. steller, dat men het gebouw en huis, hier vermeld, bepaaldelijk moet verstaan van het ligchaam, dat wij in de toekomst zullen bezitten. Ondertusschen staat hij niet toe, dat de Apostel, uitsluitenderwijze, van den staat na de opstanding spreekt; en alzoo rijzen hier nog al zwarigheden. Hij beweert wel zeer te regt, dat de H. Schrijvers die verschillende tijdperken niet zoo naauw onderscheidden, maar alles meer met éénen blik omvatteden, en dat wij dus hunne woorden te dezen aanzien ook niet op de goudschaal van latere stelsels moeten wegen; maar, wat men ook zegge, en hoe zeer wij ook de zwarigheden hiertegen geenszins ontveinzen, zoo lang men de hope der onsterfelijkheid niet tot de opstanding ten laatsten dage bepaalt, zal men bij dit punt altijd onontwijkbare struikelblokken aantreffen.
Doch dit in het voorbijgaan. De toekomst zelve zal alles best ophelderen. Wij lazen verklaring en aanwending met uitnemend genoegen. Heldere denkbeelden, kunstelooze en echter kiesche en schoone inkleeding, warmte en hartelijkheid, bij de geregeldste orde. In het bijzonder behaagde ons ook de wijze, op welke hij het tot zijn laatste deel uitstelt, om van den overledenen te spreken, en dit dan ook zoo rond, zoo eenvoudig, zoo vereerend voor denzelven doet, als hemzelven inderdaad tot geene mindere eere verstrekt. Wij begrijpen dan ook ligt, dat dit stuk eenen allergunstigsten indruk maakte, en eerst het aanzoek, daarna den onweêrstaanbaren drang van velen bij den jongen Hoogleeraar te weeg bragt, om hetzelve uit te geven. Wij verheugen er ons in, en dachten, bij het lezen: Zou de oude solon ligt ook dien man niet

{==283==} {>>pagina-aanduiding<<}
onder de gelukkigsten gerekend hebben, die, geleefd hebbende en gestorven zijnde, zoo als de grijze royaards hier beschreven wordt, zulken zoon tot trooster, opvolger en lijkredenaar had?







Opwekking tot nederige erkentenis van Gods hoogheid; en aanwijzing van het Gode mishagende, in het besluiten uit ramp en onheil tot schuld en straf. In twee Leerredenen, ter gelegenheid van den Watersnood. Een woord inzonderheid tot bestuur en troost van hen, dien het ongeluk trof. Door D. Broedelet, Evangeliedienaar bij de Hervormde Gemeente te Purmerende. Te Purmerende, bij J.P. Bronstring. 1825. In gr. 8vo. 60 Bl. f :-60.

Leerrede over Psalm L: 23, gehouden den 13 Maart 1825, de eerste na de doorbraak bij Durgerdam. Met bijvoeging van eenige Berigten, enz. Door A. Houtkamp, Predikant te Durgerdam. Te Amsterdam, bij G. Portielje. 1825. In gr. 8vo. 56 Bl. f :-45.

Leerrede, gehouden op den 20 Februarij 1825, de eerste na de Overstrooming te Zwartsluis, door J.H. de Roode, Predikant aldaar. Te Amsterdam, bij A.B. Saakes. 1825. In gr. 8vo. 24 Bl. f :-30.

(Alle uitgegeven ten voordeele der Noodlijdenden.)

Deze drie stukjes zijn vruchten van den tijd, d.i. van de bijzondere omstandigheden, in welke velen onzer landgenooten zich pas bevonden hebben. Het zijn woorden des gevoels over de gebeurtenissen, welke eenen ieder versch in het geheugen lagen, die henzelven of hunne buren, vrienden en betrekkingen hadden getroffen, en waarin dus ieder met het geheele hart deelde. Dat zij verder in het licht gegeven werden, geschiedde of op uitdruk-
{==284==} {>>pagina-aanduiding<<}
kelijk verzoek van velen, of ten minste op de blijkbaarheid, dat de regte snaar getroffen, en dus het verlangen, om gelijke stichting en troost, als den onmiddellijken toehoorders, aan meerderen mede te deelen, welgegrond kon geacht worden. Mogt dan de verkoop bovendien strekken, om ook nog iets bij te dragen tot dadelijke leniging der geledene ongelukken, zoo was dit een loon te meer voor den man, wiens hart hem geleerd had naar het hart zijner broederen te spreken. Maar dit vordert ook van ons eene spoedige aankondiging en, kan het zijn, aanprijzing, niet zoo zeer eene gestrenge, veel min vergelijkende beoordeeling.
In het algemeen mogen wij zeggen, ook deze leerredenen wederom met verblijding gelezen te hebben, omdat ze ons welbewerkte stukken, blijken van goed oordeel en smaak, van eene, zoo wij meenen, regt Christelijke, dat is zoo wel menschelijke als bijbelsche denkwijze, in handen geven. Nergens klinkt die vloektrompet van den onwijsgeerigen en onkundigen in de uitlegging der H. Schrift, met welke ons een vreemde betweter in den beginne verschrikte; schoon het daarom hier aan geene prediking van ootmoed en bekeering, van vreeze Gods en eerbiedig geloof ontbreekt.
De Eerw. broedelet, die in zijne eerste leerrede, door verscheidene aanmerkingen, had pogen te leeren: hoe algemeene rampen kunnen en moeten dienstbaar zijn, om Gods hoogheid te erkennen, (volgens Jesaia II: 11) bezigde in de tweede, Job XLII: 8: Gijlieden hebt niet regt van mij gesproken, gelijk mijn knecht Job, naar ons oordeel zeer gepast, om het Gode mishagende in het besluiten uit ramp en onheil tot schuld en straf in het licht te stellen. Inderdaad, de vrienden van Job komen ons bij elken roekeloozen en ongevoeligen veroordeeler der bezochten zoo natuurlijk voor den geest, dat wij ze zelve als tot zinnebeelden van de thelwall's en anderen in onze beoordeeling maakten. Het spijt ons, in geene bijzonderheden te kunnen treden, om de wijze, op welle de leeraar zijne taak volbrengt, te doen kennen, of

{==285==} {>>pagina-aanduiding<<}
hem de aanmerkingen, welke wij mogten hebben, mede te deelen. Belangrijker is het ligt voor den lezer, te weten, dat een welgesteld voorberigt ons met het gebeurde in de wijde Wormer, op eene aandoenlijke wijze, nader bekend maakt; terwijl eene korte narede te kennen geeft, dat de prediker, bij het stellen zijner tweede leerrede, thelwall's geschrijf nog niet gelezen had.
De Eerw. houtkamp, na verloop van zes weken voor het eerst in de deerlijk geteisterde kerk zijner gemeente, voor haar en een aantal lieden uit de naburige, nog erger bezochte dorpen, het woord voerende, leert, volgens den aangegeven tekst, dat God over alle handelingen van Zijn bestuur door ons geëerd en verheerlijkt moet worden, en maakt dit bijzonder toepasselijk op lietgeen de Voorzienigheid pas over hen had beschikt, tot opwekking van gehoorzaamheid, enz. Men ziet zich hierbij midden in hun ongeval, in hun eigen gevoel en aandoening bij het gebeurde, met levendigheid verplaatst; en, daar de leeraar tevens troost en opbeuring uit die omstandigheden zelve ontleent, geeft zulks noodzakelijke aanleiding tot verscheidene geschiedkundige ophelderingen of berigten, achter de leerrede geplaatst. Wij danken zijn Eerw. voor het eene en andere, en bidden, dat hij zijnen arbeid met gewenschten zegen moge achtervolgd zien.
De Eerw. de roode, eindelijk, hangt ons, reeds in het voorberigt, een schrikbarend tafereel op van de jammeren, in zijne nabuurschap te aanschouwen geweest. Menschen en vee, huizen en goederen werden daar gesloopt en weggerukt; en geen wonder, dat 's mans tekstkeuze viel op Amos IX: 5, 6: De Heere der heirscharen is het, die het land beroert, dat het versmelte, en allen, die daarin wonen, treuren, enz. Inderdaad eene schoone en stoute teekening, door den leeraar wèl gevoeld en in het licht gesteld. Wij erkennen in het algemeen gaarne den bekwamen zoo wel als ernstigen man in hem, met wien wij over een woord hier of daar geenszins in ge-
{==286==} {>>pagina-aanduiding<<}
schil willen treden, en die vooral op het einde vele behartigenswaardige vermaningen tot zijne toehoorders rigt.
Wij durven dus dit drietal gerust aanprijzen. Het is eene vereenigde stem des geroeps, uit de diepte der ellende, tot allen, die zich in dezelve, of voor dezelve bewaard, maar zwevende op derzelver rand, bevonden. En zulk eene stem is wel altijd belangrijk. Wij leeren uit deze boekjes den nood beter kennen, der menschen gevoel daaronder juister schatten, en hijzelf, die spreekt, was een ooggetuige en een deelgenoot. Meer behoeft er gewis niet, om ook nog de kleine bijdrage, welke zij kosten, tot het weldadigste van alle einden te brengen.




Algemeene Ontleedkunde, op de Natuurkunde van den Mensch en de Geneeskunde toegepast. Door X. Bichat, met de Bijvoegsels van P.A. Béclard, enz. Naar het Fransch door H.J. Schouten, Med. Dr. te Amsterdam. Isten Deels 1ste Stuk. Te Amsterdam, bij G. Portielje. 1825. In gr. 8vo. XL en 263 Bl. Bij Inteekening f 2-60.

De algemeene Ontleedkunde van bichat, die vóór ruim 20 jaren het licht zag, is een werk, waarover de geleerde wereld reeds lang uitspraak gedaan heeft. Hetzelve heeft eenen grooten bijval gevonden, en bijkans een tijdvak in de geschiedenis der Physiologie gevormd, zoo wel door de ontdekkingen, die het bevatte, als (en misschien vooral) door het nieuwe oogpunt, waaruit de Schrijver vele zaken, beter dan een zijner voorgangeren, beschouwd en beoordeeld heeft. Bichat moet werkelijk als de schepper van een nieuw vak der Ontleedkunde worden aangemerkt. De kennis der weefsels, welke hij algemeene Ontleedkunde noemde (latere Schrijvers heeten dezelve Histologie), was vóór hem niet tot één geheel gebragt, en het waren slechts verspreide aanmerkingen, die men daarover bij vroegere Schrijvers vond. Hij grondvest

{==287==} {>>pagina-aanduiding<<}
zijne werken daarenboven vooral op veelvuldig onderzoek; en van hoeveel belang is dit niet in eene wetenschap, in welke, om ons van zijne eigene woorden te bedienen, de verbeelding niets, de waarneming alles is!
Het behoeft dan ook wel niet herinnerd te worden, dat wij ons van een verslag van het oorspronkelijke werk ontslagen rekenen. Wij zullen ons enkel bij de vertaling bepalen. Het bevreemdde ons inderdaad eenigzins, toen wij dezelve zagen aangekondigd. Was deze noodzakelijk? Verstaat niet, vroegen wij, elk, die bij de lezing van dit werk belang heeft, de taal, waarin het oorspronkelijk werd geschreven? - Doch wij zien de vertaling werkelijk volvoeren, en moeten dus gelooven, dat dezelve voor sommigen nuttig is.
Het was zekerlijk geene ligte taak, dit werk te vertalen. Bichat heeft zijnen eigenen stijl, die in vele opzigten schoon mag heeten, en zeker heeft bijgedragen tot den opgang, dien zijne werken gemaakt hebben. Het is niet te vergen, dat deze schoonheid bij de overzetting volkomen bewaard blijve. Wij eischen in de vertaling van een wetenschappelijk werk voornamelijk duidelijkheid en juistheid van overbrenging. Wij moeten echter getuigen, dat ook deze vereischten hier gemist worden. Vooreerst is de vertaling opgevuld met Gallicismen, en het blijkt op vele plaatsen, dat de Vertaler niet genoegzaam met het Fransche taaleigen bekend is. Zoo vinden wij b.v. bl. 32 en op andere plaatsen: ‘voor het weinige dat men gadeslaat,’ (pour peu qu'on réfléchisse.) Tout est à connaître, wordt bl. 75 vertaald door ‘alles is bijna te kennen.’ J'en dirai autant (hetzelfde is het geval met...) wordt vertaald door: ‘ook zal ik spreken.’ Bl. 78. Je n'entends parler que de celles (ik bedoel geene anderen) heet: ‘ik hoor van geene andere spreken.’ La station (het regt overeind staan) wordt bl. 239 uitgedrukt door den stilstand, waardoor de zin onverstaanbaar is. De duisterheid, die uit deze bron voortvloeit, wordt nog vergroot, doordien ten andere (en dit is veelligt nog erger) de Vertaler de zaak, die behandeld werd, zelf

{==288==} {>>pagina-aanduiding<<}
niet schijnt begrepen te hebben. Hoe was het anders mogelijk, op bl. 16 de uitdrukking: en matière médicale, te vertalen door de woorden: ‘in het stuk der Geneeskunde,’ daar het moest zijn in de Artsenijkunde (in materie medicâ), gelijk uit den zamenhang zonneklaar blijkt? Hoe kon anders op bl. 31 putréfaction door versteening vertaald zijn; want weet niet elk, die met de hier behandelde zaak bekend is, dat de dierlijke ligchamen na hunnen dood wel in verrotting overgaan, maar niet versteenen? Hoe was het mogelijk, pulpe cérébrale door hersenmerg uit te drukken (bl. 65), even alsof de tunica arachnoïdea de mergzelfstandigheid der hersenen bekleedde? Nog eene proeve. Na de eigenschappen der bewerktuigde en onbewerktuigde wezens te hebben opgenoemd, zegt bichat: Ces propriétés sont tellement inhérentes aux uns et aux autres- qu'on ne peut concevoir ses corps sans elles. Elles en constituent l'essence et l'attribut. Exister et en jouir sont deux choses inséparables pour eux. Dit laatste wordt hier vertaald: ‘Te bestaan en te genieten zijn voor hen twee onafscheidbare zaken.’
Het smart ons inderdaad, zulk een ongunstig oordeel over deze vertaling te moeten vellen. Doch de waarheid gaat ons na aan het hart. En waartoe dienen dan toch boekbeoordeelingen, zoo zij niet waarschuwen, waar men door uiterlijken schijn kon worden medegesleept? Want inderdaad de druk van het boek is zeer goed, en op de overige uitvoering valt niets te zeggen.
Het zou ons werkelijk niet moeijelijk vallen, de aangehaalde voorbeelden met andere te vermeerderen. Doch schijnt ons het laatste gedeelte van dit boekdeel beter vertaald dan het begin. De ingebragte aanmerkingen treffen echter den Heer schouten niet. Zijn Ed. heeft de vertaling grootendeels aan eenen ander toebetrouwd, gelijk wij op bl. XX van het Voorberigt lezen. Waarom hij er zijnen naam aan leent, begrijpen wij niet. Zijn Ed. berigt ons, dat hij geene moeite gespaard heeft, ten einde deze overzetting vooral in het wetenschappelijke bichat niet geheel onwaardig zijn mogt. Daar het geheele werk

{==289==} {>>pagina-aanduiding<<}
wetenschappelijk is, weten wij niet regt, wat hier de bedoeling is. In allen gevalle hadden wij, zoo nu het werk van bichat in het Hollandsch vertaald moest worden, daarvan eene goede vertaling gewenscht, en hopen, dat het vervolg dezer overzetting beter zal worden nagezien.




Twee Rekwesten aan Z.E. den Heer Staatsraad Directeur-Generaal voor de zaken der Hervormde Kerk, enz. Met Brieven aan den Kerkeraad der Nederduissche Hervormde Gemeente te Voorburg, en verdere Bijlagen. Uitgegeven door Mr. J.C.W. le Jeune. Felicitatis specimen - omnes scire cupere qualis fuerit aliquis. Plinius. Te 's Gravenhage, bij A.J. van Weelden. 1825. In gr. 8vo. 26 Bl. f :-20.

De dienstmaagd van Mr. le jeune gaf, volgens zijn Ed., voor, dat zij bij hem kramen moest, en werd daarom - uit haren dienst weggezonden. Zij verloste van eene dochter, welke bij den Burgerlijken Stand onder de namen jacoba le jeune werd ingeschreven; waarop dan ook, zeer natuurlijk, dat kind onder deze namen te Voorburg gedoopt werd. Le jeune vervolgt daarop het arme dienstmeisje in regten, waarvan de uitslag was, gelijk men verwachten moest, dat, bij vonnis van de Regtbank van Eersten Aanleg, en daarna ook van het Hooge Geregtshof, de woorden le jeune in het Register van den Burgerlijken Stand moesten geroyeerd worden; zoodat dan nu het kind alleen jacoba heette. Op zijn verzoek werd de naam in het Doopboek te Voorburg mede in dier voege veranderd. Hiermede, zou men denken, was deze zaak nu afgedaan. Maar neen! Le jeune had daarbij nog aan den Kerkeraad verzocht, dat de naamgeving, even openlijk (als dezelve bij den Doop geschied was), ten aanhooren NB. van de doopeling, en van hare moeder, die haar heeft ten doop gehouden, zoodat de gcheele Gemeente daarvan kennis drage,

{==290==} {>>pagina-aanduiding<<}
zou worden veranderd; en van die verandering, ook in het Doopboek, verwachtte hij een schriftelijk bewijs. Waarom men aan het raatste gedeelte van zijn verzoek, door afgifte van een Extract uit het Doopboek, niet aanstonds voldeed, begrijpen wij niet, of het moet geweest zijn, omdat zijne aanvrage wel wat vriendelijker hadde kunnen geschieden. Dat echter de Kerkeraad geene magt had, om de ongelukkige moeder en kind, die NB. thans elders woonden, op 's mans eisch, ook aldaar te vervolgen, door haar tot het nogmaals verschijnen in de kerk te verpligten, en dat de afkondiging, die hij vorderde, tot de stichting der Gemeente niet bijdragen kon, zal een ieder, bchalve misschien Mr. le jeune, begrijpen. Ook had zich de Kerkeraad bij die naamgeving niet misgrepen: dezelve had de aanteekening bij den Burgerlijken Stand, welke altijd voorafgaat, eenvoudig gevolgd; gelijk hij die ook hij het royeren van den naam volgde. Nu beklaagt zich le jeune, bij den Directeur-Generaal, over den Predikant en Kerkeraad van Voorburg, met dat gevolg, dat hij nu wel een Extract uit het Doopboek bekwam, maar dat zijne Excell. verklaarde, dat de Kerkeraad door hem Directeur-Generaal niet kon verpligt worden tot zoodanige afkondiging, als door den Heer le jeune is gevorderd geworden. Dan, le jeune vervoegt zich andermaal bij zijne Excell. met een vrij uitvoerig Rekwest, waarbij hij ten slotte, omdat hij niet anders kon, wel afziet van de ongehoorde en onmeêdoogende vordering, dat de Kerkeraad moeder en kind ter kerke zou oproepen, maar op eene openlijke kennisgave van de naamsverandering aan de Hervormde Gemeente blijft aandringen; waarop zijne Excell. (na gevorderde en ingekomene consideratiën en
advis van het Provinciaal Kerkbestuur van Zuid-Holland) heeft goedgevonden en verstaan, aan den Heer Mr. jacob carel willem le jeune te kennen te geven, dat de Staatsraad Directeur-Generaal zich niet bevoegd acht aan zijn verzoek te voldoen. - Hiermede schijnt de zaak dan nu ook afgedaan.
Wij bevatten niet, waarom de Heer le jeune deze

{==291==} {>>pagina-aanduiding<<}
voor het Publiek zoo weinig belangrijke stukken in druk gaf. Hij zegt wel, dat dit den Predikant de moeite eener aflezing bespaart; maar wij zien wel, wat de Predikant niet, maar geenszins, wat hij dan nu al zou willen aflezen. Hij beschuldigt den Predikant van dubbelzinnigheid en onbestemdheid; maar het Publiek zal met ons in al dit geschrijf wel niets anders zien dan omzigtigheid, om zich niet verder, dan volstrekt onvermijdelijk was, met le jeune en diens zaak in te laten; en deze vinden wij, na de lezing dezer stukken, prijsselijk. Hij noemt de handelwijze van den Kerkeraad schandelijk, en zegt, dat deze de hand geleend heeft tot eenen roof: dit zien wij zoo niet in; maar stelen en rooven wordt toch in ons land door de Overheid gestraft; de Heer le jeune kan dien roof daar dan aangeven, en zien, of hij die roovers, bij uitspraak van den Burgerlijken Regter, misschien op het schavot kan krijgen!
Van den aanval, dien wij hier vonden, op het personeel karakter van den Predikant te Voorburg (die algemeen van eene goede zijde bekend is) zwijgen wij liefst; en ziet de Heer Staatsraad Directeur-Generaal niet anders dan wij, dan kan hij dien niet anders houden, dan voor het gevolg van drift en ongegronde achterdocht.
Ecclesia sequitur curiam; aan dezen regel heeft zich de Kerkeraad van Voorburg gehouden. Misschien lijdt deze regel thans in sommige gevallen zelfs wel eene uitzondering, en zijn er voor de Kerkelijke Regtbanken somtijds misdaden, over welke de Burgerlijke Regtbank geene uitspraak doet. De Heer le jeune en zijne gewezene dienstmaagd zijn ons geheel onbekend. Maar er kunnen gevallen zijn, waarin een Predikant en Kerkeraad dikwijls, ten aanzien eener beschuldigde en burgerlijk veroordeelde, huiverig wezen moeten verder te gaan, dan hunne letterlijke en stellige verpligting; daar men toch bij de Gemeente diepen indruk bewaren moet voor eenen Hoogeren Regter, die alleen alwetend, en wiens Wetboek onseilbaar is.
Het is jammer, dat aan deze uitgegevene stukken het

{==292==} {>>pagina-aanduiding<<}
Advis van het Provinciaal Kerkbestuur van Zuid-Holland ontbreekt.
De uitgave door Mr. le jeune, ten behoeve NB. van de weezen der omgekomenen bij den Watersnood in Febr. 1825, maakte, in dit bijzonder geval, op ons gevoel eenen bijzonderen indruk.







Elogium Tib. Hemsterhusii, auctore Dav. Ruhnkenio; accedunt duae Rich. Bentleji Epistolae ad hemsterhusium. Vita Dav. Ruhnkenii, auctore Dan. Wyttenbachio. Cum Praefatione et Annotatione edidit Jo. Theod. Bergman.

(Vervolg van bl. 213.)

Wij spoeden ons tot de Annotatio Editoris, vooreerst ad Elogium Hemsterhusii, pag. 303, daarna ad Bentleji Epistolas, pag. 336, vervolgens ad Vitam Ruhnkenii, pag. 352, waarop eindelijk nog volgen Addenda Annotationis, zoo wel ad Elogium, pag. 495, als ad Vitam, pag. 507, alles naar de bladzijden, niet dezer nieuwe, maar der oude en oorspronkelijke uitgave van ruhnkenius en wyttenbach. Waarom deze Annotatio geheel aan het eind des werks is toegevoegd, daarvan geeft bergman in de Voorrede pag. XV de drie volgende redenen op: vooreerst, om, terwijl het werk zelf werd afgedrukt, genoegzaam tijd te hebben tot het gereedmaken dezer Anrotatio; ten andere, om den tekst van ruhnkenius en wyttenbach niet als in eene zee van aanteekeningen te laten zwemmen en verdrinken; ten derde, om beide de schriften van ruhnkenius en wyttenbach afzonderlijk, en zonder iets bij te voegen of af te nemen, daar te stellen. Wat den inhoud betreft, al wie zich verbeelden mogt, dat deze zoo aanmerkelijke voorraad van aanteekeningen niet veel nieuws meer kan opleveren, na al wat reeds te voren in de Opuscula Ruhnkenii bij het Elogium, en in de Praesatio Opusculorum met betrekking tot het Vita is opgeteekend, zulk een zoude zich in zijn vermoeden geweldig bedrogen vinden. Er is hier, wel is waar, deze en gene volstrekt onmisbare bijdrage of aanmerking uit de Opuscula en hunne Praefatio overgenomen; maar dat alles over het geheel zeer spaarzaam, en telkens met verwijzing

{==293==} {>>pagina-aanduiding<<}
naar die plaatsen, waar men het voldoende na kan lezen, ter aanvulling van hetgeen hier slechts ter loops en met een woord is aangestipt. Er is daarentegen aan het oude en bekende hier zeer veel nieuws en onbekends toegevoegd, waaruit wederkeerig de Opuscula en Praefatio kunnen aangevuid en vermeerderd worden. Om dit door een voorbeeld op te helderen: in de Opuscula Ruhnkenii als zoodanig, dat is als schriften van Ruhnkenius beschouwd, moest het Elogium óf tweemaal geplaatst worden, eens naar de uitgave van 1768, en eens naar die van 1789, óf het verschil van de eene uitgave moest bij de andere worden opgegeven, hetzij dat der tweede bij de eerste, hetzij dat der eerste bij de tweede. Dit laatste was allezins het verkieslijkste, en is daarvoor door de Uitgevers erkend en uitgevoerd; en zonder dat kon nimmer eene volledige verzameling van Opuscula Ruhnkeniana plaats grijpen, wijl het er hier op aankwam, naauwkeurig te weten, wat ruhnkenius, na dertig jaren tusschentijd, in de latere uitgave had laten veranderen. Hier integendeel, in dezen herdruk van het Elogium met het Vita te zamen, waar het eerste veel meer als hemsterhuis, dan als ruhnkenius betreffende is overgenomen, kon die opgave van dat verschil der beide uitgaven geheel wegvallen; deels omdat die de meerdere beschaving der zuivere Latiniteit van ruhnkenius aangaat, en niet het ieven en de verdiensten van hemsterhuis; deels omdat ze, voor alle de genen, die er belang in stellen, geheelenal in de Opuscula te vinden is; deels omdat door deze uitlating hier, in deze laatste uitgave, veel plaats gewonnen werd voor andere, hemsterhuis betreffende, berigten en aanmerkingen. Hoezeer derhalve dit verschil moge
bijdragen tot de studie der Latiniteit, zoo keuren wij het echter zeer goed, dat het hier geheel is weggelaten, maar toch evenwel in het voorbijgaan aangeroerd, Annot. pag. 309, 317 en 325, als het ware ad salivam lectoribus movendam, om den lezer te doen watertanden, en jonge Latinisten het verlangen in te boezemen, om daarover de Opuscula Ruhnkenii opzettelijk te raadplegen. Daarentegen ontmoeten wij hier eene groote menigte opmerkingen en narigten, die alleen en in het bijzonder tot hemsterhuis, tot zijne uitstekende verdiensten, en tot zijne zoo uitgegevene als onuitgegevene schriften (waarover straks nader) behooren, en hier, als zoo vele bijdragen tot s mans levensbeschrijving juist op hunne reg-
{==294==} {>>pagina-aanduiding<<}
te plaats zijn opgezameld en bij elkander gesteld; maar die in de Opuscula van ruhnkenius, waar het voornamelijk om dezen laatsten te doen is, zeer wel kunnen gemist worden. Eveneens, gelijk wij in het vervolg zullen aantoonen, is het met de Aanteekeningen op het Vita Ruhnkenii gesteld. Ook deze verspreiden meer dan eens een geheel nieuw licht over bergman's Voorrede tot de Opuscula Ruhnkenii; erwijl omgekeerd deze laatste ter aanvulling en verdere opheldering dienen kan van hetgeen in gene niet letterlijk overgenomen, maar slechts met een woord behoefde aangestipt te worden; zoo als b.v. de toelichting nopens den Doctor umbraticus, Annot. pag. 430, vergeleken met de Praefat. Opusc. pag. XVIII sq., of die van ruhnkenius' verijdeld voornemen, om den geheelen plato uit te geven, Annot. pag. 467, verg. met de Praef. pag. XLI sqq. Meer andere voorbeelden gaan wij met stilzwijgen voorbij. Genoegzaam blijkt uit al het gezegde, dat noch het eene, noch het andere werk hetzij
overtollig, hetzij onvolkomen is; dat noch deze Annotatio ad Elogium et Vitam aan het opgeteekende voor en bij de Opuscula eenige de minste afbreuk doet, noch ook van dit laatste iets is weggelaten, dat bij de eerste volstrekt onontbeerlijk was; zoodat beide hunne eigene waarde behouden, en beide in hunne soort en met opzigt tot hun bijzonder oogmerk allezins volledig moeten geacht worden. Iets, waardoor de bezitter van het eene het andere, des verkiezende, kan missen; en, omgekeerd, hij, die zich beide wil aanschaffen, niet heeft te vreezen, in het laatste slechts bloote herhaling en herdruk van het eerste te zullen aantreffen. Dan, genoeg reeds over deze Annotatio in het algemeen. Laat ons haren inhoud wat meer in het bijzonder nagaan en openleggen. Hoedanig des Schrijvers bedoeling geweest zij, leert ons de Voorrede van het onderhavige werk, pag. X sq. ‘In deze Annotatio,’ zoo zegt bergman aldaar, ‘stelde ik, even als lindemann, mij een drieledig doelwit voor, deels in de Latiniteit gelegen, deels in de opsporing der navolgingen van andere Schrijvers, deels in het vermeerderen der berigten aangaande de Historia Literaria.’ Wij willen deze drie verschillende stukken hier wat breeder uiteenzetten.
I. Wat het eerste betreft, men moet dan weten, dat er in deze laatste tijden, vooral in Duitschland, eenige vermetelen zijn opgestaan, die, zelve ter naauwernood in staat, ééne echt Latijnsche periode op het papier te zetten, zich echter niet

{==295==} {>>pagina-aanduiding<<}
ontzien, het Latijn van eenen ruhnkenius en wyttenbach te willen verbeteren. Aan het hoofd dezer ingebeelde Halfgeleerden had zich nu laatstelijk en opzettelijk de Heer lindemann gesteld, en in zijne uitgave van het Elogium en Vita hier en daar aan den voet der bladzijde zijne eigene bedenkingen of die van anderen geplaatst, en dat wel met zulk eene malschheid en zedigheid, of laat ons liever zeggen met zulk eene bitsheid en onbeschaamdheid, dat men haast in twijfel zou trekken, of ruhnkenius en wyttenbach wel ooit geweten hebben, wat goed of slecht Latijn is, en men er bijkans toe over zoude hellen, om beide die mannen nog eens een poosje naar school te zenden bij die hedendaagsche Latinisten. Het heet daar meer dan eens: Zoo hebben de Romeinen nooit gesproken; in dien zin hebben zij dit of dat woord nooit gebruikt; deze of gene woordschikking strijdt met de gewone schrijfwijze der Ouden, en soortgelijke uitdrukkingen meer, ja zelfs somtijds nog vrij wat scherper, zoo als in den Index. Bentlei kent de wetten der Grieksche prosodie niet; alle uitspraken, doorgaans van gezag ontbloot, of althans van slecht en niets afdoend gezag voorzien. Geen wonder. dus, dat iemand als bergman, zelf bewonderaar van ruhnkenius en wyttenbach en leerling van laatstgenoemden, geoordeeld heeft, aan deze onbeschaamde vitters het hoofd tè moeten bieden; niet dat zij, ruhnkenius en wyttenbach, zelf door hunne eigene waarde boven het geschreeuw der onwetendheid genoegzaam verheven, zijne (bergman's) verdediging van noode hadden; maar zoo wel om beider eer en gezag te handhaven en te staven, als om jonge Latinisten opmerkzaam te maken, hoe weinig staat men kan
maken op de magtspreuken van die hedendaagsche wijsneuzen, hoe veel er toe vereischt wordt, om waarlijk goed Latijn te schrijven, en hoe verre hij nog van het toppunt verwijderd staat, die reeds zeer verre gevorderd schijnt. Wij kunnen niet afzijn van aan deze, waarlijk edele en nuttige, bedoeling onze goedkeuring te hechten: en moge het dezen of genen voorkomen, alsof bergman zich wat al te scherp tegen lindemann en anderen hebbe uitgelaten, men bedenke daarbij vooreerst, dat het hier de eer gold van twee onzer vaderlandsche Geleerden, mannen, waarop de Leidsche Hoogeschool te regt roem mag dragen; ten andere, dat bergman in lindemann's aanmerkingen zoo wel het goede

{==296==} {>>pagina-aanduiding<<}
op zijne plaats erkent, als het verkeerde wederlegt; vervolgens, dat deze wederlegging met geenerlei personele hatelijkheden hoegenaamd gepaard gaat; en ten vierde, dat dezelve doorgaans rust op aanvoering van behoorlijk gezag, hetzij uit de oude Schrijvers zelve ontleend, hetzij uit diegenen der latere Geleerden, die zich op de kennis der Latiniteit meer bijzonder toegelegd, en ze met opzet behandeld hebben, zoo als scioppius, vorstius, heusinger en anderen, alsmede ruhnkenius en wyttenbach zelven, en onder de leerlingen van laatstgemelden vooral de tegenwoordige Gentsche Hoogleeraar mahne, zoo in zijne Epicrisis Biblioth. Crit., als veel meer nog in de door hem uitgegevene Epistolae Sodal. Philomathiae, beide werkjes, die, hoezeer thans van hunne aanvankelijke en bijzondere bedoeling ontbloot, echter allen zijn aan te prijzen, die in de kennis en de beoefening van zuivere Latiniteit eenige vordering begeeren te maken. Eindelijk, om van geene anderen te gewagen, beroept bergman zich menigmalen op zijnen voormaligen Leermeester en thans hooggeschatten Vriend, den Heer f.a. bosse, Rector der Latijnsche School te Leiden, een man, niet zoo zeer door de menigte van uitgegevene schriften, als veeleer, hetgeen bij elk goed Schoolleeraar op de eerste plaats moet staan, uit grondig en naauwkeurig onderwijs der Latijnsche schooljeugd reeds jaren lang bekend, en zoo wel in andere opzigten, als voornamelijk in keurige en uitgezochte Latiniteit, een waardig leerling en ijverig navolger van zijnen eigenen gids en voorganger, onzen grooten wyttenbach. Aan dezen man toch (wij bedoelen den Heer bosse) hebben wij een groot gedeelte te danken van het goede, door bergman in het midden gebragt, daar hij laatstgemelden door zijne aansporing, raadgeving en medewerking
onophoudelijk heeft bijgestaan, gelijk deze zelf met dankerkentenis betuigt, zoo wel bij den aanvang zijner Aanteekeningen pag. 303, als op vele andere plaatsen.
Maar laat ons nu eindelijk toch eens zien, wat al die nieuwerwetsche vitterijen willen zeggen. Bergman zegt in zijne Voorrede, pag. XI, dat ze bij naauwkeurige toetsing bijkans alle als kaf in den wind verdwijnen, nu eens omdat derzelver makers den aard en het gebruik der Latijnsche taal niet wel begrepen, dan eens omdat zij die op deze of gene uitdrukking van ruhnkenius of wyttenbach verkeerdelijk toegepast, dan weder omdat zij onze hedendaagsche

{==297==} {>>pagina-aanduiding<<}
zeden en gewoonten van de schrijfwijze der Ouden niet wel onderscheiden hadden. Welaan, laat ons, tot staving van het gezegde, van elke dezer drie hoofdbronnen van dwaling eenige staaltjes aanvoeren.
1o. De eerste vereischte van al wie eens anders Latiniteit wel taxeren, en dat wel schriftelijk en publiek, is, dat hij zelf den aard en het gebruik van de taal der oude Romeinen volkomen moet magtig zijn. Zonder dit toch loopt men telkens gevaar van mis te tasten, en woorden of spreekwijzen te veroordeelen, die wezenlijk goed zijn en bij goede Schrijvers gevonden worden. Zoo wilde lindemann op eene merkwaardige plaats van het Elogium Hemsterh. pag. 20, in navolging van een ander Duitsch Geleerde, voor haud scio an in de plaats stellen haud scio an non; ja ging zelfs zoo verre, dat hij, het eerste voor eene drukfeil houdende, aan des Schrijvers oplettendheid ontsnapt, het laatste in den tekst heeft durven opnemen. Bergman daarentegen toont aan, dat haud scio an non strijdt met het gebruik der Ouden; maar dat op de bedoelde plaats haud scio an, gelijk nu en dan bij de oude Latijnsche Schrijvers zelven, moet verklaard worden door dubito an, als wanneer de woorden: Atque haud scio, an multum fallamur, aldus gesteld voor: Atque dubito, an multum fallamur, in het Nederduitsch nagenoeg hierop neêrkomen: En ik weet niet, of ik mij wel sterk bedrieg; anders: Ik twijfel, of ik mij wel sterk bedrieg; dat is, bij omschrijving: Ik geloof niet, dat ik mij sterk bedrieg; of, met ter zijde stelling van alle bescheidenheid in uitdrukking: Ik weet zeker, dat ik mij volstrekt niet bedrieg. En deze of dergelijke opvatting strookt volmaakt met de bedoeling van ruhnkenius en met den geheelen zamenhang van zijne redenen. Zie Annot. pag. 312 sqq. Addenda
Annot. pag. 501. - Insgelijks bij het Vita Ruhnken. pag. 86, voor si quae - nata esset disjunctio, keurt lindemann beter si qua; terwijl bergman, in zijne Aanteek. pag. 429, het eerste zeer wel verdedigt uit eene gelijkluidende plaats van cicero, de Orat. II, 72: Si quae premat res vehementius. - Bij pag. 111, Cartesiana Philosophia - Literarum scholas viduabat, zegt lindemann, dat viduare niet voorkomt dan bij columella en Dichters van lateren tijd; en echter haalt bergman de plaats aan van virgilius, Aen. VIII, 570, waar men duidelijk leest: tam multis viduasset civibus urbem. - Bij pag. 156, Valckenarium inter et Ernestum, geeft lin-
{==298==} {>>pagina-aanduiding<<}
demann voor, dat inter, tusschen twee substantiva geplaatst, nergens anders gevonden wordt dan bij tacitus en sommige Dichters; maar bergman brengt toch uit livius bij, XXII, 3: Faesulas inter Arretiumque. - Zie daar, hoe weinig men zich kan verlaten op de magtspreuken van vitters, die beter zouden doen, de schriften van mannen als ruhnkenios en wyttenbach onaangeroerd te laten, of althans alleen te lezen met oogmerk om hunne schrale kunde te dekken, liever dan om in kwalijk geplaatste gispingen hunne eigene naaktheid aan den dag te leggen. Meer voorbeelden van dien aard, die hier in menigte voorhanden zijn, laten wij met opzet daar.
2o. Om eens anders schrijfstijl te kunnen beoordeelen, is het niet genoeg, eene toereikende kennis der Latijnsche taal in het algemeen te bezitten; men moet haar in het bijzonder overal juist weten toe te passen, en geene aanmerkingen maken, waar ze niet te pas komen, of vergelijkingen daarstellen, die hemelsbreed verschillen. Zoo ging het zekeren Taalzifter, die bij de woorden van muretus, quae eorum commentarios legentibus pasim occurrunt, te berde bragt, dat occurrit voor invenitur, legitur, bij goede Latijnsche Schrijvers niet gevonden wordt. Bergman. in zijne Aanteek. pag. 350 sq., laat dit onbeslist; maar merkt te regt op, dat, al ware dat voorgeven juist, het echter mets afdoet op de aangehaalde plaats van muretus, waar zeer goed occurrere, voor obviam venire, met een dativus gesteld is. - Zoo zegt lindemann bij het Vita Ruhnk pag 8, dat prout nooit hetzelfde beteekent als enkel ut of sicut, maar pro eo gradu quo; doch bergman toont aan, dat op de bedoelde plaats prout - sic wel degelijk iets meer beteekent dan eenvoudiglijk ut - sic, namelijk ad eamdem rationem qua - non aliâ of eâdem, en haalt ten overvloede nog uit plinius den Ouden aan prout - ita. Zie Annot. pag. 357. - Niet minder tastte eerstgenoemde mis bij pag. 117, waar hij de spreekwijze: quosque scriptores deinceps ex ordine legere, zoo verklaart, alsof deinceps de orde des tijds, en ex ordine die der lectuur moest aanduiden; terwijl
bergman, in eene uitvoerige aanteekening over het woordje deinceps, uit vergelijking van pag. 32, juist het tegengestelde aantoont, dat namelijk scriptores deinceps ex ordine legere wil zeggen, de Schrijvers achter elkander of den een na den ander, en langs de rij af of naar volgorde, naar tijdsorde lezen; en tevens

{==299==} {>>pagina-aanduiding<<}
eene andere plaats verdedigt van het Elog. Hemsterh. pag. 23, alwaar insgelijks deinceps, van de twee Schrijvers propertius en aristophanes gebezigd, den overgang van den eenen tot den anderen beteekent, en alleen te kennen geeft, dat hemsterhuis niet aan beiden te gelijk, maar eerst den eenen en daarna den anderen licht heeft aangebragt, zonder evenwel te bepalen, of hij het eerst aan propertius en daarna aan aristophanes, of wel omgekeerd gedaan heeft. Verg. Annot. pag. 438 sqq. - Nog erger maakte het een ongenoemde (niemand anders dan de zoo beroemde f.a. wolf), die in wyttenbach's woorden pag. 127, incidere in aliam orationem, similem eam Longini multo sibi usu cognitam, voor cognitam als verbetering in de plaats stelde cognitae; waartegen bergman, pag. 447, juist aanmerkt, dat aliam - similem - cognitam bij elkander hooren, en al wie Longini - cognitae schrijft eene even zoo onvergeeflijke domheid aan den dag legt, alsof hij vir bona of mulier bonus zeide. Zoo gaat het met die wijsneuzen, die alles beter willen weten dan anderen, en zich den tijd niet gunnen tot behoorlijk onderzoek!
3o. Er is nog eene derde en laatste klip, waarop die al te keurige hedendaagsche Latinisten doorgaans ellendig schipbreuk lijden; dit namelijk, dat zij de behoefte van onzen tijd van het gebruik der Ouden of niet weten te onderscheiden, of liever al te naauwgezet en te onpas willen onderscheiden. Wij keuren het allezins goed, jonge lieden vroeg oplettend te maken op het verkeerd gebruik van woorden en spreekwijzen, bij de Ouden of in het geheel niet, of althans in een' anderen zin voorkomende. Doch ook hier kan men te ver gaan, en geldt wederom het zoo heilzame ne quid nimis, niets te veel. Als ruhnkenius zijne Lofrede op hemsterhuis een Elogium noemde, wist hij zeer wel, dat Elogium in dien zin geen goed Latijn is, en hij, om zuiver te spreken, eigenlijk Laudatio had moeten schrijven; echter koos hij het eerste, meenende iets aan de gewoonte van onze tijden te moeten toegeven, (dus luiden 's mans eigene woorden: sed temporum nostrorum consuetudini aliquid dandum fuit) en denkelijk wel uit vrees van bij het publiek, reeds sedert lang aan het Fransche Eloge gewoon, voor zonderling te zullen doorgaan, door voor het gebruikelijke Elogium het min bekende en even daarom misschien min verstaanbare Laudatio in de plaats te stellen. Ja, wie weet, of

{==300==} {>>pagina-aanduiding<<}
niet sommige Halfgeleerden den goeden man zouden hebben uitgelagchen, zeggende: ‘Laudatio deugt niet; het moet Elogium zijn.’ - Als wyttenbach, in het Vita Ruhnk., pag. 65 en pag. 229, de oude Schrijvers veteres auctores noemde, wist hij zeer wel, ja vrij wat beter dan lindemann, dat auctor, op zich zelf staande, en zonder het bijdenkbeeld van eersten zegsman, getuige of opsteller, niet voor scriptor, of schrijver, in het algemeen kan gezegd worden; maar hij volgde hierin de sinds jaren herwaarts door algemeen gebruik gewettigde benoeming van Auctores Classici, wier oorsprong en bedoeling hij zelf zoo uitmuntend wist te verklaren, als dit in het Vit. Ruhnk. pag. 145 sqq. gedaan is. Het was dus volstrekt onnoodig, dat op beide voornoemde plaatsen lindemann tegen wyttenbach het gezag van cellarius, of wien anders ook, aanvoerde. Integendeel merkt bergman, Annot. pag. 130, juist van pas aan, dat in het Elog. Hemst. pag. 63 zeer goed gezegd is: locos aliorum auctorum, quos scriptor - vel imitando expressisset, vel in transitu respexisset; wijl daar wel degelijk auctor, als eerste zegsman, van scriptor, naschrijver of navolger, onderscheiden wordt. Eveneens is het met meer andere uitdrukkingen gelegen, die, uit de heden ten dage algemeen aangenomene schrijfwijze, tegen de bedenkingen van lindemann en anderen, door bergman te regt verschoond worden. Hiertoe behoort, Annot. pag. 335,
Lectiones voor Scholae, Collegiën, vergeleken met het verschillend gebruik van praelegere en recitare, pag 434 aangewezen, en met het gezag van wyttenbach zelv', die zijne onlangs uitgegevene Lectiones quinque, over de leer der Onsterfelijkheid bij de Ouden, niet Scholas, Recitationes, of Disputationes genoemd heeft, maar Lectiones, hetgeen zoo veel zegt als Lezingen, wijl hij ze niet voor de vuist en uit het hoofd had voorgedragen, maar van het schrift voorgelezen, gelijk de Uitgever mahne aan het eind van zijn Voorberigt getuigt. Voorts brenge men hiertoe Annot. pag. 362, Add. Ann. pag. 507, puritas voor castitas, zuiverheid van taal of stijl; pag. 423, Dictata voor Scholia; pag. 478, dedicare librum, het Fransche dédier, voor dicare of inscribere; pag. 483, Civitas Literata of Erudita, en Respublica Literaria, voor de geleerde wereld, de Geleerden in het algemeen; eindelijk Add. pag. 507, Antiquitates, voor het enkelvoudige Antiquitas of Antiquitatis Doctrina, om van geene andere spreekwijzen te

{==301==} {>>pagina-aanduiding<<}
gewagen, op welke allen men zeer wel doet de aandacht van jonge Latinisten te vestigen, doch waarbij men aan den anderen kant ook niet zoo naauwgezet behoeft te zijn, om ze overal zonder genade te veroordeelen. Bij oude zaken moet men zich natuurlijk aan oude woorden houden; doch waar de zaken nieuw zijn en den Ouden onbekend, waarom zou men daar geene nieuwe woorden mogen bezigen, mits zoodanige, die niet strijdig zijn met den aard en de analogie der taal, en waarvan men, in navolging van horatius, kan zeggen: Et nova fictaque nuper habebunt verba fidem, si Latino (nu niet Graeco) fonte cadant, parce detorta. Inderdaad, goede Latiniteit bestaat niet in enkele woorden en spreekwijzen, maar in geheel den zamenhang der rede, die zoodanig moet ingerigt zijn, dat men er den echten beoefenaar der Ouden en den vlijtigen lezer en navolger van cicero uit kan proeven en herkennen. ‘Het zou kinderachtig zijn, (dus luidt de allezins juiste uitspraak van den kundigen mahne, Epicr. Bibl. Crit. pag. 15) zich bij elk woord zoo slaafs aan cicero te houden, dat men een walg toone van alle woorden der eerstvolgende eeuwen, of zelfs de woorden der Dichters van den besten leeftijd, in hun eigenlijk gebruik, uit den prozastijl wilde verbannen. Men zorge veeleer, zijnen Latijnschen stijl niet naar den aard eener vreemde taal te verdraaijen, of in zijne spraakwendingen van het wettig gebruik der Oudheid af te wijken. Men kan zeer wel door geheel zijne rede heen de echte en, als ware 't, gezonde kleur der Latiniteit bewaren, niettegenstaande men nu en dan een woord van lateren tijd gebruike.’ Zindelijkheid is goed; maar men kan ook de zindelijkheid al te ver drijven.
Tot dusverre dan over de Latiniteit, ter verdediging van ruhnkenius en wyttenbach. Bij geringe misslagen, of liever schrijffouten, van laatstgemelden, ter loops en zonder den minsten schijn van berisping door bergman aangewezen en hersteld, willen wij ons niet lang ophouden. Eenige weinige staaltjes hiervan zijn te vinden Annot. pag. 402 ad Vit. Ruhnk. p. 44. traditisque - commentando, voor traditasque, scil. scholas; of traditisque - commentandis. Pag. 477. ad Vit. p. 208. natus - ei, bij vergissing voor nato - ei. Pag. 481 ad p. 219, dubia movere, beter dubia of dubitationem afferre of injicere. Zoo ook pag. 413. ad p. 51. seorsim, minder goed, voor seorsum; pag. 414.

{==302==} {>>pagina-aanduiding<<}
ad p. 55. prosaici, voor prosae, of prosae orationis scripteres; en eindelijk pag. 320. ad Elog. p. 36. philosophicus, niet zoo goed als philosophus, a, um; bij welke drie laatste plaatsen bergman zich beroept op het gezag van wyttenbach zelv', en aantoont, hoe die groote man zijne eigene fouten plag te verbeteren, en hoezeer dit zijn loffelijk voorbeeld aan jonge Latinisten tot leering moet strekken. Dan, wij zouden vreezen, door langer over de Latiniteit uit te weiden, het geduld van vele onlatijnsche Lezers te zullen misbruiken, en stappen dus van dit onderwerp af.

(Het vervolg hierna.)




Nouveau Dictionnaire Français-Hollandais et Hollandais-Français, etc. par S.J.M. van Moock, Instituteur et Traducteur juré à Delft. Ie. Partie; Français-Hollandais. Zutphen, chez H.C.A. Thieme. 1824. gr. 8vo. 1382 pag. Bij Inteek. f 10-90.

Ongetwijfeld is de Lexicographie der nieuwere talen een der minst bewerkte vakken van onze Letterkunde. Ten aanzien der Noordsche en Zuidelijke talen moeten wij onze toevlugt nemen tot den arbeid van Franschen, of liever van Duitschers; en wat er onder ons, met betrekking tot de talen dezer beide natiën, alsmede van de Engelsche, gedaan is, kan met soortgelijke voortbrengselen der Duitsche Litteratuur niet vergeleken worden. Zonder iets te willen afdingen op de wezenlijke verdiensten der Woordenboeken, welke bij ons voor de genoemde talen voorhanden zijn, meenen wij gerustelijk te mogen beweren, dat dezelve aan den hoogen trap van voortreffelijkheid niet beantwoorden, welke de Letterkunde dier volken in onzen leeftijd bereikt heeft. Zij, die zich met dezen arbeid hebben bezig gehouden, schijnen meer de behoefte van het gezellige leven en van den koophandel, dan die van den letterminnaar in 't algemeen op het oog gehad te hebben; en vanhier die onvolledigheid en dat oppervlakkig indringen in den geest der talen, welke de vorige Woordenboeken doorgaans min of meer ontsieren.
De Boekhandelaar h.c.a. thieme, wiens vroeger uitgegeven Hoogduitsch Woordenboek in ons oog eene gunstige onderscheiding verdient, heeft ons Publiek op nieuw aan zich verpligt door het bovenstaande werk.

{==303==} {>>pagina-aanduiding<<}

Wij hebben altijd veel op gehad met het Dictionnaire portatif Français publié par abraham blussé, le jeune, Dordrecht, 1815, omdat dit boek zich, naar ons oordeel, door eene groote juistheid in de overbrenging van de eigenlijke beteekenis der woorden kenmerkt; maar vermits het niet meer geeft, dan wat de titel belooft, zoo is het voor het algemeen gebruik, bij het lezen der Fransche Schrijvers, onvoldoende. Er bestaat bij ons geene reden hoegenaamd, waarom wij den Heer blussé niet even zeer berekend zouden achten voor het zamenstellen van een Fransch Woordenboek, als den Heer van moock, en wij schatten het werk van den eersten in zijne soort even hoog, als dat van den laatsten; maar het Dictionnaire, 't welk wij nu aankoudigen, is naar een zoo veel ruimer en meer omvattend plan bewerkt, dat het, in ons oog, eene wezenlijke behoefte in onze Letterkunde vervult.
Volledigheid toch schijnt het groote doel van den Heer van moock en zijne medeärbeiders geweest te zijn; eene volledigheid, die zich, naar luid van den geheelen titel en der voorrede, zelfs tot alle vakken van kunsten en wetenschappen uitstrekt, en die de beteekenis der woorden door veelvuldige spreekwijzen opheldert, ter bereiking waarvan men den arbeid der grootste Taalkundigen in de laatste jaren zich ijverig ten nutte gemaakt heeft.
Ter staving van het gezegde, zullen wij eene enkele proeve hier laten volgen, die ons bij het opslaan van het boek in het oog valt:
blussé.	van moock.
Dehors (adv.) Buiten; par dehors, au dehors, van buiten; mettre quelqu'un dehors, iemand buiten de deur zetten.	Dehors (adv.) buiten. De - van buiten naar binnen. En - buitenwaarts, uitwendig, van buiten. Par - prép. van buiten. Au - uitwendig, uiterlijk, van buiten. Il est allé au - hij is buiten gegaan. Il vient de - pour se chauffer, hij komt van buiten, om zich te warmen. Cela avance trop en - dat steekt te veel bustenwaarts, vooruit. Mettre un domestique en - eenen knecht wegjagen. Mettre un vais-
Dehors (m.) Het uitwendige (n.) de uiterlijke schijn (m.) les dehors, de buitenwerken, (in den Vestingb.) cela vient du dehors, dat komt van buiten; juger par le dehors, naar het uiterlijke oordeelen; sauver le dehors (on les apparences) den uiterlij-	


{==304==} {>>pagina-aanduiding<<}


ken schijn bewaren, of in acht nemen.	seau - een geheel opgetakeld schip uit de haven brengen. Mettre toutes les voiles de - alle zeilen bijzetten. Cette maison est belle par - dit huis is schoon van buiten. Il n'en parait rien au - men kan er van buiten niets aan zien; s.m. het uitwendige, de buitenzijde, kant. Cette eglise est belle par le - de buitenzijde van die kerk is schoon. Le mal n'est qu'au - het kwaad is slechts uitwendig, aan de uitwendige gedeelten; fig. pl. uiterlijke schijn, m. uiterlijkheid, vr. (apparences.) Il ne faut pas juger par les - men moet niet naar den uiterlijken schijn, naar het uiterlijke oordeelen; s. pl. buitenwerken eener plaats, vesting. Cette place a de beaux - deze plaats, vesting, heeft schoone buitenwerken.
	Dehousser v.a. de laarzen uittrekken; sterven; eenen muilezel, paard, het dekkleed afnemen.
Descide (m.) Codsmoord, moord des Zaligmakers, door de Joden gepleegd; pleger van dien moord.	Deïcide, m. Godsmoord, alleen aan den Heere Jezus gepleegd.

Men zou intusschen kunnen vragen, of een Woordenboekschrijver van eene hedendaagsche taal de grenzen der volledigheid niet te ver uitzet, zoo hij volstrekt alle woorden wil opnemen, die niet alleen door het verloop der tijden ontstaan, maar die ook uit andere en met name oude talen in de onderscheidene vakken van kunst en wetenschap overgenomen zijn, en daarin het zoogenoemde burgerregt verkregen hebben. Hij toch moet niet slechts de juiste beteekenis der woorden bij omschrijving opgeven, maar hij moet ook andere in derzelver plaats stellen, die den zin zoo na mogelijk uitdrukken, wil hij zijne taak naar eisch volbrengen, en deze onderneming schijnt ons ten aanzien der kunsttermen ten uiterste bezwaarlijk, zoo niet onmogelijk. Vele van deze termen, vooral die uit het Grieksch worden afgeleid, zijn even min het uitsluitend eigendom van deze, als van gene moderne taal, maar hooren thuis in de algemeene kunstspraak van het

{==305==} {>>pagina-aanduiding<<}
een of ander bepaald vak, b.v. van Ontleed-, Genees-, Oudheid-, Dichtkunde, enz. en zij kunnen, bij gebrek van een goed modern woord, met moeite, ja dikwijls geheel niet duidelijk gemaakt worden voor hem, die in dat bepaalde vak een vreemdeling is. Het moge bezwaarlijk zijn, hier de grenzen naauwkeurig aan te wijzen; maar het komt ons voor, dat de Heer van moock, uit zucht om aan zijn werk den lof van meestmogelijke volledigheid bij te zetten, in dezen wat al te ver gegaan is. De Zuidelijke natiën, en zelfs de Engelschen en Duitschers, kunnen zich b.v. het woord artériologie (de leer van de slagaders), hetwelk men bij van moock vindt, op even goede gronden toeëigenen, als de Franschen; maar zij zouden daarom nog geen regt hebben, hetzelve, als dadelijk tot hunne taal behoorende, in hunne gewone Woordenboeken op te nemen. Zulke woorden moesten hunne plaats vinden in werken, die bepaaldelijk aan een zeker vak zijn toegewijd. Waarom heeft de Heer van moock, als hij de volledigheid zoo ver wil uitstrekken, dan ook niet op het woord arthrocace het woord arthrokakologie laten volgen, (de leer van de verwrikking der leden), dat zoo veel door de Duitsche, en ook buiten twijfel door de Fransche Heelkundigen gebruikt wordt? Waarom vinden wij de ecriture phonétique, hiératique, démotique, enchoriale enz. enz. niet ook vermeld en opgehelderd? Bestaat er eene in de wetenschappelijke wereld aangenomene vertaling van kunstwoorden en schoolsche termen, zoo moet dezelve noodwendig opgegeven worden; en daarom verwondert het ons, dat de Heer van moock b.v. bij de woorden supra- en infralapsaire (waarvan hij de beteekenis niet zoo duidelijk omschrijft, dat het eigenlijk verschil tusschen beide
gevoelens uitkomt) niet de overzetting van boven- en onder-valdrijver gevoegd heeft. Dit woord behoort in de Hollandsche godgeleerde wereld even zeer thuis, als het woord supra- en infralapsaire in die der Franschen. Doch wij herhalen het, de grenzen zijn hier moeijelijk te bepalen, en wij erkennen gaarne, dat de Heer van moock en zijne medeärbeiders een allezins verdienstelijk en veelzins voortreffelijk werk geleverd hebben.
Wij prijzen dit Dictionnaire dus met ruimte aan, te meer, daar de Uitgever het aan een' netten, duidelijken en correcten druk niet heeft laten ontbreken.





{==306==} {>>pagina-aanduiding<<}

De Terugkomst van Ulysses, Treurspel, door J. Jabot. Te Amsterdam, bij A. Mars. 1823. In kl. 8vo. 78 Bl. f :-50.

Marco Bozzaris, of de Grieken. Historiesch Tooneelspel, door M. Westerman. Te Amsterdam, bij M. Westerman en C. van Hulst. 1824. In kl. 8vo. 47 Bl. f :-40.

Er zijn in de laatste jaren, van verschillende zijden, loffelijke pogingen aangewend, om ons nationaal Tooneel uit deszelfs diep verval op te heffen, en de vertalingen en navolgingen, welke bijna uitsluitend onze Schouwburgen hadden ingenomen, ten minste gedeeltelijk, voor oorspronkelijke stukken te doen wijken. Deze bemoeijingen waren ook niet geheel zonder vrucht. Sedert ons Koninklijk Instituut, meer bepaaldelijk voor het hoogere Trenrspel, eenen wedstrijd opende, welks uitslag tweemalen den tekst gegeven heeft tot zoo vele gegronde en ongegronde uitleggingen en aanmerkingen, schijnt nieuwe levenskracht ook dit gedeelte onzer dichterlijke letterkunde te bezielen; en de Amsterdamsche Schouwburg, welke in ons land bijna de éénige is, die door zijne hulpbronnen en inrigting den eernaam van nationaal Tooneel kan handhaven, schoon dan (al ware het alleen blijkens het ongelukkige Tempelfeest) ook geenszins bestuurd, als men zulks tot een der Natie en uit liefde tot de kunst zoude wenschen, toont insgelijks, sedert eenigen tijd, de loffelijke strekking, om deze nieuwe levenskracht zoo veel mogelijk aan te wakkeren en te verhoogen, door het opvoeren van nieuwe, oorsoronkelijke stukken, en door de aanmoediging, welke zij aan derzelver Schrijvers toekent. Wij verblijden ons hartelijk over deze aanvankelijke verbetering, welke ons ten minste eenige hoop doet voeden, dat het Tooneel bij ons eenmaal datgene worden zal, wat het worden kan en wezen moet, het hoofdkoor of het schoonste gedeelte van den tempel der dichtkunst, en eene kweekschool voor de edelste gevoelens der menschheid, voor deugd, zedelijkheid en vaderlandsliefde. Gaarne willen wij ook het onze bijdragen, om dit heerlijk doel te bevorderen, en onze belangstelling bewijzen, door de nieuwe, oorspronkelijke stukken, welke ten tooneele worden gevoerd, aan eene kritiek te onderwerpen, die door hare bescheidenheid den moed niet uitdooft, maar tevens door hare
naauwgezetheid al dat-
{==307==} {>>pagina-aanduiding<<}
gene aartoont, wat de schoonste der kunsten mogt ontsieren, en waarschuwt voor hetgene derzelver verderen opbloei mogt nadeelig zijn.
De Heer jabot, wiens naam wij ons niet herinneren immer in een onzer Tijdschriften of Jaarboekjes ontmoet te hebben, treedt op eenmaal te voorschijn met een Treurspel, dat wij voor geheel oorspronkelijk houden, en als zoodanig zullen beoordeelen, dewijl ons anders zeker eene kleine Voorrede van het tegendeel zoude hebben onderrigt. Waarlijk eene groote onderneming, die, bij eene niet geheele mislukking, aanspraak heeft op aanmoedigende toegevendheid. Hij koos zijne stof uit dat aloude, nog half met fabelen doorwevene, gedeelte der Grieksche geschiedenis, hetwelk zoo vele en zoo dikwijls behandelde onderwerpen aan de Treurspeldichters heeft opgeleverd, uit den Heldentijd door homerus bezongen. Deze keuze heeft hare voor- en nadeelen. Van de eerste willen wij alleen aanhalen de partij, welke hier van de Homerische gedichten getrokken kan worden; en van de laatste, de moeijelijkheid, om het eenvoudige dier tijden en het ruwe en onbeschaafde dier helden zoodanig te veredelen en op te sieren, dat het geheel behagen moge aan den verweekten en overkieschen smaak onzer dagen, zonder echter deszelfs oorspronkelijke en natuurlijke kleur geheel te verliezen; welk laatste zoo jammerlijk het geval is in de beste Fransche Treurfpelen, waar Achilles dikwijls verliefd is als een Romanheld van lafontaine, en waar de linnenwasschende Nausicaa, en Andromache, die hare flavinnen de wol toewoog om te spinnen, optreden als Prinsessen en Vorstinnen in onze tegenwoordige Europesche hoven. Doch deze onnatuurlijkste der ongerijmdheden is door de Fransche Wetgevers van den goeden smaak reeds zoo lang gewettigd geworden, dat wij het den Heere jabot ook volstrekt niet kwalijk kunnen nemen, als wij hem hooren gewagen van de pracht der hofhouding op het armelijke Ithaka, en Penelope, welke door haren zoon in de Odyssee naar hare kamer gezonden wordt, gelijk eene tweede Catharina hooren zeggen:

...... Ik leef voor huwlijksmin 
En huisbelang niet slechts; neen, ik ben Koningin. 
 
Mijn pligten staan gegrift op Vorst Ulysses kroon. 


{==308==} {>>pagina-aanduiding<<}

Waarlijk schoone verzen, op welke boileau zelfs niets te zeggen zoude hebben, maar die voor degenen, welke homerus lazen, altijd zonderling moeten klinken. Ondertusschen erkennen wij gaarne, dat dit gebrek, als in den aard des onderwerps liggende, onmogelijk geheel vermeden konde worden, en dat de Heer jabot zoo gelukkig geweest is in hetzelve minder tastbaar te maken, dat wij hierin zijnen smaak volmondig moeten prijzen. Maar ook het voordeel, dat deze stof hem aanbood, de onbelemmerde vrijheid om te putten uit den rijkdom der Homerische gezangen, heeft hij met niet minder smaak te baat genomen. Het verhaal van de avontuurlijke omzwervingen van Ulysses, dat de vermomde held zelf in het derde bedrijf aan zijne echtgenoote doet, bewijst zulks, gelijk ook de schoone beschrijving van den kamp, in welken Ulysses de feestvierende minnaars zijner gade vernietigt, in het vijfde bedrijf:

Een schrikbaar(lijk) wrekend God schijnt thans in hem gevaren. 
Hij werpt, zoo scheen het, van zijn kruin een last van jaren 
Met zijn armoedig kleed, en onder 't feestrumoer 
Stort hij de pijlen uit den koker op den vloer 
Voor zijne voeten uit. Men ziet den boog hem spannen, enz. 

Uit eene vergelijking met den aanhef van het 22ste boek der Odyssee ziet men, hoe de Dichter de schoonheden van het oorspronkelijke heeft weten te waarderen en over te brengen.
Het plan van het stuk is geheel in den Franschen smaak, en volkomen ingerigt naar deszelfs ijzeren grondwet, de eenheid van handeling, tijd en plaats. Wij wenschen den Dichter hiermede geluk, maar hadden de twee laatstgenoemde eenheden liever minder gestreng in acht genomen gezien, indien hij daardoor hulpmiddelen had kunnen vinden, om de belangstelling der aanschouwers meer levendig te houden, door dezelve bij elk tooneel, bij ieder bedrijf hooger te doen stijgen, en eindelijk door eene verrassende ontknooping geheel te bevredigen. Onzes inziens zoude men dit groote doel van elk tragisch gedicht beter hebben kunnen bereiken, door Ulysses eerst op het midden des stuks te doen optreden, en de twee eerste bedrijven gevuld te hebben met eene schildering van den ongelukkigen toestand van Penelope, van de verwarring, die op Ithaka heerschte, en van de door elkander woelende intrigues der heerschzuchtige minnaars. Als

{==309==} {>>pagina-aanduiding<<}
dan, op het beslissend oogenblik van de boogproef, welker uitslag het lot van Penelope en Ithaka moest bepalen, Ulysses geheel onbekend ware opgetreden, was er gelegenheid geweest, om den tragischen knoop vast genoeg zamen te vlechten, en hem vervolgens spoediger en verrassender te ontwikkelen. Thans, echter, opent Ulysses reeds het eerste bedrijf; en dit is het hoofdgebrek des stuks, de doodzonde tegen de regelen des Treurspels: want de tragische knoop, welke eerst op de expositie volgen moest en door dezelve worden voorbereid, is thans reeds gelegd, vóór dat de aanschouwer met den stand der zaken bekend is. Daarentegen is de eenheid van handeling goed gehandhaafd, en men vindt hier geene episodes of tusschenhandelingen, welke het belang verzwakken, door hetzelve te verdeelen, en welke meestal de onbekwaamheid des Dichters, om met één onderwerp de lange ruimte van vijf bedrijven te vullen, aantoonen. Eene andere hoofdzaak des Treurspels, de karakterteekening, is minder gelukkig uitgevallen. Ulysses, de eigenlijke held des stuks, komt op verre na niet genoeg uit; hij laat zich geheel door zijnen vertrouwde Medon besturen, en wordt in de schaduw gesteld door Antinous, den voornaamsten onder de minnaars van Penelope, een waarlijk tragisch karakter, eerzuchtig, stoutmoedig en oploopend. Telemachus is insgelijks oneindig belangwekkender geteekend dan zijn vader, en deze is toch het middelpunt des stuks, de hoofdpersoon, die alles moest overschaduwen, maar die thans door zijne middelmatigheid zondigt tegen eenen tweeden hoofdregel der tragische kunst.
Deze weinige aanmerkingen (wij hebben ons slechts tot die van het grootste gewigt bepaald) bewijzen, dat de aanleg en het plan van dit nieuwe Treurspel in geenen deele onberispelijk, maar ook in geenen deele onverdienstelijk zijn. Thans nog een enkel woord over de dichterlijke uitdrukking. Dezelve verraadt, over het algemeen, een nog weinig geoefend talent, dat echter door vlijtige beschaving en studie eenmaal heerlijke vruchten kan dragen. De hoogere toon, welke het Treurspel voegt, is niet overal zoo goed gevat, als b.v. op bl. 32:

Vraag naar geen dorrend blad, dat wegstuift voor de winden! 
Er zijn rampzaligen, tot enkel leed gebaard, 
Vervolgd door 't Godendom, verworpen door hee! de aard', enz. 


{==310==} {>>pagina-aanduiding<<}

Niet zelden ontbreekt gespierdheid en kracht. Dichterlijke beelden, vergelijkingen en wendingen vindt men schaars; en de stijl is te dikwijls prozaïsch. Zulke misslagen, als op bl. 3:

Dat zij, Eumeus, wie der Goden schild bedekken, 

voor bedekt, hebben wij, wel is waar, nergens meer ontmoet, doch daarentegen ginds en elders verkeerde uitdrukkingen, b.v. bl. 12:

Verijdeld werd alzoo der boozen kloek verstand. 

Men verijdelt geen verstand, maar wel een' toeleg, aanslag, enz.

Verhaal toch, hoe 't verging, (bl. 71,) 

(voor afliep, gebeurde) dat geheel onhollandsch is. Daarenboven heeft de Heer jabot zich drie gebreken aangewend, welke in onzen dichtstijl volstrekt niet kunnen worden geduld, doch welke het hem gemakkelijk zijn zal te vermijden: 1o. Hij geeft zich toe in stijve inversies of omzettingen:

(Bl. 3.) Dat steeds blijf onbezwalkt de eer van uw' grooten naam. 
(Bl. 24.) Het staatsbelang zal van 's volks opstand zijn de leus. 

2o. Hij laat telkens het vereischte onbepaalde lidwoord weg:

Aan Proteus, wigchelaar, ontglipte. (Bl. 13.) 
Calypso, Zeegodin, 
Weêrhield Ulysses. (Bl. 13.) 
Geen schamel kleed kon hem ooiteerlijk hart verbergen. (Bl. 31.) 
Om hem, als windstreek dient, enz. (Bl. 33.) 

3o. Hij gebruikt geheel gelijkluidende rijmen (rimes riches), welke wij gaarne aan de Franschen overlaten:
beleid. } Bl. 20.	besluitloosheid. } Bl. 23.
leidt. } Bl. 20.	waardigheid. } Bl. 23.

Wij zijn bij de beoordeeling van dit Treurspel wat uitvoeriger dan naar gewoonte geweest, dewijl ons de bloei der hoogere Tooneelpoëzij bijzonder aan het hart ligt, en wij in den ons geheel onbekenden vervaardiger den gelukkigsten aanleg meenden te bespeuren, om denzelven te bevorderen; waarom wij volgaarne het onze wilden toebrengen,

{==311==} {>>pagina-aanduiding<<}
ten einde hem te vaster te doen voortwandelen op het regte spoor, dat hij is ingetreden. Met den Heer westerman, die, schoon algemeen als Dichter bekend, een bijpad is ingeslagen, dat velen, en ook wij, voor eenen dwaalweg houden, zullen wij de zaak spoediger afhandelen.
De heldhaftige overwinning, door bozzaris op de Turken bevochten, en met zijnen dood gekocht, is geen onderwerp, geschikt voor het eigenlijk Treurspel; zij is niets dan een eenvoudig oorlogsfeit, zeker dubbel waardig om bezongen en vereeuwigd te worden, en hetwelk men, des noods, tot de ontknooping eener tragische handeling konde bezigen, b.v. de bevrijding van Griekenland; doch mist vele vereischten, welke tot de goed geordende fabel eens Treurspels noodig zijn. De Heer westerman schijnt dit te hebben ingezien, en noemt derhalve zijn stuk een Historisch Tooneelspel; wij zouden hetzelve liever met den naam van een Melodrame in drie bedrijven bestempelen. En zeker, beschouwd als zoodanig, als een dramatisch tafereel eener pas voorgevallene gebeurtenis, heeft hetzelve vele verdiensten. Alleen is de voorstelling in het tweede bedrijf wat onnatuurlijk; het overvallen en vermoorden der Turksche grooten in de tent des Pachas is niet op de waarschijnlijkste wijze geschilderd; die lange redeneringen, tot welke aan den Pacha bij de algemeene verwarring zoo veel tijd en rust gegeven worden, zijn vrij ongepast, wanneer men bedenkt, dat in dergelijke omstandigheden het middelpunt des legers, waar zich gewoonlijk het verblijf des Opperbevelhebbers bevindt, de algemeene verzamelplaats zijn moet, en dat dáár de strijd zeker het hardnekkigst moet woéden. Hier, intusschen, vloekt en scheldt de Turk, bij zijne eigene tent, zoo op zijn gemak, alsof de diepste vrede rondom hem heerschte. Maar de karakters zijn goed, zelfs dichterlijk geteekend. In bozzaris en zijne echtgenoote zien wij de beeldtenis van een heldhaftig, op God vertrouwend huwelijkspaar; de man heeft zijn bloed en de vrouw het leven haars echtgenoots veil voor de goede zaak; hij blaast den adem uit met de heilbede voor Griekenland op de lippen, en haar kan alleen de gelofte, om haren zoon tot eenen verdediger van zijn land en tot eenen
wreker van zijnen vader op te voeden, beletten, den dierbaren echtgenoot in het graf te volgen. Mitellius is de vrome, maar tevens dappere priester, voorgaande in het gebed zoo wel, als in den strijd; terwijl de laatdun-
{==312==} {>>pagina-aanduiding<<}
kende en bloeddorstige Pacha, tegen deze personen overgesteld, des te treffender en schrikkelijker uitkomt. De dichterlijke uitdrukking is, over het algemeen, gespierd, na aftrek van sommige prozaïsche plaatsen, van welke er eene den Pacha in den mond gelegd wordt:

Wat wil 't verstrooid geslacht (de Grieken), dat leeft in ergernis, 
Daar zelfs hun leven slechts een gunst des Sultans is, 
Voor schattingen gekocht? En waar zijn ooit gebleken 
Die deugden, waar hun mond niet aflaat van te spreken, 
Door Iza hun geleerd! Wat zien wij anders toch 
In hen, dan loosheid en 't arglistigste bedrog? enz. 

Dit is geene poëzij, welke wij van eenen westerman verwachten. Hij schijnt in dit stuk eenen bijzonderen smaak te vinden in het woord ergernis, dat wij meermalen aantreffen; onder anderen nog eens:... ‘een volk, gehoond met ergernis;’ hetgeen wel evenzeer ter liefde van het rijm zijne plaats zal gekregen hebben, als versmoren in dezen regel: ‘Dat nooit zijn hart de deugd versmoor.’ Nog stuiten wij op een paar plaatsen, welke, waarschijnlijk door drukfouten, waarvan dit stuk vooral in eene ruime en ergerlijke mate voorzien is, onverstaanbaar zijn, of die anders ten minste eene allerellendigste constructie hebben:

........ Het hooggewijd verlangen 
Is, dat ik hem weêr trouw het waagstuk zal bestaan, 
Opdat hun moed niet dole in 't duister voor zal gaan. (Bl. 13.) 
 
........ Ziedaar den waren herder! 
Eerwaarde u gelei strekt zich mijn uitzigt verder. (???) 

Gaarne wilden wij, tot vergoelijking onzer aanmerkingen, ook de eene of andere dichterlijke passage, en wij vonden er vele, uitschrijven, doch de plaats ontbreekt ons; anders hadden wij daartoe gekozen de treffende en woest verhevene uitboezemingen van den overwonnen' Pacha in het zevende tooneel des tweeden bedrijfs. Dergelijke schoonheden hebben zeker veel bijgedragen tot het gunstig onthaal, hetwelk dit stuk bij de vertooning mogt genieten; en wij hopen, dat die gunstige opname den verdienstelijken westerman zal aansporen, om zijne belofte gestand te doen, en zijn talent, steeds met beteren uitslag, aan de Tooneelpoëzij te besteden.





{==313==} {>>pagina-aanduiding<<}

Belangrijke Tafereelen, tot opwekking van godsdienstig en zedelijk gevoel, voor de schoone Kunne. Naar het Hoogduitsch van E.P. Wilmsen, door G. Ramakers, JR. Met Platen. Te Amsterdam, bij G. Portielje. 1824. In gr. 8vo. 452 Bl. f 4-20.

Wij zijn te menigmalen door een schoon uithangbord, dat ik weet niet wat al beloofde, bedrogen, dan dat wij dit boek niet met aandacht zouden hebben gelezen, ten einde te weten, of wij der schoone Kunne in Nederland hetzelve van goeder harte kouden aanprijzen. Dit onderzoek viel echter voor dit werk niet onvoordeelig uit. Het is reeds veel, wanneer, hetgeen godsdienstige en zedelijke opwekking belooft, niets bevat, hetwelk valsche godsdienstigheid aankweekt en der echte zedelijkheid hinderlijk is. Maar hier is de verdienste grooter; de moeder kan de lezing niet alleen toestaan, maar met ruimte aanprijzen, en het meisje zal, ofschoon dan juist niet alles, wat het voorberigt zegt, in den hoogsten trap, echter veel daarvan, en in eenen aangenamen, onderhoudenden trant, in deze Tafereelen aantreffen. Dezelve zijn zes in getal. 1) De School des Rampspoeds. Claudine was de éénige dochter van gegoede ouders; maar aan hare opvoeding ontbrak waarlijk veel. In eene kostschool ware zij inderdaad te regt gebragt en verbeterd, (en het meisje erkende dit naderhand zelve) hadden de ouders niet al te ras gehoor gegeven aan de klagten van het dochtertje, en haar daarom al spoedig te huis geroepen. Nu gaf men haar eene Gouvernante, maar voor welke zij geene achting had. Gelukkig intusschen veranderden de uitwendige omstandigheden der ouders op het ongunstigste; en, terwijl de vader elders het herstel van zijne fortuin moest zoeken, nam het meisje met hare moeder de toevlugt tot eenen braven oom, die op het land leefde, en in wiens minder beschaafd, maar lief huisgezin alles eerlijkheid, werkzaamheid en orde was. Claudine kon zich eerst hier moeijelijk schikken; maar nood brak wet. En toen de goede indruk weêr nagenoeg geheel vernietigd was, door haar verkeer met oude bekenden uit hoogere kringen, die zich daar in den omtrek hadden nedergezet, werd een hoogst ijdel meisje van het gezigt en daardoor van alle genoegens beroofd.
Dit had op dat meisje intusschen de gezegendste uitwerking, en hoogst nuttig werkte

{==314==} {>>pagina-aanduiding<<}
zulks ook op Claudine, die nu in het huis van haren oom tot eene uitmuntende vrouw gevormd, en eene waardige echtgenoote en moeder werd; terwijl zich inmiddels de zaken van haren vader ook wederom hadden verbeterd. - 2) Trouw, Edelmoedigheid en Liefde. Een lief meisje van omtrent twaalf jaren trok, op zekeren marktdag, de aandacht van zeker Heer; zij verkocht eenig breiwerk, en, gelijk hem bleek, ten behoeve eener zieke moeder en eener gebrekkige zuster. Hij zorgde voor dit arm huisgezin naar zijn vermogen; maar zijne middelen waren niet ruim, en, toen hij daarna die stad verliet, kon hij niets meer doen, dan hetzelve aan eenen vriend, die echter ook weldra naar elders verhuisde, aanbevelen. Intusschen zorgde de Voorzienigheid voor het brave meisje, hoewel zij eerlang hare moeder verloor. Het weesje van eenen rijken, aan hetwelk zij eens het leven gered had, werd haar toevertrouwd. Toevallig ontmoet haar de eerste vriend in eene badplaats. Haar omgang met eenen braven Predikant en diens echtgenoote had zeer voordeelig op haar verstand en godsdienstig gevoel gewerkt. Kortom, het werd hier liefde; en, na nog zoo het een en ander, dat dan toch altijd in eenen roman behoort, sinds nu tien jaren is zij zijne waardige en gelukkige echtgenoote. - 3) Wereldsgezindheid en IJdelheid is het opschrift van het derde verhaal. Het is de leerzame geschiedenis van een meisje, dat in de jeugd (want zij was te lang het éénige kind) verwend en bedorven was. De jongere broeder en zuster, intusschen, vereenigen in zich alles, wat edel en goed is. Maar hare ijdelheid en zucht naar verstrooijende vermaken ging alles te boven. De broeder heeft haar meer dan eens van den afgrond gered. Nu en dan was het, alsof het goede in haar wezenlijk was opgewekt en kracht bekwam. Maar noch het sterfbed van de moeder, noch dat van den vader konden haar genezen. Het laatste integendeel, daar het haar rijk en onafhankelijk
maakte, deed haar zich op nieuw storten in den maalstroom. Zij werd de vrouw van een ondeugend mensch. De edelmoedige broeder redde haar eindelijk, en nam haar bij zich in huis, waar zij dan. naar het schijnt, maar laat genoeg, zich ernstig heeft verbeterd. - 4) Het vermogen en de regten van het Gemoed. Het ging in het huisgezin der moeder van Ottilia, gelijk het, helaas! in vele huisgezinnen gaat; er was weinig gevoel van godsvrucht. Ottilia had eenen anderen zin en aanleg, en nu was de vrede

{==315==} {>>pagina-aanduiding<<}
en liefde in dat gezin gestoord. Het werd vooral hart tegen hart, toen Ottilia bij eene zeer dweepzuchtige vriendin voedsel voor hare angstvallige tobberijen en godsdienstige matingen vond. De brave en verstandige Leeraar, die haar onderwezen en in hare achting had gedeeld, was bij haar meer dan verdacht, en een pedante en slechte schoolmeester oefende voor haar met de meeste stichting. Het gelukte intusschen eenen verstandigen, wezenlijk godsdienstigen neef, Ottilia langzamerhand te regt te brengen; - hij bragt in het huisgezin eenen goeden toon, die haar verkwikken moest; de stijfhoofdige en verkeerde vroomheid der bewuste vriendin maakte, dat die vriendschapsband geheel werd losgemaakt; en Ottilia's godsvrucht kreeg het regte voedsel, toen zij de getrouwe verzorgster werd van een ongelukkig weeskind. Nu kende zij echte, werkzame godsvrucht; ook de Leeraar herwon haar vertrouwen en achting, en zij werd eindelijk de gelukkige echtgenoote van den braven neef, aan wien zij de rust van haar hart, den vrede in haar gezin, en de ware vrolijkheid van geheel haar leven verschuldigd was. Zoo werd Ottilia's hart in het godsdienstige van den verkeerden weg te regt gebragt, en bij deszelfs dierbaarste regten gehandhaafd. - 5) De Jeugd van Elize. Lieve, verstandige en godsdienstige herinneringen uit de jeugd van Elize, en op den rijken zegen harer jeugd mogt zij lang daarna nog met de dankbaarste vreugde staren. Wij hopen, dat, bij alwat hier Duitsche gewoonte en wel een weinig overdreven is, dit stukje onze beschaafde jonge Jufvrouwen vooral zal behagen, en wezenlijk nut zal doen. - 6) Ligtzinnigheid en Luchthartîgheid is het laatste verhaal. Zoo zeer de laatste eene beminnelijke deugd is, zoo is de eerste, waartoe de vrolijkheid zoo ligt vervallen doet, levenslang de bron van ellende. Emmelina is het bewijs: haar ligtzinnig vergeten berokkende het ongeluk van hare brave minne, die zij had voorgenomen en beloofd te
redden. Hoe diep haar dit griefde, was het gebeurde even spoedig als ligtzinnig wederom uit het geheugen. Daarna bekwam zij nog grievender les: hare ligtzinnigheid gaf aanleiding, dat haar vader genoegzaam geheel zijne bezitting verloor; maar ook deze les had geenen invloed. Hare ligtzinnigheid berokkende eindelijk den beminden vader een tweegevecht, hetwelk hem bijna het leven kostte. Zoo veel was er noodig, om der ligtzinnige voorzigtigheid te leeren. Hare zuster, de vrolijke Fanny, was en bleef steeds en onder alles het voorbeeld van welberadenheid en beminnelijkheid. - Zoo hebben wij deze verhalen nogmaals voor onze lezers doorloopen, en kunnen dezelve nu met des te meerdere gerustheid aanprijzen. Eene aanwijzing van drukfeilen, welke twee geheele bladzijden beslaat, ontsiert vooral een werk, hetwelk voor de schoone Kunne bestemd is; dit neme de drukker en corrector à gouverno.


{==316==} {>>pagina-aanduiding<<}

Naberigt.

In het laatste No. van den Recensent, ook der Recensenten, vindt men, onder de rubriek Antikritiek, weder een vijftal Kritieken, Antikritieken, en Antikritieken van Antikritieken!... In ééne derzelven (zijnde eene Antikritiek van den Recensent der Recensenten (!) op eene Antikritiek tegen denzelven) wordt ons Tijdschrift, omdat het hem in zijne kraam te pas kwam, met lof aangehaald. Twee andere, echter, zijn tegen ons gerigt; en, terwijl straksgemelde Anticriticus onze Latijnsche taalkennis tot steun der zijne inroept, vergunt hij eenen anderen Anticriticus, bij eene Latijnsche citatie, ons toe te voegen: ‘Indien de Recensent dit niet verstaat, zal hij wel iemand vinden, die het voor hem vertalen wil’!... Het lust ons niet, in al dit slijk van Antikritiek te wroeten. Wij zouden anders, ten aanzien der eene, kunnen aanmerken, dat men onze teregtwijzing van de verkeerde punctuatie der woorden: Jezus zeide, laat de kinderkens tot mij komen, jammerlijk heeft verdraaid, en dat ons de vraag: ‘Jezus zelf zeide: laat de kinderkens tot mij komen; hadden die kinderkens nu armen en knieën of armpjes en knietjes?’ al heel onnoozel dunkt. Even als, ten opzigte der andere, de vraag: ‘Moet eene Recensie groot zijn, om gepast te wezen?’ enz. enz. Maar wij zijn van meening, den tijd zoo wel als de beurs onzer Lezeren meer te respecteren, door al die haspelarij der gekwetste eigenliefde met geene opzettelijke wederspraak te verwaardigen; steeds voortgaande met, zoo veel in ons is, zonder omzien, wèl en regt te doen.
Meng. No. IV. bl. 169. reg. 30. staat intestins, lees insectes.

Meng. No. V. bl. 223. reg. 15. γὰς voor γὰρ.

Meng. No. VI. bl. 293. reg. 21. staat: ‘'t Snel’ - voor: ‘'k Snel Boschwijk te gemoet.’

Eene zinstorende fout, al verder, in het dichtstukje: Mijne voormalige Equipage, (No. VI. bl. 299. coupl. 6.) gesieve de Lezer aldus te verbeteren:
In dien trein een' hoop spionnen, enz.
Eindelijk vraagt de Corrector nog verschooning voor eenen misslag, die hem-alleen te wijten is. Van meening zijnde, dat de Geschiedschrijver jacobus regenboog (ge ijk het zijn moet) tot dezelfde Familie behoorde als de Hoogleeraar j.h. regenbogen, volgde hij des laatsten spelling in eerstgemelden naam, ja deed die van regenboog als eene schrijffout voorkomen, onder anderen bij eene Recensie in No. II dezer Letteroef., bl. 59.

Ook leze men, Boekbesch. No. VI. bl. 268. reg. 29, voor aanmerking, magtspreuk.





{==317==} {>>pagina-aanduiding<<}

Boekbeschouwing.

Bijbeloefening over het Evangelie van Lukas; door H. van Heyningen, Predikant te Rijswijk. II Deelen. Te 's Gravenhage, bij de Wed. J. Allart. 1824. In gr. 8vo. Te zamen 708 Bl. f 6-60.

Met geene mindere zorge, en op gelijke wijze als vroeger het Evangelie van Mattheus, heeft de Eerw. van heyningen dat van Lukas voor zijne gemeente, en nu ook voor het godsdienstig publiek, bearbeid. Deze arbeid van den verdienstelijken man verdient dus allen lof; en het geeft ons inderdaad een zeer gunstig denkbeeld van den goeden godsdienstigen smaak en echt Evangelische steeds voortgaande verlichting onzer natie, dat zoodanige geschriften ruimen aftrek vinden, en in de huisgezinnen der Christenen gretig worden gelezen, waar het niet missen kan, of zij zullen veel nuts stichten. Veel gebruik van den Bijbel en echt eenvoudige uitlegging is toch het éénige punt, van hetwelk ware verlichting en verbetering kan uitgaan. Het is het vast doelmatige middel tegen zoogenoemde Neologie en wijsgeerige aanmatiging, en tevens het krachtigst wapen tegen het bijgeloof en de dweepzucht; en het zal dan ook, vroeger of later, zeker tot de zoo wenschelijke en algemeene broederlijke vereeniging van alle Protestantsche Christenen leiden, welke in deze dagen, naar het ons voorkomt, veel meer, zoo niet eeniglijk, door de onkunde in den Bijbel en de vooroordeelen der menigte, dan wel door wezenlijk en belangrijk verschil bij gemoedelijke en kundige Leeraren, wordt teruggehouden. Alles neigt zich intusschen reeds tot meer dan verdraagzaamheid; tot wederzijdsche achting, hulpvaardigheid en liefde. En alle schijnbare of wezenlijke matiging, die het bestuur van den vorigen Paus van Rome en het Ministerie van den Kardinaal gonsalvi kenmerkte, moge dan thans verdwenen zijn; het be-
{==318==} {>>pagina-aanduiding<<}
sluit, waarmede het zoogenaamde Jubilé werd aangekondigd, en de uitgevaardigde bulle tegen de verdraagzaamheid en de verspreiding van het Bijbelwoord, mogen getuigen van de vreesselijkste verbittering tegen alles, wat Onroomsch is; de Jezuiten mogen het hoofd weder opsteken, en het beschaafd Europa nog
eenmaal voor ketterjagt doen vreezen, - zoo lang de Protestanten op deze wijze voortgaan, staan zij op vasten grond, en, daar eendragt magt maakt, loopen zij, in ons gezegend vaderland voor het minst, en onder de regering van onzen geëerbiedigden Koning, weinig gevaar; en, bovenal, zich houdende aan het Bijbelwoord, en de bijbelsche waarheid beoefenende in de liefde, mogen zij zich volkomen veilig rekenen onder de hoede van Hem, wiens rijk de poorten der hel nimmer zullen overweldigen.
De Voorrede van den Eerw. van heyningen hebben wij met het uiterst genoegen gelezen; dezelve wijst overtuigend aan, hoe men, bij broederlijke toenadering, zich thans van den Pauselijken zuurdeesem hoe langer hoe meer ontdoet, en hoe het de erkentenis en belijdenis der hoofdwaarheden en geenszins onverschilligheid is, welke de harten vereenigt; terwijl de belangstelling in die waarheden het best door Bijbel en bijbelsche uitlegging wordt levendig gehouden; en alzoo kan dan nimmer aan onverschilligheid, welke tot verloochening van het Christendom leiden zou, die overeenstemming worden toegeschreven, welke tot vereeniging leidt.
Wat nu het werk zelve betreft: van heyningen geeft ons hier wederom een leerzaam en stichtelijk huisboek, hetwelk alom overvloedige bewijzen draagt van zijne bekendheid ook met de nieuwste en beste uitleggers, van zijn oordeel en goeden smaak, en zijne geschiktheid om zich duidelijk en gemakkelijk uit te drukken; terwijl hij, die tevens vooral tot stichting en opwekking het Evangelie lezen wil, ook allezins reden vinden zal, om met de uitbreiding en uitlegging van dat van Lukas tevreden te zijn. Natuurlijk vinden wij nu en dan verwijzing op het reeds behandelde bij het Evangelie van

{==319==} {>>pagina-aanduiding<<}
Mattheus, hetgeen ons zeer beviel, daar het de kortheid bevordert, en de lezer, die smaak in het eene vindt, ook zeker het andere werk van den schrijver bij de hand heeft.
Dat niet ieder bij iedere uitlegging dezelfde overtuiging vinden zal, spreekt zoo zeer van zelve, dat wij het vitterije zouden achten, wanneer wij hier aanwezen, waar en waarom wij hier en daar eene andere opvatting aannemelijker achten. Tot het mededeelen eener proeve (waartoe wij anders Luk. II:14, den moeijelijken Engelenzang, reeds hadden aangestipt) ontbreekt ons de ruimte; en wij leggen daarom de pen neder, met dankzegging aan den waardigen schrijver, wien wij wenschen, dat het aan aanmoediging, lust en krachten, om nog lang, door goede, eenvoudige Bijbeluitlegging, der gemeente des Heeren, en ook het grooter lezend publiek, van nut te zijn, niet zal ontbreken. Zijne achting is te dezen in de Protestantsche Kerk zoo wèl gevestigd, dat zijn naam voor deze soort van geschriften reeds genoegzame aanbeveling is.

Het Stelsel der Terugwerking voorgesteld en onderzocht door Dr. H.G. Tzschirner, Hoogleeraar der Godgeleerdheid en Superintendent te Leipzig. Uit het Hoogduitsch. Te Deventer, bij A.J. van den Sigtenhorst. 1824. In gr. 8vo. 232 Bl. f 1-90.

Zietdaar een geschrift, der overbrenginge in onze taal en aller behartiginge overwaardig! De verstandige, verlichte en geleerde schrijver is ook reeds onder ons bekend, en 's mans naam is aanbeveling genoeg voor zijne geschriften. Het onderwerp wordt door den titel genoegzaam gekend. Er is in de wereld geenerlei stilstand; maar ook altijd had iedere bewegende eene tegen haar over gestelde, stuitende en tot rust aandrijvende kracht. Gelijk de natuur, zoo bestaat ook de menschenwereld door de tegenwerking van beide die krachten. Men moet hier partij kiezen. De eene partij wenscht, dat de bewegendenkbeelden geldende waarde verkrijgen, en dat de ker-
{==320==} {>>pagina-aanduiding<<}
kelijke en burgerlijke betrekkingen zich naar dezelve zullen vormen; de andere wenscht alles te houden zoo als het is, en stuit en dringt terug, zoo veel zij maar kan. De middelen van deze partij zijn verscheidene, en altijd dezelfde. De invoering van het Christendom, de Hervorming, en de Wijsgeerte in den tegenwoordigen tijd, zijn drie hoofdgebeurtenissen, die den worstelstrijd opriepen. De gronden voor het stelsel der terugwerking liggen in der menschen wijze van zien, of in hun waar of vermeend belang. Het stelsel der terugwerking heeft zich in onzen tijd, met daad en woord, luid en verneembaar genoeg aangekondigd. Dit stelsel gaat de schrijver, in het tweede deel van dit werk, daarom, uit het standpunt des regts en der staatkunde, beproeven.
Op zichzelve is dit stelsel in geenen deele verwerpelijk, want rust moet zoo wel als beweging in de wereld zijn; er is alzoo zoo wel eene onschadelijke terugwerking als eene onschadelijke hervorming. Maar beide kunnen dwalen; wordt de laatste nieuwigheidszucht en onstuimigheid, en wil de eerste alles terugdringen en houden in den vroegeren vorm, dan is dit bij beide het geval. - Elke poging, ten einde regtschennis en omwenteling te verhoeden, en om het geschiede onregt door eene omwenteling weder goed te maken, is der regeringe steeds geoorloofd. Elke stoornis der regten van bijzondere personen moet worden geweerd. Zoo moet ook de tot rust brengende kracht dàn heerschen, wanneer reeds schokken en veranderingen hebben plaats gehad. Maar zoodanige herstelling moet zonder nieuwe regtskrenking geschieden. Dikwijls zijn ook zulke inrigtingen omvergeworpen, welke op de blijvende behoefte der maatschappij gegrond waren. De onontbeerlijke inrigtingen moeten hersteld, maar ook de door den tijd aangebragte hervormingen behouden worden. En duurt de revolutionaire geest nog voort, na het herstellen der rust, dan is het wijs, dien tegen te werken, maar door wetten en straffen eerst dàn, wanneer hij daad geworden is; doch het zekerste middel ligt in den tijd, die hetgeen hij brengt ook weder terugneemt,

{==321==} {>>pagina-aanduiding<<}
en onstuimigheid in bezonnenheid verandert. ‘De terugwerking, die de omwenteling zoekt te verhinderen, en, wanneer zij nogtans plaats gehad heeft, ten einde tracht te brengen, is noodwendig, en daarom ook wijs en regtvaardig; en zij moet in de wereld zijn, indien over het algemeen staten bestaan zullen. Maar juist daarom, omdat zij noodwendig is, kan zij ook niet gesteld zijn tegenover de beweging, welke, even zoo noodwendig als de rust, in de wereldwet gegrond is, maar moet veeleer met de wijze van zien en handelen, welke het stelsel der hervorming genoemd is, vereenigbaar zijn.’ Men voelt nu des schrijvers meening, en wat hij der anti-revolutionaire partij gaarnetoegeeft. Maar wil men niet slechts de gewelddadige omverwerping der staatsinrigting en de stoornis van geldende regten terughouden, maar ook het voortkomen der denkbeelden in het worden van nieuwe inrigtingen voorkomen, en den staat terugvoeren tot het standpunt, waarop hij vóór de beweging stond, dan vindt men in den schrijver een' tegenstander, die, met klem van redenen, het onregtvaardige en onstaatkundige hiervan aandringt en bestrijdt. Dit stelsel, zegt hij, brengt tot krenking van regt, daar het datgeen weigeren wil, welks weigering het doel van den staat niet vordert; daar het voorts den volke zoekt op te dringen, hetgeen voor hetzelve opgehouden heeft behoefte te zijn, en juist daarom door de algemeene stem verworpen is; daar het dikwijls iets, hetwelk reeds bestaat, ontbindt en verstoort, en daarbij welverworvene regten vernietigt; en, eindelijk, zich in de noodzakelijkheid plaatst, om handelingen te straffen, welke het zelf door wederregtelijke handelingen te voorschijn riep. - Men moet de klemmende ontwikkeling, door geschiedkundige voorbeelden aangedrongen, bij den schrijver zelven zien. En even zoo grondig is zijn volgend betoog, dat zoodanige terugwerking, ook staatkundig beschouwd, te verwerpen is, daar zij niet kan ondernomen worden met de gegronde
verwachting van eenen goeden uitslag, noch ook, zoo

{==322==} {>>pagina-aanduiding<<}
zij gelukt, de bereiking van haar doel tot heil van den staat dient.
Het derde en laatste gedeelte van dit boek geeft Resultaten der voorstelling en toetsing van het stelsel der terugwerking, in betrekking tot de pogingen en verwachtingen der tijdgenooten. Hier ontvangen de voorstanders van het stelsel der hervorming de nuttigste vermaningen, raadgevingen en lessen, ten aanzien van hetgeen zij behooren toe te geven, te bedenken en te beoefenen, opdat alles regtvaardig zij, en hun stelsel zich ook aanprijze bij den staatkundigen. In den geest en volgens de strekking van dit stelsel behoort dan ook te worden gehandeld. De schrijver slaat het oog op de tegenwoordige bedoeling en poging der tegenovergestelde partij, om welke te gemoet te gaan hij aanwijst, waarvoor men moet uitkomen, van welke dwalingen men zich afkeerig betoonen moet, en hoe de voorstanders der hervorming moeten en kunnen regtvaardigen hetgeen zij bedoelen en voorstaan. Vooral trok onze aandacht hetgeen de schrijver opgeeft tegen het beginsel van stabiliteit of onveranderlijkheid, en een theologisch of theocratisch beginsel, op hetwelk de staat zou moeten gegrond zijn. Maar nog eens, men behoort den schrijver zelven met aandacht te lezen. Hij zal overtuigen, wie voor overtuiging vatbaar is; en, met hem aan het slot zijner overdenkingen gekomen, zullen wij met regte gronden gewapend en met nieuwen moed bezield zijn tegen de tegenwoordige Ridders van den Domper, wier pogingen het licht toch wel niet zullen vernietigen, noch de overwinning behalen op waarheid en gezond verstand. Bij alle deze beschouwingen voelden wij gedurig ons gedrongen tot dankbaren roem van de plek gronds, welke wij bewonen, - het Monarchaal, maar vrij en gezegend Nederland, bestuurd door eenen beminden Koning, die de duisternis en het ongeluk zijner volken schuwt, en van alle zijne onderdanen Weldoener en Vader wezen wil.






{==323==} {>>pagina-aanduiding<<}

Is dan de Christelijke Opwekking aan de Nederlanders van den weleerw. Heer A.S. Thelwall in het geheel niet waardig te behartigen; en, zoo ja, hoe zal dat best geschieden? beantwoord in eene ernstige overweging van de Ernstige Toespraak, enz. door J.J. le Roy, Predikant te Oude-Tonge. Ten voordeele van de noodlijdenden, enz. Te Sommelsdijk, bij G. Jongejan. 1825. In kl. 8vo. 78 Bl. f :-60.

Dit kleine boeksken, dat ook in uitwendige gedaante de oudvaderlijke eenvoudigheid schijnt te willen navolgen, wekte, bij deszelfs eerste aankondiging, onze nieuwsgierigheid op. Wij kenden toch den man voor een bekwaam Hervormd Leeraar, en verwonderden ons, dat die de ongepaste, ontijdige, ongematigde boetprediking (gelijk ze ons mede voorkwam) van eenen onbekenden Vreemde zou in bescherming nemen. Het is waar, zijne verdediging was uitsluitenderwijze tegen eenen schrijver gerigt, wiens werk ook door ons niet allezins gunstig beoordeeld was. Hier schijnt het kwaad (want zoo beschouwen wij dit voortzetten of liever overnemen van den ontstoken twist) dan ook wel voornamelijk te schuilen. Wanneer men zoo hard op eene zaak valt, van welke zich velen of zelve, of hunne geachte voorgangers en leeraars der jeugd, niet vrijkennen, dan loopt men gevaar van tegenspraak niet alleen, maar ook van verachtering, in plaats van bevordering des belangs, dat men voorstaat. Er is toch schaars eene stelling of eene leer en gedrag, die men niet verbloemen, in een verschoonlijk licht plaatsen, en alzoo eenigermate verdedigen kan. Dit doet leroy, en meer niet; hij beroept zich op vroegere biddagsleerredenen, bij welke wijzelve reeds thelwall's opstel vergeleken hadden, en met name ook op de uitgegevene van wijlen den zeer geachten hinlopen, te Utrecht; schoon dit zekerlijk niets meer bewijst, dan dat die brave man, op eene verstandige wijze, voor zijne gemeente gebruik maak-
{==324==} {>>pagina-aanduiding<<}
te van eene preek- en handelwijze, welke in zijnen tijd algemeen en, tot zekere mate toe, ook niet af te keuren was. Wat Ds. le roy hierover wijders redeneert, van vermenging der beschouwing met beoefening, van nutteloosmaking van het grootste deel des Bijbels, enz. enz. doet toch waarlijk niets af. Wie de uitspraken tegen bijzondere
personen, tijden, volken, of wat het zij, op andere personen enz. onvoorwaardelijk en zonder eenig bewijs toegepast, die matigt zich meer aan, dan een gewoon leeraar past, en verdient strenge berisping. Is dit niet waar, weg dan gezond verstand! weg uitlegkunde! weg algeheele voorbereiding tot het predikambt! Een zwerver, slechts in staat den Bijbel te lezen, met een goed geheugen en een greintje vernuft, zal u uit dien voorraadschuur preken te zamen stellen, die doen lillen en beven. Onbescheidener evenwel dan thelwall kan hij het bezwaarlijk doen. En het is inderdaad belagchelijk, wanneer le roy dit, vooral met betrekking tot de predikanten, als niet zoo kwaad gemeend, ja, op de regte wijze beoordeeld, welgegrond wil doen voorkomen. Alsof die te Amsterdam althans ligt niet zouden bedoeld zijn; en welke anderen kent thelwall dan? Alsof hij misschien niet eens Hervormden bedoelde; en waar doen zich dan die vreesselijke ketterijen van de weinige andere Protestantsche schrijvers of predikers zien? Alsof, eindelijk, onze tijdgenooten slechts al te beleefd waren, en den menschen, onder vier oogen, zoo niet regt ouderwets de waarheid zeiden; dit is in allen gevalle eene stelling, die op velerlei wijze bestreden zou kunnen worden. Neen, le roy! het zijn wel degelijk die leerstukken, welker misbruik gijzelf bestrijdt, die thelwall, met al dat vooronderstelde misbruik, op den voorgrond geplaatst en aangedrongen wil hebben; en omdat dit min dan wel voorheen geschiedt, zijn de predikanten........ ja, wat niet al!
In het kort, Ds. le roy blijft in ons oog een liberaal, verstandig theologant, maar in zeker opzigt wat al te ijverig. Hij schijnt het trouwens wel als een wenk der

{==325==} {>>pagina-aanduiding<<}
Voorzienigheid aangemerkt te willen hebben, dat de beide boekjes hem vroeger, dan hij had durven hopen, in handen kwamen!... Wij weten, ja, dat de Voorzienigheid alles bestuurt; maar Hare oogmerken met elke bijzondere besturing weten wij niet, noch mogen zonder veel ootmoeds en bescheidenheids daarnaar vragen. Doch eigenlijk werd ligt wel het geheele boekje voornamelijk om de laatste bladzijden geschreven, in welke le roy, met warmte, voor een oud, maar ook menigmaal bestreden gevoelen uitkomt; dat, namelijk, de Kerk niet onafhankelijk genoeg van den Staat, de Geestelijkheid niet vrij en magtig genoeg is, in welk opzigt hij zelfs de Katholijken gelukkig zou prijzen, indien men zich daar niet wederom aan andere banden had gelegd. Wij willen ons over dit stuk niet in het breede uitlaten; maar merken alleen aan, dat de Heer le roy ons toeschijnt, de Geschiedenis niet zoo vlijtig of zoo gelukkig, als wel andere, meer beschouwelijke vakken, beoefend te hebben. Hij zou dan de gevaren der Hierarchij niet zoo ligt geacht, de verkeerdheden der geestelijken, bij honderd gelegenheden, niet voorbijgezien, anderen daarentegen billijker beoordeeld, en vooral dit opgemerkt hebben, dat meest alle zaken hare heldere en donkere zijde hebben, ook onze inrigtingen, onze tegenwoordige tijden en zeden, welke laatste in het bijzonder meer in soort, dan wel in aantal en zwaarte van gebreken, plegen af te wisselen. Recensent, die nogtans vrij wat meer, dan Ds. le roy, in de gelegenheid is, de gewraakte ondeugden van wereldsgezindheid enz. van nabij waar te nemen, durft onze Eeuw niet veroordeelen, als schuldiger dan vroegere. En dit is waarlijk ook niet noodig, om ons te verootmoedigen. Een ieder beproeve slechts zichzelven.

Naschrift. - De schrijver schijnt het niet kiesch te vinden, dat men de opbrengst van Komediën en Concerten heeft aangenomen. Elk zijn oordeel! maar wij houden de daad van eenen schutz, vreemden Tooneelspeler, die de vrucht van zijn benesiet, ten beloope van meer dan f800, wegschenkt, voor grooter, dan die van menigen Prediker, die de onzekere op-
{==326==} {>>pagina-aanduiding<<}
brengst zijner leerrede tot hetzelfde oogmerk ten beste gaf. Het laatste kon wel eens een: ga heen en word warm! worden, hoe wèl ook gemeend.






D. Balfoort, de Apollonii Rhodii laudibus Poëticis.

H.N. van Teutem, de origine et progressione apud Antiquos Allegoricae fabularum interpretationis.

S.J.M. van Geuns, de Insamia legibus Romanorum constituta.

J.A.C. Rovers, Commentatio de Herodoti, in rebus gentium tradendis, dotibus atque virtutibus praecipuis.

Wij voegen deze stukken, alle geschreven door kweekelingen van Utrechts Hoogeschool, en aldaar uitgegeven, te zamen, en zullen van elk een zeer kort berigt geven. Gaarne zouden wij dit ook doen van dergelijke geschriften, vervaardigd door kweekelingen van de Leidsche, Groninger en andere Hoogescholen, zoo het eensdeels ons niet te dikwerf aan ruimte ontbrak, en men anderdeels ons de verhandelingen van daar insgelijks deed toekomen.
No. 1 beschouwt de dichterlijke waardij van Apollonius Rhodius. Na eene korte inleiding spreekt de Schrijver, Cap. I, over het leven van Apollonius, Cap. II. over de door hem nagevolgde dichters, Cap. III. over de orde en het beloop van de Argonautica, Cap. IV. over het dichterlijk schoone, en Cap. V. over eenige plaatsen, welke door Virgilius en Valerius Flaccus zijn nagevolgd. Wij zouden zeggen, dat dit stukje minder beantwoordde aan de verwachting, welke een vierjarige arbeid ons gaf, ware het niet, dat men van die vier jaren, volgens des schrijvers zeggen, zeer veel moest afrekenen. Het onderwerp verdient wel verder te worden bearbeid, waartoe wij den schrijver aanmoedigen.

{==327==} {>>pagina-aanduiding<<}

No. 2 behandelt den oorsprong en voortgang van de allegorische verklaring der fabelen bij de Ouden, beschouwd bij het licht der geschiedenis en uit den aard der menschelijke natuur, op eenen wijsgeerigen en smaakvollen trant. Het doet het hart van den schrijver eer aan, dat hij de veelvuldige diensten, hem bij het zamenstellen van dit belangrijk stukje door zijne leermeesters bewezen, niet verzwijgt.
No. 3 is van eenen regtsgeleerden aard, en behandelt de infamerende straf bij de Romeinen. Men leest hier over het karakter, de eerzucht en het denkbeeld der Romeinen over eer en schande, over de burgerlijke en militaire schandstraffen, en over verschillende wetten te dien aanzien, naar volgorde van tijd. De schrijver beschouwt een en ander uit een geschiedkundig oogpunt, en verbindt de fraaije Letteren met de Regtsgeleerdheid, hetwelk, zoo wij hopen, spoedig algemeen zal worden. Wij verlangen zeer, dat hij het plan, om op dergelijke wijze de wetten van andere natiën te behandelen, niet zal laten varen.
No. 4 heeft Herodotus ten onderwerp. De drie vorige zijn geschreven ter bekoming van het Doktoraat. Deze is eene bekroonde verhandeling, welke dus ook in de Jaarboeken zal verschijnen. In welken vorm Herodotus zijne geschiedenis heeft gegoten, uit welke bronnen geput, welke voordeelen de vorm van het heldendicht geeft, welke de verdiensten van Herodotus ten aanzien der aardrijkskunde, in het nasporen van de zeden, wetten, instellingen en staatkunde der volken zijn, en of hij waarachtig is, - ziedaar de voorname punten, over welke deze welgeschrevene verhandeling loopt.




B.C. Brodie, over de Ziekten der Gewrichten. Naar het Engelsch, met Aanteekeningen en Bijvoegsels, door H.S. Hijmans. Te Haarlem, bij de Wed. A. Loosjes, Pz. 1823. In gr. 8vo. 317 Bl. f 2-80.

Het voor ons liggende werk levert eene belangrijke bij-
{==328==} {>>pagina-aanduiding<<}
drage tot de Heelkunde en ziektekundige Ontleedkennis. Men vergunne ons dus, er een meer uitvoerig verslag van te geven.
Het bestaat uit acht Hoofdstukken. Het eerste handelt over de ontsteking der gewrichtsvliezen. Het vocht dezer vliezen kan zich wel zonder pijn of ontsteking tegennatuurlijk ophoopen, en dus eene hydrops articuli vormen; doch gewoonlijk is dergelijk eene ophooping het gevolg van eene ontsteking, die het gewrichtsvlies aantast. Ontleedkundige waarnemingen hebben den Schrijver geleerd, dat de gevolgen van eene dergelijke ontsteking, behalve in deze, te zeer vermeerderde, afscheiding van het gewrichtsvocht, in eene uitstorting van strembare wei in de gewrichtsholten bestaan, waarbij zich somtijds eene verdikking van het vlies zelve, eene ontaarding van deszelfs weefsel en eene uitstorting van lympha plastica en van serum in het omringend cellenweefsel voegen. - Zoodanig eene ontsteking kan ontstaan uit eene algemeene ligchamelijke ongesteldheid, rheumatismus, kwikziekte enz., welke oorzaak door mindere hevigheid der verschijnsels, door gelijktijdige aandoening van meer dan één gewricht, en somtijds door verplaatsing der ziekte van het eene gewricht naar het andere, kenbaar wordt. Ontstaat dezelve daarentegen uit eene plaatselijke aandoening, dan is verstuiking, doch meestal verkoudheid, derzelver aanleidende oorzaak, en daarom wordt bovenal het kniegewricht door deze ziekte aangetast, daar het minder bedekt en aan den invloed der buitenlucht meest blootgesteld is. Het is eene op zichzelve ernstige ziekte, die echter met nog ernstiger ziekten, onder den naam van witte zwelling, wordt verward. De ontsteking neemt meestal eenen chronischen vorm aan, en kan, met afwisselende beterschap en wederinstorting, den lijder zelfs jaren kwellen. In het begin ontwaart de lijder pijn in het gewricht, die gedurende de eerste acht of tien dagen de meeste hevigheid schijnt te bereiken. De vochtgolving, bij vlakker liggende gewrichten in de eerste dagen bemerkbaar,
kan men in het vervolg minder of geheel niet waarnemen. De

{==329==} {>>pagina-aanduiding<<}
vorm der zwelling rigt zich naar den meerderen of minderen tegenstand, dien het vocht bij het aangedane gewricht door de ligging van banden en pezen ondervindt; hij verschilt dus bij de onderscheidene gewrichten. Wanneer na het ophouden der ontsteking het vocht wordt opgeslorpt, dan herkrijgt dikwerf het gewricht deszelfs natuurlijke gedaante en bewegelijkheid; maar meestal blijven stijfheid en zwelling over. Ook staat de lijder aan menigvuldige wederinstortingen bij de geringste oorzaken bloot; en dikwijls voegt zich bij de slepende ontsteking eene ziekelijke aandoening der omringende deelen, verzwering der kraakbeenderen, verettering en geheele vernieling der gewrichtsvlakten, waartegen niets meer baat, dan alleen de afzetting van het lijdend deel. Somtijds neemt de ontsteking een' acuten vorm aan, het gezwel vormt zich schielijk, de huid wordt rood, de pijn is zeer hevig en verhindert de bewegingen van het deel; eene symptomatische koorts vergezelt de ziekte. - Over de inwendige geneeswijs dezer ziekte wordt weinig bepaalds gezegd; de plaatselijke behandeling bestaat in den beginne, vooral bij den acuten vorm, uit antiphlogistische middelen, bloedzuigers enz., waarbij men koude omslagen, of, als de zwelling en pijn hevig zijn, warme pappen voegt. In den chronischen vorm worden, behalve plaatselijke bloedontlastingen in den beginne, spaansche-vliegpleisters op, of in de nabijheid van, het zieke deel, prikkelende inwrijvingen, en, bij overblijvende verstijving, het gebruik der ledematen, inwrijvingen van kwikzalf met kamfer en warme druipbaden aanbevolen. Hierop volgen eenige ziekteverhalen. Dat het plotseling verdwijnen van het gezwel ernstige gevolgen, ja zelfs den dood na zich kan slepen, leeren wij uit de zesde waarneming. De negende en eenige daarbij gevoegde waarnemingen betreffen gevallen, waar de ontsteking der gewrichtsvliezen met eene blennorrhagie en oogontsteking
verbonden was, en daarop volgde. Recensent herinnert hier aan de gissing van swediaur, dat dergelijke blennorrhagiën veelligt eer arthritisch dan syphilitisch zijn, waaraan een hier ver-
{==330==} {>>pagina-aanduiding<<}
haald geval gewigt bijzet, waarin de lijder met zekerheid beweerde, zich aan geene besmetting te hebben blootgesteld. Want dat niet alle blennorrhagiën uit eene syphilitische scherpte ontstaan, behoeft geen betoog.
Het tweede Hoofdstuk handelt over de verzwering der gewrichtsvliezen, die ontstaat, wanneer zich een ettergezwel in een gewricht gevormd heeft. De Schrijver zegt hierover niet veel, en verhaalt slechts twee waarnemingen, waarin de ziekte, het gevolg eener uitwendige beleediging, met den dood eindigde.
In het derde Hoofdstuk worden zulke gevallen behandeld, waarin het gewrichtsvlies eene ziekelijke verandering van maaksel ondergaan heeft. Hetzelve verliest dan deszelfs natuurlijke bewerktuiging, wordt in eene dikke, breiachtige zelfstandigheid veranderd, die ligtbruin of roodachtig bruin gekleurd, en met witte, huidachtige strepen doorsneden is. De ziekte tast in het vervolg de omliggende deelen aan, de kraakbeenderen verzweren, er ontstaat caries, de banden worden weldra mede aangerand, en op verschillende plaatsen vormen zich ettergezwellen. De voortgang dezer ziekte is langzaam, en dezelve blijft somtijds lang zonder pijn. Zij komt zelden op eene andere plaats dan in het kniegewricht voor. Men kan deze ziekte ligtelijk met eene chronische ontsteking van het gewrichtsvlies verwisselen. Zij wijkt echter niet voor eene, bij deze ontsteking aan te wendene, geneeswijze; hierdoor, en door den loop der ziekte na te gaan, kan men in derzelver diagnose geholpen worden. Eenige waarnemingen helderen deze ziekte op, waartegen niets schijnt te baten dan de afzetting. Het is de fungus articulorum, onder welken naam echter, gelijk de Schrijver aanmerkt, ook wel eens gevallen begrepen zijn, waarin eene ontsteking der gewrichtsvliezen aanwezig was. Gaarne zag men hier vermeld, wat andere Schrijvers over deze ziekte opteekenden; doch het is niet vreemd in een Engelsch geneeskundig werk, de Litteratuur geheel te missen.
Het vierde Hoofdstuk beschrijft de verzwering der kraakbeenderen van de gewrichten. Dezelve kan het gevolg

{==331==} {>>pagina-aanduiding<<}
zijn van eene ziekelijke aandoening der omgevende deelen; maar niet zelden is dezelve eene primaire ziekte. Zij tast als bij voorkeur het heupgewricht aan; en het is deze ziekte, volgens den Schrijver, welke bij de Auteurs onder den naam van morbus coxarius (disease of the hip) voorkomt. Het kraakbeen wordt door verzwering geheel verdorven, en de carieuse oppervlakten der beenderen liggen bloot; of hetzelve neemt eene vezelachtige, losse gedaante aan. In welk tijdperk der ziekte hier het onderzoek bewerkstelligd wordt, steeds vinden wij de kraakbeenderen in eenen toestand van verzwering; maar de toestand der weeke deelen en beenderen is zeer verschillend, en wijkt alleen in het laatste tijdperk der ziekte van den gezonden toestand aanmerkelijk af; de weeke deelen veranderen in eene verwarde massa; het hoofd des dijebeens wordt somtijds geheel vernield, enz. Volgens rust, wordt het periosteum internum van het bovenste eind des dijebeens eerst aangedaan, en de ziekte der kraakbeenderen is eerst een gevolg. Deze ziekte komt in ieder tijdperk des levens, maar bovenal bij jeugdige voorwerpen voor. Wanneer het heupgewricht is aangedaan, dan zijn pijn en een ligte graad van verlamming van het been de éénige verschijnsels, die gedurende eenigen tijd worden waargenomen. De pijn, die allengs heviger en aanhoudender wordt, heeft dikwerf geene vaste plaats; zij kwelt den lijder vooral des nachts. Naderhand bepaalt zich dezelve meer tot het heupgewricht, en door medelijdenheid (per consensum) tot de knie, waar dezelve, hetgeen zonderling is, het hevigste en somtijds alleen wordt waargenomen. Duurt de ziekte eenigen tijd, dan verandert de vorm der nates, die platter worden; de glutaei schijnen door werkeloosheid dunner en slapper te worden. Ook gebeurt het in den aanvang der
ziekte dikwerf, dat de lijder klaagt, dat een der onderste ledematen langer is dan het andere. Wanneer de lijder horizontaal op den rug ligt, dan komt inderdaad de voet van het lijdende deel 2 of 3 duim lager dan de andere. Doch deze verlenging is slechts schijnbaat, en ontstaat daardoor, dat de

{==332==} {>>pagina-aanduiding<<}
rigting van het bekken veranderd is, doordien de kam van het darmbeen op de lijdende zijde zigtbaar onder de hoogte van de andere zijde is afgezakt. Deze afzakking ontstaat, doordien de overeindstaande lijder de zwaarte zijns ligchaams op het gezonde deel laat rusten, en het andere deel naar voren rigt, om het evenwigt te houden. Na verloop van eenige weken verdwijnen die verschijnsels, wanneer de lijder horizontaal in bed blijft liggen, uitgenomen bij jonge, nog groeijende, voorwerpen. Wanneer in een gevorderd tijdperk der ziekte het hoofd des dijebeens vernield is, wordt het dijebeen opgetrokken, en de verkorting is dan niet schijnbaar, maar wezenlijk. In andere gevallen ontstaat er eene ontwrichting van het heupgewricht. Het ligamentum teres is dan vernield, en een ettergezwel dringt het hoofd des dijebeens naar boven en naar buiten. Alleen wanneer het hoofd des dijebeens naar binnen en beneden tegen het eironde gat getrokken wordt, hetgeen hoogst zeldzaam is, ontstaat in dit tijdperk eene nog grootere verlenging van het lijdende deel; maar in de meeste gevallen wordt het aanmerkelijk verkort. Het ettergezwel breekt op verschillende plaatsen open, en eene hectische koorts vergezelt de ettering. Volwassenen genezen in dit tijdperk bijna nimmer meer; kinderen somtijds nog, hoewel nooit zonder anchylosis. - Hierop volgen eenige aanmerkingen over de verzwering der kraakbeenderen in de knie en andere gewrichten. Ter genezing dezer ziekte prijst de Schrijver vooral de hoogste rust van het aangedane deel aan; en hij schijnt voorts bovenal nut gehad te hebben van digt in de nabijheid van het zieke deel door middel van een bijtmiddel gemaakte fontenellen, die hij aanraadt dikwerf met bijtmiddelen aan te raken, welke wijze van ze open te houden hij verre boven alle andere de voorkeur geeft. Bij kinderen prijst hij de aanwending van spaansche-vliegpleisters rondom den grooten draaijer aan. Over de
behandeling der ettergezwellen, welke hij niet raadzaam keurt al te vroeg door te steken, geeft de Schrijver belangrijke praktische wenken. Zoo lang zich nog geen et-
{==333==} {>>pagina-aanduiding<<}
tergezwel gevormd heeft, is, bij eene welbestuurde heelkundige hulp, eene goede uitkomst te gemoet te zien. De ziekte is echter zeer tot wederinstorting geneigd, en daarom moet de behandeling nog eenigen tijd worden voortgezet, nadat de lijder, oppervlakkig beschouwd, reeds genezen is. Dit staaft de Schrijver met eene zeer opmerkelijke waarneming, bl. 163. Somtijds is de verzwering van de kraakbeenderen het gevolg, somtijds de oorzaak van eene ontsteking der gewrichtsvliezen; in een gevorderd tijdperk zijn beide deze aandoeningen noodzakelijk verbonden. Dit geheele Hoofdstuk is door eene reeks van waarnemingen opgehelderd.
Het vijfde Hoofdstuk handelt over eene scrophuleuse ziekte der gewrichten, welke haren oorsprong in het celwijze maaksel der beenderen neemt. Hoewel een aanleg tot klierziekte dikwijls tot andere gewrichtsziekten geneigd maakt, is het echter bijzonder deze in dit Hoofdstuk beschrevene ziekte, welke men scrophuleus kan noemen. Zij bestaat in hetgeen men gewoonlijk spina ventosa heet; en vele gevallen, die rust als caries centralis profunda heeft aangemerkt, behooren even zoo zeer tot deze ziekte, als andere tot die van het vorige Hoofdstuk. Bij deze ziekte, die vooral bij kinderen voorkomt, en de sponsachtige uiteinden der cilindrische beenderen en de beenderen van den carpus en tarsus, die mede zeer celachtig zijn, aantast, wordt het aardachtig beginsel der beenderen verteerd, de beenderen worden week, zetten uit, vertoonen zich zeer vaatrijk, en worden met een doorschijnend vocht, dat vervolgens in eene gele zelfstandigheid overgaat, opgevuld. De pijn is hier niet zeer hevig en veelal gering, tot dat er zich een ettergezwel vormt. Dergelijke ettergezwellen laten veelal fistuleuse gangen overig, nadat zij zijn doorgebroken, en op den bodem ontdekt men met de sonde het carieuse been. Dikwijls komt hier eene uitterende koorts bij, die den lijder wegsleept; of de genezing geschiedt langzaam, met of zonder nablijvende anchylosis. Het deel moet in rust gehouden worden, en de behandeling voorts bovenal inwendig zijn. De Schrijver prijst martialia aan; waarbij de Hoogduitsche Vertaler te regt

{==334==} {>>pagina-aanduiding<<}
eene aanteekening plaatst, waarin hij derzelver aanwending naauwkeuriger bepaalt, en vooral de antiscropbulosa, zoo als mercurialia, cicuta, sulph. aurat. antim., aanbeveelt. Bij de amputatie, die in sommige gevallen dringend geëischt wordt, heeft men echter dikwijls te vreezen, dat zich op eene andere plaats eene klierziekte zal openbaren; dikwijls was longtering of phtisis mesenterica daarvan het gevolg. Veel mag men van de verandering verwachten, die een meergevorderde ouderdom in het ligchaamsgestel van jonge menschen te weeg brengt.
Het zesde Hoofdstuk handelt over caries aan de ruggegraat. Dit beenbederf kan somtijds van eene verzwering der tusschen de wervelen zich bevindende kraakbeenderen, en somwijlen van eenen ziekelijken toestand van het celwijze maaksel der wervelbeenderen deszelfs oorsprong nemen. Van beide geeft ons de Schrijver waarnemingen. Hij gelooft, dat de, uit het celwijze maaksel der beenderen voortkomende, ziekte veel sneller van ettering gevolgd wordt, dan die, welke in den vorm van eene verzwering der tusschenkraakbeenderen der wervelen voorkomt. Voor het overige zijn beide deze ziektevormen moeijelijk van elkander te onderscheiden. Caries van de ruggegraat brengt tweederlei verschijnsels voort; vooreerst diegene, welke onmiddellijk uit den zieken toestand der wervelen en tusschenkraakbeenderen volgen, en ten andere die, welke door drukking, prikkeling enz. op en van het, in de wervelkolom beslotene, ruggemerg ontstaan. Is de caries aanmerkelijk toegenomen, dan ontstaat eene kromming van de ruggegraat, en dit kan dus de diagnosis eerst dàn ophelderen, wanneer de ziekte reeds ver gevorderd is. Eene langdurige horizontale ligging, en sontenellen, met een bijtmiddel, in de nabijheid der zieke wervelen gelegd, worden door den Schrijver, met verwerping van alle werktuigelijke toestellen om de kranke ruggegraat uit te rekken, aangeprezen.
Het zevende Hoofdstuk telt eenige andere ziekten der gewrichten op. Hier vindt men korte opmerkingen en waarnemingen, over ontsteking in de gewrichtseinden der

{==335==} {>>pagina-aanduiding<<}
beenderen, met ossisicatie van het beenvlies en opzetting van het been verbonden; over afschilfering en beenversterving zonder bekende oorzaak; over de losse kraakbeenige zelfstandigheden in de gewrichten, die ook zonder ontstekingsverschijnselen gevormd worden, en die de Schrijver aanraadt, door eene insnijding in het gewricht, weg te nemen; over eene groote opzwelling van de knie, die tot de fungus hoematodes scheen te behooren; over een osteosarcoma aan het dijebeen, en over de gevolgen der jicht op de gewrichten. Door de jicht worden de kraakbeenderen opgeslorpt, en de ontbloote beenvlakten worden met eene witte, aardachtige korst bedekt, die de Schrijver gelooft uit uras sodoe te bestaan.
Het achtste Hoofdstuk beschrijft de ontsteking der slijmbeurzen. Deze worden, ten gevolge van de ontsteking, door een vermeerderd gewrichtsvocht, of door een troebel serum, uitgezet, waarin soms kleine, harde ligchaampjes ronddrijven. In den beginne worden bloedzuigers en koude omslagen, daarna vesicatoria aangeprezen. Wanneer, bij een langdurig verloop der ziekte, de te groote afscheiding van vocht blijft aanhouden, in weerwil dat de ontsteking reeds is weggenomen, dan ontlaste men het vocht door een' steek, en prikkele de inwendige vlakte der beurs, opdat dezelve vergroeije. In sommige gevallen kan men de beurs uitsnijden; hetgeen met goed gevolg bij die beurs geschied is, die tusschen de knieschijf en de huid ligt.
Dit is de inhoud van dit gewigtige werk. Hetzelve is ook in het Hoogduitsch vertaald door Dr. holscher, wiens bijvoegselen hier volgen. Zij handelen over de waterzucht der gewrichten, over de ettergezwellen in de gewrichten, over losse zelfstandigheden in de gewrichtsholte, en over anchylosis. Een bijvoegsel van Dr. hijmans geeft de kenmerken van de coxarthrocace volgens rust op.
Aan de Vertaling kunnen wij geenen bijzonderen lof geven; dezelve is ongelijk, en hier en daar zeer slordig. Drukfeilen slaan wij over, zoo als spoasspier enz. Eene

{==336==} {>>pagina-aanduiding<<}
vrouw wordt (bl. 165) een lijder genoemd; linker ellebooggewricht, bl. 171, moet linker enkelgewricht zijn. De uitdrukkingen schier en wel is waar zijn in eenen geheel vreemden zin door den Vertaler gebezigd. Wij gelooven, dat hij deze woorden heeft geplaatst voor de Duitssche kaum en zwar; want dat de Vertaling uit het Duitsch en niet uit het Engelsch is, blijkt uit de vele Germanismen, zoo als syphilitische bezwaren, een rustig verhouden, bemerkingen enz., woorden, die een Hollander niet eens verstaat, zoo hij de Duitsche taal niet geleerd heeft. Ook wordt bl. 137 van een zeevarken gesproken; hier stond zekerlijk in het Duitsch Meerschwein. Dit dier, dat de Franschen Cochon d' Inde noemen, is, meenen wij, bij ons onder den naam van het Guineesch biggetje bekend.




Algemeen Woordenboek van Kunsten en Wetenschappen, voor den beschaafden stand, en ten behoeve des gezelligen levens, onder medewerking van een aantal Vaderlandsche Geleerden bijeenverzameld, door G. Nieuwenhuis. IIIde en IVde D. F-I en K-M. Te Zutphen, bij H.C.A. Thieme. 1824. In gr. 8vo. Te zamen XXII en 1378 Bl. Bij Inteekening f 13-30.

Deze derde en vierde Deelen der Nederduitsche bewerkte uitgave van het Conversations-Lexicon gaan volgens hetzelfde plan voort, hetwelk wij in de beide eerste Deelen hebben doen kennen. De Heer nieuwenhuis kwijt zich loffelijk van deze niet gemakkelijke taak, en voldoet zeer wel aan zijne belofte, van ook beroemde Nederlanders, door den Hoogduitschen Uitgever (volgens de gewoonte der buitenlanders) uit onkunde of minachting overgeslagen, in zijn werk op te nemen. Wij zullen niet, gelijk bij de vorige Deelen, alle de bewijzen, die ons hiervan ook in deze twee zijn onder het oog gekomen, mededeelen; het zij genoeg, te zeggen, dat wij geenen beroemden overledenen Landgenoot, die onder deze letters be-
{==337==} {>>pagina-aanduiding<<}
hoort, hier gemist hebben. Wij wenschten slechts wat meerdere evenredigheid. Het is waar, op den titel moet men vooral de, hoewel kleiner gedrukte, bijvoeging: voor den beschaafden stand en ten behoeve des gezelligen levens, niet uit het oog verliezen, als welke aanduiden, dat men zich vooral tot onderwerpen van dagelijksch gesprek, vooral in beschaafde kringen, bepaald heeft; zoodat nieuwe uitvindingen en personen uit de nieuwere Geschiedenis daarin de eerste en grootste plaatsen moeten beslaan. Doch dit gaat wel eens te verre. Zouden, b.v., de beroemde Keizers henlrik IV, frederik I en II, en karel IV, geen plaatsje daarin verdiend hebben, of zou de brave lodewijk XII van Frankrijk, Vader des Volks, bij de groote schaarschheid aan goede Koningen (vooral in onze dagen buitenslands), dan niet een klein plaatsje, niet eene geringe melding verdienen? Wij hebben zelfs, tot onze verwondering, frans I van Frankrijk, den Vader der Letteren, daarin niet gevonden, maar wel den
nietigen frans I van Lotharingen of Oostenrijk, wiens Gemalin hem niet vergunde, zich met de belangen van den Staat te bemoeijen; zoodat hij de eer, hier te paradéren, waarschijnlijk daaraan te danken heeft, dat hij de Grootvader is van zijnen thans regerenden naamgenoot, Z.M. den Keizer van Oostenrijk, frans II. Daarentegen beslaan de twee Doopsgezinde Predikanten, arend hendrik van gelder en adriaan loosjes, de oude, (Grootvader van den beroemden Dichter en Prozaschrijver van dien naam) de eerste twee, de ander zelfs vier der digt gedrukte bladzijden. Wij gelooven gaarne, dat dit zeer brave en kundige mannen geweest zijn; maar wij hadden toch liever hunne artikels iets korter gewenscht, en daarvoor een enkel woord van gonzalvo van cordova, van de beide guicciardini's (Oom en Neef, de laatste een der gewigtigste Schrijvers voor de Oud-Nederlandsche Statistiek) en van maimonides gelezen, welke geheel ontbreken, en het Artikel Griekenland, hetwelk nog geene bladzijde bedraagt, wat uitgebreider gezien. Wij bekennen echter, dat

{==338==} {>>pagina-aanduiding<<}
het moeijelijk is, in zulk een Woordenboek, waar het doel geheel niet toelaat, alle beroemde binnen- en buitenlanders te plaatsen, de palen van afscheiding te stellen. Vele Artikelen zijn met eene bondige en zaakrijke beknoptheid gesteld; andere, waar het gewigt des onderwerps over de palen, door de uitgebreidheid der stof voor ieder Artikel voorgeschreven, gezegevierd heeft, zetten de behandelde zaak voortreffelijk en naauwkeurig uiteen. Als zoodanig komt ons het Artikel Grieksche Letterkunde voor. Het Artikel helmers getuigt van gemeenzame kennis aan dezen grooten Dichter. Vreemd is daarin echter de uitdrukking, dat hij de zonderlinge eer genoot, van door niet ééne Vaderlandsche Maatschappij, behalve Felix, tot Eerelid geroepen te zijn. Die uitdrukking laat zich evenwel, des noods, verdedigen. - Ook aan den miskenden, gelasterden menschenvriend, het slagtoffer der duisterlingen, jozef II, is de verdiende hulde toegebragt, en aan den eenen kant zijne ontwerpen en bedoelingen in het licht gesteld, terwijl men tevens zijn karakter menschkundig uiteengezet, en de zoo hoog uitgebazuinde voorbarigheid zijner maatregelen daaruit verklaard heeft. - Eene enkele maal zien wij den Duitschen oorsprong des werks, b.v. in het woord Hindus, voor Hindoes of Hindous, (volgens de Hoogduitsche uitspraak.) Bij hooft is ons eene zonderlinge vergissing voorgekomen; de verzen van brandt aan den Vader des Drossaards, cornelis pietersz. hooft, (o Christen-cato! enz.) meent de steller, dat op den Zoon toepasselijk zijn, hoewel de inhoud reeds het tegendeel leert, daar toch p.c. hooft nooit op leicester's moordrol kon
staan. Christiaan huigens staat vóór zijnen Vader: dit kan zijn om de voorletters van beider naam; maar er wordt niet gemeld, dat konstantijn de Vader van den grooten Wiskunstenaar was, en de onkundige kan dit nu niet eens gissen. Jan de kruvff, de oude, overleed althans niet in 1755: hoe zou hij dan het lofvers op het Verheerlijkt Leyden van le francq van berkhey, in 1774

{==339==} {>>pagina-aanduiding<<}
uitgesproken, hebben kunnen vervaardigen? De beide Artikelen mouradja d'ohsson en mouradgee d'ohsson loopen blijkbaar over denzelfden persoon; waarschijnlijk zijn dezelve door twee onderscheidene Geleerden ingezonden, verschillend gespeld, en bij vergissing dubbel geplaatst.
Eene andere aanmerking van meer belang geldt niet de strekking des boeks, maar eenige onvoorzigtig gekozene uitdrukkingen. Uit de redactie van het Artikel Fabel zou men kunnen opmaken, dat de geheele Godsdienst een kind der fabelleer was. Duidelijk staat er, dat de fabelleer als de oudste Geschiedenis van den Godsdienst moet beschouwd worden. Men prijst het algemeene Mythologische Woordenboek van maier aan, waarin de fabelleer der Hebreërs tusschen die der Perzianen en (NB.) der Noormannen eene plaats beslaat. Het is zeer mogelijk, zelfs waarschijnlijk, dat de Redacteur of Vertaler daarbij niets ten nadeele van den geopenbaarden Godsdienst gedacht heeft; maar men zal toch niet ontkennen, dat dergelijke uitdrukkingen bij den beschaafden, maar ongeleerden Lezer, voor welken toch eigenlijk het boek bestemd is, denkbeelden kunnen opwekken, die alle Openbaring ondermijnen, en dit zou zeer te beklagen zijn, daar, zoo als reeds gezegd is, anders de strekking van het boek onberispelijk is. Indien de Hoogduitsche tekst deze wijze van uitdrukking gebezigd heeft, zoo had de Vertaler dit met eene kleine wending of bijvoeging behooren te verbeteren: want men is, den Hemel zij dank! bij ons nog zoo ver niet gekomen, van mozes tot Heldendichter en de Wonderen voor sprookjes te verklaren. Een ander gezegde op het Artikel frederik II, dat deze groote Monarch in het godsdienstige met vele andere groote verstanden zijne Eeuw ver vooruit zou geweest zijn, is zeer onnaauwkeurig. Frederik was juist het kind en de kweekeling der school van voltaire, die nog in zijnen leeftijd een zoo groot en in vele opzigten nadeelig gezag over de Eeuw verkreeg; en moet
het in allen gevalle zijne Eeuw vooruitloopen heeten, wanneer men de Voorzienigheid ontkent

{==340==} {>>pagina-aanduiding<<}
en de vernietiging predikt? Deze taal is den duisterlingen juist welgevallig, die zeggen, dat alle verlichting der Eeuw op vernietiging van den Godsdienst moet uitloopen; en waarlijk! indien vooruitgang ons regelregt tot ongeloof voerde, hadden zij gelijk. Hoc Ithacus velit, et magno mercentur Atridae!
Wij betuigen den vlijtigen Redacteur onzen dank voor de moeite, door hem tot het bekomen van doorgaans welgeslaagde Levensschetsen onzer beroemde Landgenooten, zoo Kunstenaars als Geleerden, besteed. Het verheugt ons, dat deze kostbare onderneming door een zoo groot getal Inteekenaren ondersteund wordt, (de namen, na de uitgave des tweeden en derden Deels ingekomen, beslaan tweeëntwintig bladzijden, kleine letter) en wij vertrouwen, dat de Uitgever van zijnen kant alles zal bijdragen, om dezelve, ook boven het Hoogduitsch Origineel, meer en meer tot de volmaaktheid te doen naderen, waartoe wij (en met geen ander oogmerk) hem eenige aanmerkingen in dit verslag hebben medegedeeld.




De Beschrijving van Zeeland, zijnde het IXde en Xde Deel van den Tegenwoordigen Staat der Vereenigde Nederlanden, ten deele vervolgd door Mr. Zacharias Paspoort. Te Middelburg, bij S. van Benthem. 1820. In gr. 8vo. IV, 286 Bl. f 2-:

Bij wijze van Bijvoegsels en Aanmerkingen op de vóór 69 en 71 jaren reeds uitgegevene deelen van den Tegenwoordigen Staat, ezv. zet de daartoe zekerlijk bevoegde en bekwame Schrijver, wiens arbeid te lang bij ons onvermeld bleef, de Historie van Zeeland voort tot op onzen tijd. De aanwijzingen naar de genoemde deelen geven zeker aan dit boek geen zeer behagelijk aanzien; maar des te gewigtiger is deszelfs inhoud, behelzende niet weinig minbekende bijzonderheden en belangrijke staatsstukken, hier en daar wel wat meerdere onpartijdigheid te wenschen overlatende, maar - hoe zulks bijna geheel te vermijden, bij het te boek slaan van zaken, op welke zoo vele partijschap invloed had!
Het eerste Hoofdstuk behelst Zeelands grootte, dijken, his-
{==341==} {>>pagina-aanduiding<<}
torie, van de eersten maar een enkel woord, van de laatste een zeer omstandig verhaal, bijzonder van het voorgevallene sedert 1795, waarbij we ons niet onthouden kunnen, gestadig dankbaar het voorregt onzer verlossing van zoo velen jammer, en - dat misschien nog erger was - schande en smaad, ons aangedaan, op nieuw te beseffen. Waarlijk, het moet niet vergeten worden! - Het tweede Hoofdstuk beschrijft de Vergadering der Staten van Zeeland, en van de ambten van Raadpensionaris en Secretaris. Merkwaardig is het hier ingelaschte protest van den Heer van lijnden tegen de resolutie ter vernietiging van den staat van Eersten Edele, en dus ook van de door hem bekleede kwaliteit, als deszelfs vertegenwoordiger. - Het derde Hoofdstuk bevat eene beschrijving van het Kollegie der Gecommitteerde Raden, van den Ontvanger-generaal, de Rekenkamer, Regaliën en Domeinen, Rentmeesters-generaal der Domeinen, Rentenieren, Baljuw van de Wateren en Privilegiën van Zeeland. Wij hebben telkens de naauwkeurigheid des Schrijvers te prijzen gevonden, en het noodzakelijke beseft van goede, echte hulpbronnen, waartoe hij, uit hoofde van stand en betrekking, den toegang had. - Het vierde Hoofdstuk zeer kort behandelende den Godsdienst en bijzonder Kerkbestuur der Gereformeerden in Zeeland, wordt het vijfde tot eene vervolgde beschrijving der stad Middelburg besteed. Deze is, gelijk te wachten was, het uitvoerigste uitgevallen, hoezeer dezelve al niet beknopter zijn konde. De Schrijver zegt er van in zijn Voorberigt, dat hem zijn Register op de Notulen dier Stad van 1532 tot 1795 hier behulpzaam is geweest, en hij het na
dien tijd voorgevallene uit zijne bijzondere aanteekeningen heeft getrokken. - Het laatste Hoofdstuk beschrijft het Eiland Walcheren. Eene lijst van, helaas! 74 buitenplaatsen besluit dit werk, dat den beoefenaren der Vaderlandsche Geschiedenis, bijzonder der Zeeuwsche, welkom zijn moet.





De Provincie Zeeland, door J. de Kanter, Phil. Z., en J. ab Utrecht Dresselhuis. Te Middelburg, bij de Gebroeders Abrahams. 1824. In gr. 8vo. XVIII en 322, Bijlagen 98, Reiswijzer 103, Nalezing 12, en Register 11 Bl. Bij Inteekening f 6-5.

Deze plaatselijke beschrijving (want Historie is zij nie.) is

{==342==} {>>pagina-aanduiding<<}
zeker een allernuttigst werk, en, uit hoofde van deszelfs naauwkeurige bearbeiding, hebben de Schrijvers de billijkste aanspraak op de dankbaarheid hunner landgenooten, - dit woord eens in ruimere en bepaaldere beteekenis genomen. Zoo veel ons bestek toelaat, maken wij gaarne onze lezers met den inhoud dezes werks bekend.
De Geografische beschrijving van Zeeland staat natuurlijk vooraan, en slaat waarlijk niets over. Op het artikel Luchtsgesteldheid zijn de Schrijvers het uitvoerigste; en elk, die de denkbeelden Zeeland en Zeeuwsche koorts gewoon was bij elkander te voegen, en onze van kampen vooral, krijgt een ernstig onderrigt van deze meesters; maar meesterlijk is het, dat moeten wij zeggen; wij voor ons durven er geen woord tegen inbrengen. Middelburg beslaat in de plaatsbeschrijving van Walcheren de groote ruimte. Deszelfs Haven, Stadhuis, Abdij en Abdijtoren, Kerken, openbare plaatsen, (onder welke rubriek niet alleen de Latijnsche en de Rijschool, maar ook het Huis van Arrest en Policie en dat van Detensie en Justitie voorkomen) de instellingen van openbaar nut, (waartoe de Wisselbank en Bank van Leening gebragt worden) terwijl, na de vermelding der Godshuizen, als inrigtingen van weldadigheid onderscheiden worden eene Spinschool, een Bedelaars-werkhuis ezv., en de Fabrijken, krijgen elk hun deel aan die beschrijving. Dat er op de schikking wel wat aan te merken valt, hebben onze lezers reeds gevoeld. Van sommige zaken wordt ook maar ter loops gewaagd, van den Schouwburg in drie regels. Wij hoopten hem in de uitvoeriger beschrijving van eenige der opgenoemde dingen nog aan te treffen; maar, dewijl wij daar het Athenaeum, de Latijnsche School, en vooral het Zeeuwsch Genootschap der Wetenschappen, de Teeken-akademïe,
ezv. maar niets meer van den Schouwburg aantroffen, moet men daar al niets van te zeggen hebben gehad. Voor het fac simile van de naamteekeningen der eerste leden van het Leesgezelschap, opgerigt te Vlissingen 31 Julij 1765, door welke vervolgens het gemelde Zeeuwsche Genootschap is tot stand gebragt, zouden wij zeer dankbaar zijn, zoo wij konden onderstellen, zulks gratis te ontvangen. Het Planetarium van van de perre wordt uitvoerig, naar evenredigheid van zoo veel, beoordeeld, misschien al te wijdloopig beschreven. Na van Vlissingen en Vere het voornaamste gezegd te hebben, (en hier is nog al wat lezenswaardigs, en dat belangstelling uitlokt, van ge-
{==343==} {>>pagina-aanduiding<<}
zegd) wordt het platte land beschreven, en van de onderscheidene dorpen ezv. het belangrijkste opgegeven, dat wel eens heel weinig zijn moest. Zelfs de buitenplaatsen van Walcheren worden opgenoemd. Op gelijke wijze wordt Schouwen, Duiveland, Tholen, Zuidbeveland, Noordbeveland, ezv. ezv. behandeld. Want wij moeten nog van andere stukken in dit werk een woord zeggen. Eer wij dit doen, beklagen wij het, dat voor zulke lezers, die geen Latijn verstaan, niet altijd, gelijk hier en daar, de moeite der vertaling genomen is: ruimte was er genoeg toe.
Achter de Beschrijving vindt men Bijlagen ter beantwoording van hetgeen door sommige Schrijvers, in de laatste jaren, over Zeeland en de Zeeuwen is in het licht gegeven. Deze zijn, voor zoo veel dezelve wederleggingen zijn, zoo als men ze van bevoegde regters, die hunne zaak voikomen meester zijn, te verwachten heeft, hoewel niet elk altijd, wanneer hij zeggen moet: ‘Dat is raak,’ even voldaan zal zijn over het scherpe, dat zoo ligt driftige ingenomenheid met eigene begrippen vermoeden doet. De eerste Bijlage is gerigt tegen het oordeel, door onze beroemde Schrijvers van de Geschiedenis der Nederlandsche Hervormde Kerk geuit over der Zeeuwen onbestaanbaarheid met zichzelve, ten aanzien hunner Godsdienstbegrippen. De tweede brengt den Schrijver van de Reis door Holland, bij maaskamp vóór achttien jaren uitgegeven, en die in den tekst reeds eene goede beurt gehad had, slag op slag, de lompste fouten onder het oog. Niet beter komt er, in de derde, de Gids voor de XVII Nederlandsche Provinciën af, vóór drie jaren door denzelfden bezorgd. Eene vierde Bijlage geeft aan von perryn parnajon, wiens Levensgevallen en Reizen te dien zelfden tijde vertaald zijn, een dergelijk bescheiden deel. G. bruining's België wordt in de vijfde om meer dan ééne onnaauwkeurigheid berispt, en aan van kampen nog eene zesde besteed, of liever aan de lezers zijner Staats- en aardrijkskundige Beschrijving van het Koningrijk der Nederlanden, te hunner waarschuwing tegen historische misslagen. Tuckey's, ja kostbaar, maar toch ook kostelijk werk, Aardrijkskunde voor
Zeevaart, ezv. wint voor deszelfs bezitters in wezenlijke waarde door de verbeteringen, in de zevende Bijlage aan hetzelve toegebragt. De Heer muyt zal, na het lezen der achtste, ook wel ‘peccavi’ moeten en, hopen wij, willen zeggen. Ware daarmede alles maar

{==344==} {>>pagina-aanduiding<<}
verholpen! In de negende Bijlage wordt, goed rond, goed Zeeuwsch, Monsr. de cloet bediend, over zijne Geographie Historique, etc. De tiende is van eene andere soort, handelende over de uitvinding der Verrekijkers te Middelburg, zeer breedvoerig. Door deze Bijlagen is den Zeeuw en den beoefenaar der Vaderlandsche Geschiedenis geen mindere dienst gedaan, dan door het werk zelve. Voor den, nu volgenden, Reiswijzer zal men de Schrijvers mede dankzeggen. Hij geeft eerst algemeene aanwijzingen, omtrent de groote wegen, tollen en reiswegen, met gewigtige waarschuwingen en onderrigtingen; handelende voorts over de watergetijden, met opheldering door gepaste tabellen, waarop eene verklaring der reiskaart, van welke men zeggen mag ‘finit coronat opus’ (het einde kroont het werk) en der afstandstafel volgt, die dezelve voorafgaat. Ten andere geeft deze Reiswijzer de verblijfplaatsen en reismiddelen op, zoodat men terstond kan weten, hoe men in staat is en behoort te reizen door en van en naar de onderscheidene districten van Zeeland. De Nalezing bewijst, dat het den Schrijveren te doen was om aan hun werk de meestmogelijke volkomenheid te geven. Het Register is eene waarlijk beleefde behandeling der lezers. Kort en goed, met zulke werken wordt eer en dank behaald, althans verdiend.
Waarom wordt, behalve op de Naamlijst der Inteekenaren, z. paspoort niet eens genoemd, wiens Beschrijving van Zeeland ons toch is gebleken door dit werk niet geheel overtollig te zijn geworden?







Elogium Tib. Hemsterhusii, auctore Dav. Ruhnkenio; accedunt duae Rich. Bentleji Epistolae ad Hemsterhusium. Vita Dav. Ruhnkenii, auctore Dan. Wyttenbachio. Cum Praefatione et Annotatione edidit Jo. Theod. Bergman.

(Vervolg van bl. 302.)

II. Ván de drie verschillende klassen, waaronder bergman zijne Aanteekeningen rangschikt, gelijk wij boven zeiden, behoorde tot de tweede het aanwijzen van alle zoodanige Schrijvers en plaatsen, wier gezag ruhnkenius en wyttenbach gebruikt, of wier uitdrukkingen zij ongenomen en door navolging tot de hunne gemaakt hadden.

{==345==} {>>pagina-aanduiding<<}
Ruhnkenius had bij zijn Elogium zelf geenerlei navolgingen aangewezen, maar deed het naderhand bij muretus op vele plaatsen, waarvan men er eenige bijeengebragt kan vinden in de Opuscula Ruhnken. T. II. p. 728 en 732. Wyttenbach had in zijne eigene aanteekeningen op het Vita reeds verscheidene voorbeelden van dien aard opgegeven. Op het voetspoor van zulke voorgangers, hadden ook lindemann, matthiae, en anderen, soortgelijke navolgingen opgeteekend. Ook aan bergman, die in Praef. pag. X, zoo wel als in Annot. pag. 324, het nuttige daarvan te regt erkent, is het nu en dan gelukt, iets van dien aard op te sporen. Annot. pag. 307 meent hij den grond van een gezegde van ruhnkenius, in wiens Elog. p. 14. nic. heinsius Poëtarum Latinorum Sospitator wordt genoemd, gevonden te hebben bij broukhus. ad Tibullum. Pag. 326 ad Elog. p. 45. wijst hij eene fraaije plaats aan van muretus, door lindemann en door hemzelv' weleer voorbijgezien. Pag. 355. ad Vit. p. 4, bij temporis medicinam - ratione repraesentare, zegt hij: Hier had wyttenbach het oog op cicero ad Div. V, 16, waar wij lezen: exspectare temporis medicinam, quam repraesentare ratione possimus. Pag. 373. ad p. 21. ut, quoad posset ab ejus (hemsterhusii) latere non discederet, vinden wij de bekende plaats van cicero bijgebragt, de Amic. Cap. 1. Pag. 420. ad p. 72. aures hebetiores,
oculos acres atque acutos habere, wordt te regt met het zeggen van herodotus vergeleken τὰ ὦτα ἀπιςότερα τῶν ὸϕθαλμῶν. En zoo ook op vele andere plaatsen meer. Desniettemin schijnt het, alsof aan bergman's aandacht ontsnapt zijn, bij het Elog. pag. 44. Latinam linguam pulcrae matris Graecae pulcram filiam esse, waarin zeer zeker eene navolging ligt opgesloten van de fraaije Ode van horatius, Carm. I, 16: O matre pulcra filia pulcrior; en pag. 66. illum cunctando rem restituisse, waar insgelijks het bekende versje van ennius over fabius maximus bedoeld wordt, bij cicero bewaard gebleven, de Off. I, 24: Unus homo nobis cunctando restituit rem, cet.
III. Nog oneindig belangrijker is de derde klasse van Aanteekeningen, de Historia Literaria betreffende. Niet alleen vinden wij hier berigten en teregtwijzingen omtrent zaken en personen, in het Elogium en Vita, hetzij met opzet, hetzij in 't voorbijgaan, aangeroerd; b.v. over binnen- en bui-
{==346==} {>>pagina-aanduiding<<}
tenlandsche Geleerden, onder anderen bij het Vita, pag. 45, over koen, pierson, a. heringa, bachius en anderen, Annot. pag. 403 sqq.; maar ook treffen wij hier in het bijzonder niet weinig aanmerkelijke, ja somtijds geheel nieuwe bijdragen aan tot het letterkundig leven van hemsterhuis en ruhnkenius, alle tot aanvulling en opheldering van het Elogium zoo wel als van het Vita strekkende. Wij rekenen ons verpligt, het voornaamste daarvan op te geven, ten einde den Lezer in staat te stellen, om daaruit zelf de meerdere of mindere waarde van het werk te bepalen.
Wat dan vooreerst hemsterhuis betreft: in Annot. ad Elog. pag. 308. vindt men een kort, maar volledig berigt aangaande 's mans Aanteekeningen op Xenophon Ephesius. - Pag. 309, vergel. met Add. Ann. pag. 499, wordt 's mans geboortedag, in de noot op het Elog. pag. 18 gesteld op den 1 Febr. 1685, volgens zeker Eloge, te vinden in de Biblioth. des Sciences et des beaux Arts, en volgens het bijschrift op hemsterhuis' portret, in de Senaatkamer der Leidsche Akademie bewaard, naauwkeuriger bepaald op den 9 Jan. van dat zelfde jaar: althans wij twijfelen niet, of de laatste opgave, rustende op het gezag van een geloofwaardig verhaal (*) en gestaafd door een authentiek gedenkstuk, moet natuurlijk meer waarschijnlijk zijn dan de eerste, waaromtrent het zeer wel mogelijk is, dat ruhnkenius verkeerd zal onderrigt geweest zijn; te meer, daar het hem toch niet te doen was om eene volledige levensbeschrijving van hemsterhuis, maar veeleer om eene uitgewerkte schets van 's mans uitstekende verdiensten als volmaakten Criticus. - Pag. 310 en 482 treffen wij al weder met verwondering iets aan, dat even min te voren algemeen bekend was; te weten, dat hemsterhuis, die in de Grieksche en Latijnsche Letteren zoo geheelenal te huis was, ook gansch geen vreemdeling in de
Oostersche Talen moet geweest zijn. - Pag. 316

{==347==} {>>pagina-aanduiding<<}
en Add. p. 50 wordt gehandeld van zijne Aanteekeningen op propertius en aristophanes. - Pag. 317 van zijne Oratiën en Programmata; alsmede pag. 332 van zijne zoo wel uitgegevene, als onuitgegevene Brieven. Verg. Add. pag. 500. - Pag. 321 leest men iets over zijn' schoonvader, den oudheidkundigen jac. wildius (de wilde), en zijn huwelijk met deszelfs dochter, cornelia maria de wilde. - Pag. 330 en Add. p. 503 sq. wordt van zijne werkzaamheden aan hesychius, thomas atticista, timaei Lex. Plat., joannes chrysostomus, en anderen, gesproken; en tevens eene doorgeleerde, doch waarschijnlijk slechts weinig bekende, Annotatie vermeld, geplaatst in musgrave's Exerc. Eurip. - Pag. 331 sq. en Add. 504 zal men het een en ander van belang ontmoeten aangaande zijnen lucianus, aan welken Schrijver hemsterhuis in Holland gelijktijdig met gessner in Duitschland werkte. - Pag. 333 wordt met een woord gewaagd van zijne Adversaria en andere inedita: hierover zoude zeker veel meer te zeggen zijn geweest; maar bergman moest zich wachten voor eenen inval op het grondgebied van zijnen vriend geel, die deze taak reeds lang voor zich had genomen, en door de uitgave van 's mans Supplementa Lucianea reeds getoond heeft daarvoor ten voile berekend te zijn. - Pag. 506 der Add. worden ter loops de zonen van hemsterhuis vermeld, franciscus en jacobus, waarvan in het Elog. pag. 67 en 74, met nog
een' derden, te Leiden aan de kinderziekte gestorven. Rec. meent van goeder hand te weten, dat er nog een vierde moet geweest zijn, te Groningen woonachtig, en die zijnen broeder franciscus nog overleefd hebbe, maar van dezen zoo zeer, in vernuft, smaak, oordeel en geleerdheid, uitmuntenden man in geestvermogens ongeloofelijk veel verschilde. - Eindelijk, Ann. pag. 351, Add. p. 506, vinden wij een sprekend bewijs van hemsterhuis' onvermoeide werkzaamheid in het voornemen van in een' uitvoerigen en weldoorwrochten Commentarius op pollux zijnen jeugdigen arbeid op meergevorderden leeftijd te voltooijen. Dan, ook deze Commentarius zal, helaas! met zoo vele andere van 's mans nagelatene papieren, onherroepelijk verloren zijn gegaan.
Niet minder talrijk en belangrijk zijn de bijvoegselen tot de levensgeschiedenis van ruhnkenius. In de Annot. ad Vit. Ruhnk. pag. 367 sq. en 369-372 wordt eene aanmerke-
{==348==} {>>pagina-aanduiding<<}
lijke gaping aangevuld door berigten omtrent ruhnkenius' eerste levensjaren bij zijne aankomst in Holland, vervolgens zijn tweede vaderland geworden: vooreerst zijn' gemeenzamen omgang en naauwe vriendschap met den beroemden gerardus meerman, en zijn verblijf met deszelfs jongeren broeder, over wiens studiën hij het opzigt voerde, aan de Leidsche Hoogeschool; daarna zijne inwoning bij den gulhartigen en geleerden d'orville te Amsterdam; vervolgens zijn' terugkeer naar Leiden, waar hij van dien tijd af zijn vast verblijf bijna onafgebroken schijnt gevestigd, en door privaat onderwijs aan verscheidene kweekelingen der Hoogeschool niet weinig nut gesticht te hebben. Daar, waar van meerman en van ruhnkenius' leerlingen gesproken wordt, is het vreemd, nergens eenige melding gemaakt te vinden van voornoemden g. meerman s beroemden zoon jo. meerman, die toch, volgens uitdrukkelijk getuigenis van cras, in Elog. Meerm. pag. 12, van ruhnkenius privaat onderrigt in de Grieksche taal gehad heeft. Hier ten minste, of elders bij pag. 432, waar van een ander zijner discipelen, f.g. boers, gesproken wordt, had zulks wel verdiend met een woord te worden aangestipt. Dit in het voorbijgaan. - Intusschen verwaarloosde ruhnkenius zijne eigene studiën in geenen deele, maar leide zich, op raad van hemsterhuis, bijzonder toe op de Regtsgeleerdheid, en wist, onder het geleide van den grooten g. scheltinga, en
door eene hem geheel eigene wijze van studeren, deze wetenschap met de beoefening der Grieksche en Latijnsche Letteren ten allernaauwste te vereenigen; in welk opzigt bergman te regt de aandacht op zijn voorbeeld vestigt. Getuige daarvan zijne uitgave der Commentariën van thalelaeus enz. in 1752, en zijn, hoewel naderhand verijdeld, voornemen, om ook het in het Grieksch geschrevene Promptuarium Juris van harmenopulus op nieuw in het licht te geven. Van dit alles vindt men in bergman's Annot. p. 401 sq. en 409 wederom vrij wat meer, dan in het Vita zelf. - Pag. 417 wordt het jaar van ruhnkenius' vertrek naar Parijs, in plaats van 1755, volgens wyttenbach p. 64, liever een jaar vroeger, op 1754, bepaald. - Aldaar wordt de reden, waarom ruhnkenius nooit gezocht heeft bij het Latijnsche schoolwezen geplaatst te worden, zeer waarschijnlijk daaraan toegeschreven, dat hij, deels uit hoofde zijner mindere gemeenzaamheid met on-
{==349==} {>>pagina-aanduiding<<}
ze moedertaal, deels in andere opzigten, ondanks zijne groote geleerdheid, zichzelven tot dat elementaire onderwijs der jeugd minder geneigd en geschlkt gevoelde, niet uit minachting of trotschheid. Want dat ruhnkenius op het Latijnsche schoolwezen niet als uit de hoogte nederzag, daarvan strekt, behalve het door bergman aangevoerde, ten bewijze, niet alleen dat hij nu en dan bekwame leerlingen daartoe aanbeval, maar ook somtijds zich over de verbetering der Latijnsche scholen niet onduidelijk uitliet. Zoo, zegt men, wilde hij b.v. voor de veelal barbaarsche Colloquia van corderius liever de veel meer zuivere Dialogi sacri van castalio, en voor de ondergestokene Disticha Catonis
insgegelijks, ik weet niet welke, veel betere, Hexametri de Moribus in de plaats gesteld hebben. - Pag. 420 meent bergman grond te hebben, om, tegen wyttenbach p. 67, te stellen, dat ruhnkenius Membre de l'Académie des Inscriptions zoude geweest zijn. - Pag. 430 zegt bergman van de Oratio de Doctore umbratico zoo veel, als noodig was om het verhaal van wyttenbach desaangaande te verbeteren en te wijzigen; iets, dat wyttenbach zelf zoude gedaan hebben bij eene tweede uitgave, zoo hij die ooit had mogen geven, volgens het getuigenis van mahne, in Epist. Sodal. Philom. pag. 18. - Pag. 435 sq. wordt gesproken van de Dictata van ruhnkenius, reeds gedeeltelijk in Duitschland uitgegeven, gedeeltelijk nog onuitgegeven; en wenscht bergman met regt, dat wij, Nederlanders, ons de eer, van dergelijke Anecdota het eerst aan den dag te brengen, mogen aanmatigen, liever dan die voor vreemdelingen over te laten, die daartoe veelal kwalijk uitgerust zijn, en slecht geschrevene en gebrekkige afschriften tot hunnen dienst hebben; terwijl wij hier te lande de echte en volledige handschriften zelve bezitten, en, waar deze mogten ontbreken, ons gereedelijk den toegang zien geopend tot naauwkeurige kopijen, van 's mans beste leerlingen afkomstig, of bij de thans nog in leven zijnde Ruhnkenianen berustende. Van cicero's Epistolae ad Familiares en van plautus had bergman er bij kunnen voegen, dat ruhnkenius gewoon was, na den afloop van zijnen jaarlijkschen grooteren Cursus, b.v. over terentius of suetonius, nog bovendien over
gene eene Lectio Cursoria te geven; en van daar mogelijk af te leiden, waarom over geen van beiden onder zijne handschriften geschrevene Dictata

{==350==} {>>pagina-aanduiding<<}
bestaan. Misschien teekende hij wel iets voor zichzelven daarbij op, maar niet met oogmerk om eigenlijk gezegd te dicteren. Er bestaan echter, zoo wij ons niet bedriegen, nog Excerpta van bij sommigen zijner beste leerlingen, die wij hopen, dat eens der vergetelheid zullen ontrukt worden. - Pag. 447 leest men een voldoend berigt aangaande longinus' Ars Rhetorica, door de schranderheid van ruhnkenius wedergevonden; en pag. 483 ruhnkenius' eigenhandig Levensberigt, aan zijnen ouden vriend en landgenoot haken geschreven; beide, het een zoo wel als het ander, overgenomen uit de Opuscula Ruhnken. Tom. I. pag. 183. en Tom. II. pag. 896 sq. Dat deze beide stukjes, zoo naauw met het Vita Ruhnken. verbonden, hier volstrekt niet konden gemist worden, en het overnemen daarvan in geenen deele de Opuscula kan benadeelen, gevoelt elkeen, die zich herinnert, dat niet allen, en wel verreweg het kleinste gedeelte der genen, die dit Elogium en Vita zullen koopen, zich tevens daarbij de beide deelen Opuscula dadelijk zullen aanschaffen, en er dus moest zorg gedragen worden, dat zij, die deze laatste niet bezitten, echter van de beide voornoemde stukjes niet verstoken zouden blijven. - Pag. 457 erkent bergman, tot heden toe nog niet te hebben kunnen op het spoor komen, waar klotz, volgens wyttenbach's schrijven pag. 159, van ernestus zoude gezegd hebben, dat hij een nietswaardig Geleerde was, die niets beter wist te doen, dan notulas adspergere; en even min, pag. 490, waar, volgens wyttenbach p. 250, de smaadvolle vergelijking van reiske te vinden is, die valckenaer en
ruhnkenius voor de beide naäpers van hemsterhuis (duos Hemsterhusii simios) uitmaakte. Wij noteren dit met opzet, om er de aandacht op te vestigen van degenen, die meenen mogten het te weten, of op weg te zijn om het te kunnen ontdekken. - Pag. 476 berigt ons bergman, volgens een bij toeval gevonden proefblad, dat ruhnkenius zijne Voorrede voor scheller's Woordenboek reeds in Jan. 1795 moet hebben afgewerkt. - Pag. 484-487 vindt men het een en ander bijeengebragt aangaande ruhnkenius' briefwisseling met binnen-en buitenlandsche Geleerden; iets, waarover wij meer verwachten uit zijne brieven zelve, weleer door wyttenbach verzameld en thans onder mahne berustende, wiens uitgave wij reikhalzend te gemoet zien. - Eindelijk, om geene meerdere

{==351==} {>>pagina-aanduiding<<}
wetenswaardige zaken op te halen, vinden wij pag. 493, in de noot, de authentieke bronnen aangewezen van wyttenbach's verhaal van de inlijving der Boekerij van ruhnkenius in de Bibliotheek der Leidsche Hoogeschool, bewaard gebleven in het destijds uitgegeven Dagverhaal van het vertegenwoordigend Ligchaam des Bataafschen Volks, alwaar zoo wel de Missive van Curatoren, als het Rapport van den Heer h. van roijen, beide meesterstukken in hunne soort, vooral verdienen nagelezen te worden, en tot een duurzaam bewijs mogen verstrekken, hoeveel prijs men in die troebele tijden stelde in den aankoop van die Boekerij, uit vrees dat een zoo kostbare letterschat door publieke veiling mogt verspreid en uitlandig raken; veel meer dan thans, nu, te midden van vrede en meerderen voorspoed, soortgelijke Legaten van de hand gewezen worden, en prooi gegeven aan den meestbiedenden vreemdeling.

(Het vervolg en slot hierna.)





Zur Vermählung des Prinzen der Niederlande, Friedrich Wilhelm Carl, mit der Prinzessinn von Preussen, Louise Auguste Wilhelmine Amalie, Königliche Hoheiten, zu Berlin den 21 Mai 1825. Dargereicht von G.H. van Senden, Prediger zu Middelbert bei Gröningen. Gröningen bei W. Zuidema. 1825. In 4to. 8 Seiten.

Ieder regtgeaard Nederlander deelt in het geluk van den geliefden tweeden Zoon zijns geëerbiedigden Konings, en verheugt zich te mogen gelooven, dat aan denzelven de door Vorsten zoo zelden genotene zaligheid mag te beurt vallen van eene Gade aan zijn hart te drukken, welke niet het staatsbelang hem opdrong, maar de innigste liefde onafscheidelijk aan hem verbond. Onze vaderlandsche Dichters zullen gewis niet achterlijk blijven, om met hunne zangen deze feestelijke gebeurtenis te verheerlijken, en de tolken zijn van de gevoelens eener geheele Natie, welke reeds zoo duur aan dezen jeugdigen Vorst verpligt is voor zijne krachtige bevordering van verschillende weldadige Instellingen. De Heer van senden, die de Hoogduitsche lier met den besten uitslag bespeelt, gaat hen voor, en slort, in vloeijende en waar-
{==352==} {>>pagina-aanduiding<<}
lijk niet alledaagsche verzen, de hartelijkste zegenwenschen uit over het Vorstelijke Paar. Moge zijn gedicht ook in Duitschland, vooral in Pruissen, verspreid en gelezen worden, en de onopgesmukte loftuitingen, aan onzen Koningszoon gegeven, dezen onzen naburen ten bewijze strekken, dat, indien zij ons een onwaardeerbaar geschenk geven in hunne beminnelijke Prinses, niemand waardiger was, om haar te ontvangen, dan wij, dewijl wij haar konden vereenigen met eenen Jongeling, zoo edel en verdienstvol als Prins frederik der Nederlanden.









Bij de Overstroomingen, in Februarij 1825, door W.J. Meinsma. Te Assen, bij C. van Gorcum. 1825. In gr. 8vo. 8 Bl. f :-15.

De Watersnood in Sprokkelmaand 1825, enz. Door Js. de Jong, Predikant te Zwartewaal. Te Rotterdam, bij Mensing en van Westreenen. 1825. In gr. 8vo. 12 Bl.

Herinnering aan onzen togt naar eenige Noordhollandsche Dorpen, overstroomd op den 4den Febr. 1825. Te Amsterdam, bij M. Westerman. 1825. In gr. 8vo. 23 Bl. f :-40.

Rouwklagt aan Overijssel, den 4den en 5den Febr. 1825; toegezongen door A. Wispelwey. Te Groningen, bij J. Oomkens. 1825. In gr. 8vo. 8 Bl. f :-20.

Watervloed van den 4den en 5den Febr. 1825. Te Leeuwarden, bij G.T.N. Suringar. 1825. In gr. 8vo. 16 Bl.f :-40.

Nederlands Watersnood van Sprokkelmaand 1825. Lierzang door L. van den Broek. Te Rotterdam, bij J. Immerzeel, Jun. 1825. In gr. 8vo. 13 Bl. f :-25.

(Allen ten voordeele der noodlijdenden in verschillende gewesten.)

Wij hebben dikwijls gelezen, dat het Stroomdicht (men denke aan antonides en smits) eene bijzondere, aan de Nederlandsche letterkunde bij uitsluiting eigene, dichtsoort uitmaakt, en hebben daar volstrekt niets tegen; ofschoon wij onze verwondering niet kunnen ontveinzen, dat men aan het

{==353==} {>>pagina-aanduiding<<}
Overstroomingsdicht volstrekt niet gedacht, en aan hetzelve geene vroegere bijzondere eereplaats toegewezen hebbe. Ieder land heeft zijne stroomen, en de Romeinsche ausonius bezong, reeds vóór vijftien eeuwen, de Moezel en de zalmen, die in dezelve gevangen worden; maar geen land lijdt zoo veel aan overstroomingen als het onze, en geen volk heeft ons, voor zoo verre wij weten, het voorbeeld gegeven om dezelve te bezingen. Eene andere vraag is het, of deze Overstroomingsgedichten veel tot den luister onzer letterkunde bijdragen; want het schijnt een onderscheidend kenmerk van deze dichtsoort te zijn, dat zij doet geeuwen en insluimeren, en dat men onder zes van derzelver voortbrengsels naauwelijks één goed aantreft. De voor ons liggende stukjes bewijzen onwedersprekelijk de waarheid dezer stelling, en wij raden dus den toekomstigen schrijver van de Theorie onzer Nederlandsche Dichtkunst, om dezelve zeer eenvoudig, als vertegenwoordigers van het geheele vak, ten grondslag te leggen van de hoogwijze bespiegelingen, welke hij over het Ovêrstroomingsdicht zoude willen maken. Wij gelooven niet, dat het eindöordeel over het geheele genre alsdan zeer gelukkig zal uitvallen, maar vreezen zelfs voor dit of dergelijk vonnis: Wat iedereen meent te kunnen, die naauwelijks lezen of schrijven geleerd heeft, dat is geen beoefenen waard.
Wij hebben onszelven daar een weinig vooruitgeloopen, en reeds in onze deftige voorafspraak geen bijzonder gunstig oordeel over het grootste gedeelte dezer stukjes geveld. Nu, wij zouden het toch niet langer kunnen verzwijgen, dat de Heer meinsma niet alleen geen denkbeeld heeft van poëzij, maar zelfs niet van dragelijke versmakerij, en dat derhalve alleen zijn welmeenend doel, om de mededeelzaamheid zijner landgenooten ook voor het ongelukkige Drenthe in te roepen, lof verdient.
Ds. de jong, tweede Voorzitter van het Genootschap te Zwartewaal, dat eene zinspreuk voert:

Is hier ontwikkeling des menschen grootste taak, 
Juist daarom lezen wij tot Nut en tot Vermaak. 

uit welke men reeds den dichterlijken aanleg des geheelen dorps kan beoordeelen, maakt het toch veel beter; hij is zelfs niet ongelukkig in sommige korte tafereelen van nood

{==354==} {>>pagina-aanduiding<<}
en ellende te schetsen; maar een couplet als het volgende weegt tegen verscheidene betere op:

Ziet gij dien strooklomp wel, zie daar het lijk der moeder, 
Reeds door der golven woên van 't levenslicht beroofd! 
Vergeefs zoekt aan haar borst de zuigeling naar voeder, 
Zij heeft haar zorg aan 't kind voor 't laatst reeds afgesloofd. 

Veel minder vonken van dichterlijk gevoel zijn er te vinden in de berijmde reisbeschrijving van den togt naar de Noordhollandsche dorpen door M. (Wij zullen den naam des mans, die zich aan ons genoemd heeft, maar niet ten volle uit spellen.) Eigenlijke gebreken tegen het werktuigelijke der kunst vindt men wel niet vele; hiervoor heeft waarschijnlijk de gedienstige hand des uitgevers gezorgd; maar het verhalende gedeelte is in den volgenden echten kronijktoon:

En schoon bij 't treurberigt de blijmaar zich nog paarde, 
Hoe reeds het dorpsbestuur geen zorg noch liefde spaarde, 
Ook hoe de goede stad van 't hulpzaam Monkendam, 
Uit 't bijgelegen dorp, den vlugtling tot zich nam, 
Moest toch de kiel van wal - 

en in het bespiegelende stemt hij den trant niet veel hooger; ja mist zelfs de duidelijkheid, door welke zijn gerijmd proza zich anders aanbeveelt:

Ja, dierbaar Vaderland! Gij hebt de vrucht geprezen 
Der Vaderen ramp, van ouds, zij zal het nu ook wezen; 
Ter regt verheft ge u op 't oudvadderlijke hart, 
Nog altijd beter weêr, na zware lijdensmart. 
Ja, Vaderland! ik hoor, als kind wil ik u hooren! 
Gij spreekt mij van uw ramp, nu over ons beschoren, enz. 

Onze lezers zijn vast reeds in den dut; doch wij verzoeken hun, zich de oogen uit te wrijven, want wij beginnen te klimmen, en wel vooreerst met de Rouwklagt aan Overijssel van wispelwey, welke, schoon soms wel eens wat duister in de uitdrukking, ten minste op dichterlijker toon gestemd is; en vervolgens met de jonge Vriesche dichteres van den Watervloed, die van de pers van suringar tot ons gestroomd is. Hier toch vinden wij de onmiskenbare sporen van een dichterlijk talent, dat bij verdere ontwikkeling en beschaving geurige vruchten zal kunnen dragen. Eindelijk

{==355==} {>>pagina-aanduiding<<}
(want dit hebben wij, volgens eene fljne berekening, tot het laatste bespaard, opdat het ook bij deze onze aankondiging einde goed, alles goed, wezen mogt) zijn wij, na lang aan den voet des bergs geworsteld, en met wispelwey en het lieve Vriezinnetje langzamerhand opgeklommen te hebben, op een bekoorlijk plekje van den Pindus gekomen, waar ons de jeugdige en nog weinig bekende van den broek op eenen krachtigen Lierzang vergast, die zelfs aan eenen meester in de kunst geene oneer zoude doen. Tot eene aangename verkwikking aan het einde van onzen korten, maar lastigen en vervelenden togt, schrijven wij de volgende strophe af:

't Is vreeslijk! Dood en onheil waren. 
Hun wreede sleep, belust op buit, 
Wringt zich zijn' diepen kerker uit, 
En steekt zijne armen uit de baren, 
En grijnst zijne offers vreeslijk toe, 
En zweept ze, teistrend, mat en moe, 
En neigt het oor naar klagt noch bede, 
En toont een' aangewetten stand, 
En sleurt de kermende offers mede 
Door dwarrelvloed en vlottend land. 

Waren alle Overstroomingsgedichten in dezen smaak, dan kregen zij in de verwacht wordende Theorie onzer Dichtkunst zeker een beter plaatsje, dan het ongelukkige hoekje, in hetwelk wij dezelve boven meenden te moeten verwijzen; doch, hoe zij ook wezen mogen, en hoe Schotsch en Spaansch er de meeste mogen uitzien, alle verdienen zij lof, om het edel oogmerk, waarmede zij werden uitgegeven; en, schoon wij derzelver vervaardigers niet mogen bewonderen als dichters, achten wij hen echter hoog als gevoehge menschen, die gaarne datgene ten offer bieden, wat zij bezitten.




Adolf en Amalia, of Erkenning van Misstappen. Oorspronkelijk Nederlandsch. Door den Schrijver van Christina, of de Gevolgen van Wellust en Vooroordeel. In II Deelen. Te Rotterdam, bij Mensing en van Westreenen. 1824. In gr. 8vo. 457 Bl. f 3-60.

De goede zedelijke bedoeling van dit verdicht verhaal is

{==356==} {>>pagina-aanduiding<<}
niet te miskennen; het is eene aanwijzing, hoe het kwaad zijnen meester loont, ramp en ongeluk het hart verbeteren kan, en eene goede Voorzienigheid het kwade ten beste schikt. Waar is, hetgeen de schrijver zegt in het voorberigt, dat dit alles beter bij een geschiedkundig tafereel, en alzoo in levende voorbeelden, dan wel bij dorre redenering, wordt gevoeld en erkend; dan tevens is het waar, dat men zoodanig eene geschiedenis ligt verzieren kan, maar dat daarbij dan geenszins nog bewezen is, dat het werkelijk zoo toegaat in de wereld: voor al te in het oog loopende onwaarschijnlijkheden moet zich dan de verdichter wachten. Wij zeggen dit echter niet ten nadeele van dezen roman, in welken ons niets verhaald wordt, of het kon ten minste alzoo geschied zijn; evenwel vonden wij veel, dat al zonderling toevallig schijnt. Het eerste deel der geschiedenis is ook wat lang gerekt; en dit zeggen wij vooral om den schrijver, van wien wij meerdere lettervruchten verwachten, en dien wij daartoe wel durven aanmoedigen: bij eenige meerdere beknoptheid zal zijn arbeid voorzeker winnen. Men kan dit werk, zegt de schrijver, als een vervolg op zijne Christina aanmerken, en zal dan nu den daaruit reeds bekenden Frans genoegzaam gestraft vinden. Wij herinneren ons deze Christina niet zoo volkomen meer; maar dit werk was ons welkom, en wij houden hetzelve voor eene niet ongelukkig geslaagde proeve in het romantische vak, welke wij te danken hebben aan eene vaderlandsche pen. Wij houden ons overtuigd, en dit werk bevestigt het, dat onze vaderlandsche vernuften ook in dit opzigt zeer goed in de behoefte van ons lezend publiek kunnen voorzien; zoodat wij zoo vele vertalingen, als nog al gedurig het licht zien, zonder groot verlies wel konden ontberen. Wij kunnen het boek onzen jongelieden aanprijzen, daar het aangenaam onderhoud geeft, en goede aanwijzingen en lessen bevat; vooral ook het vertrouwen op de
Voorzienigheid bij den deugdzamen uitlokt en bevordert.
Wij twijfelen intusschen zeer, of, al leven wij dan nog onder het Fransche wetboek, eene minderjarige weeze bij ons wel gevaar loopt, dat men haar zoo onbedachtzaam een' onbevoegden en slechten voogd zal geven, die zoo geheelenal haar vermogen vervreemden kan, en zulks zonder dat er eenig verhaal is op den toezienden voogd. Dit ware inderdaad vreesselijk, en zou ons naar spoedige verandering van wetten nog te vuriger doen wenschen. Maar wij meenen, dat een toeziende voogd tot de noodige voorzorg allezins is geregtigd, en, bij verzuim, wel degelijk mede aansprakelijk is voor iedere schade. Doch dit slechts in het voorbijgaan, en opdat geene weeze, wie dit verhaal misschien in handen komt, zich noodeloos over haren voogd ontruste.

Bockbesch. No. VI, bl. 240, reg. 14, staat epiroötie, lees epizoötie. - No. VII, bl. 305, reg. 23, staat, in eenige afdrukken, choriale, lees enchoriale.






{==357==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijders; voor het jaar 1822. In 's Gravenhage, bij de Erven J. Thierrij en C. Mensing en Zoon. 1823. In gr. 8vo. Te zamen 383 Bl. f 2-60.

Register en Bladwijzer op de Verhandelingen over de jaren 1787-1810. 251 Bl. f 1-90.

Een tweetal welbewerkte Prijsverhandelingen maakt den inhoud uit van het Deel, door het Haagsch Genootschap in het jaar 1823 uitgegeven. Zij zijn het opstel van de Eerw. Heeren g.b. reddingius en s.d. de keizer, de eerste Theol. Doctor en Predikant te Assen, de andere te Amsterdam. Beiden zagen zich op nieuw met zilver bekroond; en hunne Godgeleerdheid, uit vroegere werken in ons Vaderland, bijzonder bij hunne Kerkgezindte, vermaard geworden, maakt bijkans onze aanprijzing overbodig. Zij beantwoordden de Vraag van het Genootschap, ‘eene beknopte en met uitlegkundige gronden gestaafde opgave’ verlangende ‘van de Christelijke (*) Geloofs- en Zedeleer, volgens het Evangelie van joannes.’
Te lang misschien toefden wij met onze aankondiging van dit boekdeel. Of het bijkwam, dat deszelfs inhoud ons te weinig ter lezing uitlokte, laten wij liefst onbeslist; hoezeer wij het daarvoor houden, dat er bij het Hervormd Kerkgenootschap aan Godgeleerde Zamenstellen, Systemata van ouderen en lateren tijd, geene behoefte is, en wij de zoodanige, die een gedeelte der H. Schrift ten eigenlijken grondslag hebben, altijd voor on-
{==358==} {>>pagina-aanduiding<<}
volledig aanzien, en alzoo niet begunstigen zouden. Trouwens, Joannes' Evangelie behelst zoo veel, dat voorlang gerekend werd voor de aloude en bijkans vermolmde regtzinnigheid hier te lande te pleiten, dat Recensent zich niet zal ergeren aan de keuze des Genootschaps, om hetzelve op nieuw ten voorwerp van onderzoek te stellen; hoezeer hij voor zich wenschen moge, dat op vereeniging van Protestantsch Christelijke gevoelens meer regtstreeks wierd aangelegd. Hierom was het voor hem een genoegen, bij voorraad zelfs in de Vrage van uitlegkundige gronden gewaagd te vinden, en na de lezing te vernemen, in welken toon van lofwaardige gematigdheid, en billijk wantrouwen over het meest duistere en onzekere in gezegd Evangelie, beide de Schrijvers zich geuit, en, laat het dan ook doorgaans alzoo bevonden worden, hunne met de meest algemeen aangenomene leer der Kerk instemmende gevoelens verdedigd, ja ook tegen andere te vrije uitleggingen der Schrifture bepleit hebben.
Na eene gepaste inleiding over den Evangelist en zijn onderhavig Boek, doorloopt de Eerw. reddingius deezelfs geheelen inhoud in eene geregelde orde. Plaatsen van Joannes haalt hij, zoo veel noodig, niet slechts aan, maar deelt hij met de bijgevoegde eigene woorden van den gewijden Schrijver mede, toeft den lezer daarbij, dringt er telkens zijne stellingen uit aan, en geeft tevens aan dezelve de gevorderde toelichting.
Op gelijke leest schoeide ook de keizer zijnen arbeid. Hij, echter, is in zijne Verhandeling meer volledig, en vereischt meer bekendheid met den Evangelist dan zijn voorganger, daar hij zich met eene bloote aanhaling der teksten vergenoegt, tot staving van hetgene hij voordraagt. Zijn werk is hierom beter om nageslagen, dan wel geschikt om gelezen te worden. Wel te regt dus heeft zijn Eerw. den inhoud van zijn geschrift aan het hoofd geplaatst, en achter hetzelve de uitlegkundige en toelichtende aanteekeningen, die, ten getale van 165 aangegroeid, het bijvoegen eener lijst van daarin opgehelderde teksten nuttig, zoo niet noodzakelijk maakten.

{==359==} {>>pagina-aanduiding<<}
Ligt zal men ons verontschuldigen, dat wij van een zoo groot en uitgebreid geheel, als in het werk zelve naauwelijks, dan met te groote bekorting van deze en gene deelen, te behandelen was, geen kort begrip hier plaatsen. Hij toch, die met den gewonen loop of vorm van een Godgeleerd en Zedekundig Zamenstel bekend is, behoeft geene verdere aanwijzing van de orde en voornamen inhoud dezer Verhandelingen, gevloeid uit de pen van kundige Mannen, tot één Kerkgenootschap behoorende, en die te meer overeenkomst hebben, doordien hare Opstellers nagenoeg zich van dezelfde vaderlandsche en Hoogduitsche Schrijvers bediend hebben. Dit alleen zij nog met een woord gezegd: dewijl Joannes met zijn schrijven inzonderheid ten doel had, om Jezus te leeren kennen, en erkennen, ‘voor den Christus, den Zone Gods, opdat men, in Hem geloovende, het leven hebbe in Zijnen name,’ zoo moest ook de opgave der Geloofsleere in dezen bundel breeder zijn dan die der Zedeleer, welke bij den Evangelist en warmen Vriend des Heilands meer van ter zijde inkomt, en breeder door zijne voorgangers was opgeteekend in hunne Evangeliën. - Met dit verslag konden wij ons misschien vergenoegen, onze taak voor afgedaan houden, en het boekdeel, dat allezins zulks verdient, aan Hoogleeraren, Leeraren, en vrienden van Bijbelsch onderzoek, met name onder het aanzienlijkst Kerkgenootschap van het Noordelijk Nederland, ten gebruike aanprijzen. Wij willen evenwel nog het een en ander aanteekenen, en tevens poging aanwenden, om de gevoelens der Protestanten over een en ander belangrijk geloofspunt van onzen Godsdienst, als nog te zeer uiteenloopende, nader tot elkander henen te leiden, ingevolge onzen reeds gezegden wensch. Zoo zagen wij dan vooral met genoegen, dat de Eerw. de keizer (op bl. 193, aant. 127) de schoolsche uitdrukking van eenwezenheid van bestaan afkeurt, met opzigt tot god en
christus, en de woorden bij Joan. X:30, op voorgang van kalvijn, als eenstemmigheid verklaart tusschen den Vader en den Zoon. Minder geviel ons, dat hij elders, bij de toe-
{==360==} {>>pagina-aanduiding<<}
lichting van Joan. I:1, (in aant. 123, bl. 192) van ‘den Uitlegger van Gods wil’ (het Woord, aldus door hem omschreven) zegt, ‘dat Hij eene Goddelijke natuur bezat;’ het hoe onbepaald latende, als te hoog voor onze kennis. Schroomvalliger, dunkt ons, uit zich de Eerw. reddingius over de eerstgedachte plaats, daar hij, op bl. 41, de woorden van Jezus verklaart: ‘Ik ben een deelgenoot van die magt, die de Vader over alles heeft.’ Of evenwel deze uitlegging volkomen strooke met die vervolgens, bl. 136, door hem over Joan. XVII:11 en 21 gegeven wordt, heeft bij ons twijfel; evenzeer als wij van eene deeling der Almagt de mogelijkheid niet inzien, of zulks voor een voorwerp van geloof houden. Trouwens, is het ook wel zoo stellig beslist, dat het geheimzinnige (ὁ λογος) het Woord, reeds in de eerste verzen, op jezus doelt, of van een bestaand Goddelijk Wezen dient opgevat te worden? Beide Verhandelaars, ook de schrandere Bijbeltolk van der palm, en de Kerk over het geheel, zoo hier als elders, begunstigen dat oordeel, en wij durven tegen zoo velerlei en achtbaar gezag onze tegenbedenking naauwelijks opperen. Zij is deze: Er is eene geheele tusschenruimte tusschen vs. 1 en 14, waar eerst van de menschwording (men veroorlove dien term) melding is; wij zeiden liever, waar van Jezus' geboorte gewaagd wordt. De Evangelist schijnt ons daar te hebben willen aanduiden, wat
Paulus ook leerde, dat ‘in Christus alle de volheid der Godheid ligchamelijk woonde.’ (*) Hierom herhaalt hij nu in vs. 14 het vroeger gebezigd woord ὁ λογος. In vorige verzen, en wel van het zesde af, was reeds door Joannes duidelijk een ander beeld omtrent den Heiland gebruikt; deze, door hem het licht en waarachtige licht betiteld, als de Stichter of Herschepper van de zedelijke wereld in vs. 10 aangekondigd. (†) In den

{==361==} {>>pagina-aanduiding<<}
aanvang des Evangelies heeft de H. Schrijver, zoo men meent om wangevoelens van zijnen tijd tegen te gaan, het Woord, gepersonifieerd, als een Wezen doen voorkomen. (*) Dit, evenwel, overtuigt ons niet, dat hij
in

{==362==} {>>pagina-aanduiding<<}
de drie eerste verzen van zijn Boek iets anders zocht in te scherpen, dan hetgene Paulus (*) met kortere woorden betuigde, dat ‘de eeuwige kracht en Goddelijkheid,’ doorstralende in de Schepping, den Onzienlijken kenbaar maakt; dat zij van Hem spreekt. Welligt zweefden het begin van Ps. XIX en Ps. XXXIII:6 of soortgelijke gedachten voor den geest des Apostels, die eerst van de Schepping, vervolgens van de Openbaring, en van beide als eenen uitvloed of gewrocht der Godheid getuigen, en leeren wilde, dat zij eenerlei bewijs van Goddelijkheid, één doel, ééne Oorzaak hebben. - Wij mogen deze wenken niet verder uitbreiden; de Lezer oordeele.
Bij Joan. XVII:5 en 24 toeft de Eerw. de keizer niet in zijne Aanteekeningen; maar door reddingius vinden wij, op bl. 32, deze plaatsen in den smaak veler Hervormde Godgeleerden aangevoerd. Wij stemmen meer

{==363==} {>>pagina-aanduiding<<}
in met van der palm, en verwijzen dus den Lezer tot de vergelijking van beide de verzen, en tot zijne Bijbelvertaling. Ook mogen wij berusten in des Hoogleeraars aanmerkingen over Thomas' uitroep, Joan. XX:28, die toch in onze dagen van geen gezag te rekenen is ter staving van bovennatuurlijke stellingen, welke wij zoo gaarne verbannen zouden zien uit de leerscholen des Christendoms. Maar, dewijl door het Genootschap zoo wel ten aanzien van Geloofs- als Zedeleer eene opgave verlangd werd, hadden wij ons voorgesteld, dat het belangrijk zeggen van den Zaligmaker bij Joan. V:23, waar Hij gelijke vereering beveelt, als door de Joden aan den Vader, aan Jehova, moest betoond worden volgens de Wet, meer uitvoerig en bepaald ware toegelicht geworden, dan wel in eene van beide de Verhandelingen geschied is. Het voorname punt immers, waarover men verschilt onder de belijders van Jezus' naam, of Zijne regtstreeksche aanbidding ook begrepen zij onder de godsdienstige hulde, die de Heer verlangt is geheel onaangeroerd voorbijgegaan. De zamenhang echter bij den Evangelist, indien wij niet miszien, wijst op het Godsrijk, waarin de Zoon den Vader (als Koning der Joden) vervangen zoude; en het woord eeren (τιμᾶν), niet aanbidden (προςκυνεἷν), is, naar ons vermoeden, in deze rede niet voor toevallig te houden, en geeft klem aan hetgene wij het liefst zouden verdedigen.
Nog ééne, hoewel minder aangelegene, aanmerking willen wij, om niet wijdloopig te worden, hier plaatsen. Zij betreft ‘de nederdaling van den H. Geest op Jezus’ in eene ligchamelijke gedaante, gelijk ‘eene duive,’ waarvoor de Eerw. reddingius pleit, op grond van Lukas III:22. Bij de keizer, trouwens ook in Joannes' Evangelie, is er niet van gesproken. Wij nemen slechts deze gelegenheid waar, om deskundigen met een woord te herinneren aan hetgene, behalve anderen, vooral de geleerde j. alberti, nu vóór bijkans honderd jaren, in zijne nog hoog te schatten taalkundige waarnemingen (Observationes ad Matth. III:14), tegen

{==364==} {>>pagina-aanduiding<<}
het algemeen vooroordeel heeft te berde gebragt. Men denke inmiddels niet, dat wij het zinnebeeld der duive op zichzelf afkeuren; maar wij vragen alleen, wat de Evangeliën ons getuigen; en het is op grond van deze, dat wij die gedaante bij den Doop, even als de doornkroon aan het kruis, onder de legenden of overleveringen rangschikken, alleen bruikbaar voor Schilders en Dichters.
Eindelijk, hoezeer geene dezer Verhandelingen ten deel viel, door het Genootschap met goud bekroond te worden, wij hebben in dezelve velerlei bewijs van belezenheid en overdenking, veel goeds aangetroffen, waaronder de aanmerkingen over Joan. III en de Wedergeboorte. Geene reden is er nogtans, waarom wij, ook met betrekking tot dat Hoofddeel van den Evangelist, na de lezing dezer stukken, iets van onzen lof, te dezen aan van der palm en diens Bijbel onlangs in ons Maandwerk toegezwaaid, nu zouden terugnemen.
Wij nemen afscheid van de Eerw. Schrijvers; doch voegen aan het gezegde, ten slotte, nog deze enkele vraag toe: of Doop en Belijdenis behooren vaneengescheiden te worden, dan wel, naar den wil des Instellers, ten zelfden tijde, bij de intrede des Geloovigen in het Koningrijk Gods, moeten geschieden? Op grond toch van Joan. III:5, meenen wij, had dit aanwezig verschil in kerkzeden, zoo in ons Vaderland als elders, wel in eene dezer Verhandelingen opmerking verdiend. Nu verwachten wij dat onderzoek, wanneer het Haagsch Genootschap besluiten mogt opgave te verlangen van de Geloofs- en Zedeleer volgens de Evangeliën van Mattheus of Markus, in dezen niet minder strijdig tegen het diep ingeworteld kerkgebruik en menschelijk vooroordeel.
Nevens het boekdeel, waarvan wij verslag gedaan hebben, ligt nog op onze tafel het Register op de Verhandelingen van het Genootschap over de veertien jaren, bij den titel vermeld. Behalve eene Lijst derzelve, met de namen der Schrijveren, en naar rang der jaargetallen, treffen wij hier meer dan éénen nuttigen Bladwijzer aan; als van de opgehelderde Bijbelplaatsen, van Hebreeuwsche en Griek-
{==365==} {>>pagina-aanduiding<<}
sche woorden, en eindelijk eenen, de voornaamste zaken behelzende, in eene alphabetische orde. Dank zijn wij, namens de bezitters der stukken van het Genootschap, aan hetzelve verschuldigd voor den belangrijken dienst, door deze uitgave aan hen bewezen. Wij kunnen niet nalaten, andere voorname Genootschappen in ons Vaderland, en bijzonder die van teyler en stolp, wier Prijsverhandelingen tot eene reeks van Deelen zijn aangegroeid, ter navolging van dit voorbeeld ernstig uit te noodigen. Verdrietig, wel is waar, is deze taak, en moeijelijk om naar eisch te volbrengen; maar wij vergen dien arbeid niet van Mannen, wien tijd of beroep elders henen wenkt: genoeg, zoo er nog te vinden zijn, wier belang het vordert zich daartoe te leenen, of die lust hebben, tot zulk een doel, de beroemde werken van gezegde Stichtingen oplettend na te gaan; en hiervan ligt, ten aanzien van het Haagsch Genootschap, het bewijs voor ons. Wij houden het daarvoor, dat de aangelegenheid van dusdanigen wegwijzer over een uitgebreid veld van menigerlei wetenschap en geleerdheid geen betoog vereischt, naardien de behoefte daaraan door elken vriend der letteren te dikwerf gevoeld wordt.




Proeve eener vrije behandeling van den Heidelbergschen Catechismus, in den geest van het gezuiverd Christendom, overeenkomstig het beginsel der Kerkhervorming. Door J. van der Linden, V.S., Christenleeraar bij de Hervormden te Kantens. Te Groningen, bij W. van Boekeren. 1825. In gr. 8vo. 200 Bl. f 1-50.

De Eerw. van der linden, die zijn motto: ‘non me cuiquam mancipavi,’ met volle regt gebruiken mag, besteedde aan zijne Catechismusleerredenen meer dan gewone oplettendheid. Hij gevoelde, dat de algemeene volksbegrippen in het godsdienstige vooral door dat leerboek geleid werden. Hij koestert voor hetzelve, als een kostbaar geschenk uit het midden der zestiende eeuw, en van

{==366==} {>>pagina-aanduiding<<}
wege de gematigdheid en bekwaamheid van deszelfs steller, Vader ursinus, niet alleen, maar ook wegens het aanhoudend en meesterlijk doen uitkomen van de strekking der geloofsleer tot echte godsvrucht, eene ongeveinsde hoogachting. Dan - hij is te zeer Protestant, dan dat hij den Catechismus zou aannemen als eenen geloofsregel; en hij ontveinst almede niet, dat hij den Catechismus ook thans niet meer houdt voor den meestgeschikten leiddraad, naar welken men de geloofs- en zedeleer voor de Christelijke gemeente zou moeten behandelen. Doch hij gevoelt het moeijelijke en gevaarlijke van eene verandering te dezen bij het Kerkgenootschap der Hervormden, en is overtuigd, dat niet alle verandering altijd eene verbetering is. Zijne ondervinding heeft hem geleerd, dat dezelve ook nu geen geheel ongeschikte noch onbruikbare leiddraad is; en hij geeft hier eene proeve, hoe men, behoudens den Protestantschen grondregel, zeer goed bij dezen leiddraad blijven kan. Bijzonder heeft ons de algemeene inleiding behaagd, waarvan het zevende artikel van de Geloofsbelijdenis der Hervormde Kerken in Nederland de tekst is, en op den Heidelbergschen Catechismus wordt toegepast. Hierop volgen dan 's mans proeven van behandeling der tien eerste afdeelingen van den Catechismus, en deze proeven zijn meer dan uitvoerige schetsen; zij dragen daarenboven alle bewijzen van 's mans vrijen geest en helder inzigt in het wezenlijke der geopenbaarde Godsdienstleer, en zullen inderdaad den nadenkenden en verstandigen, die met den tijdgeest (in eenen goeden zin) is vooruitgegaan, uitlokken, om aan de Catechismusleerredenen meerdere waarde te hechten, dan thans doorgaans geschiedt bij den beschaafderen stand. Wij mogen dezelve iederen Leeraar der Hervormden ter aandachtige lezing en herlezing aanprijzen; want ofschoon niet ieder dezelve geheel in zijnen geest bevinden zal, maar deze en
gene er vrij wat zal willen bijvoegen, zoo zullen zij toch voor ieder leerzaam zijn, op het hoofdzakelijke en meest gewigtige vooral doen hechten, en hem aanwijzen, hoe men, zonder eenige krenking van de achting, aan dat nut-
{==367==} {>>pagina-aanduiding<<}
tig leerboek van vroegere dagen nog altijd verschuldigd, hier en daar van hetzelve afwijken en verschillen kan, en echter hetzelve als leiddraad zeer wel kan volgen, en uitnemend leerzaam en stichtelijk voor de Protestantsche gemeente over hetzelve prediken. Hoezeer reeds bij deze onderscheidene afdeelingen zeer teedere punten voorkomen, en wij hier en daar eenigzins anders, en misschien wel strenger dan de Eerw. Schrijver, denken, zoo zouden wij echter met zoodanig eene meer uitgewerkte leerrede te onzer herinnering en opwekking meer dan tevreden zijn, en ieder weldenkend Protestant voorzeker met ons. Wij verlangen welmeenend, dat de waardige Schrijver zijnen arbeid op denzelfden voet spoedig zal voortzetten, hetwelk van den goeden aftrek dezer eerste proeve zal afhangen. Wij verlangen het geheel te zien, en dit doen zeker zeer velen met ons. Wij haasten ons daarom met deze onze aanmelding, en durven deze in vele opzigten voortreffelijke Proeve met alle vrijmoedigheid aanbevelen.




De Lijdensgeschiedenis en de Christelijke Feesten. Voor jonge Lieden. Door A.B. van Meerten, geb. Schilperoort. Te Amsterdam, bij G.J.A. Beijerinck. 1824. In gr. 8vo. 185 Bl. f 2-20.

De goede gewoonte, om, gedurende de Lijdensweken en bij de Christelijke Feesten, hare kweekelingen godsdienstig te onderhouden, en tot opwekking en leering haar het een of ander voor te lezen, bragt de reeds genoegzaam bekende Schrijfster op het denkbeeld van eigene hiertoe strekkende opstellen, daar zij meende hare kweekelingen het best te kennen, en tot haar verstand en hart het best te kunnen spreken. Zij gaf deze opstellen in het licht, ter gelegenheid dat sommige harer leerlingen weldra belijdenis van den Godsdienst zouden afleggen, en kort daarop haar onderwijs verlaten. Zij draagt dit werkje aan de Leeraren van den Christelijken Godsdienst, in hare woonplaats, op, uit dankbaar gevoel van het nut, dat

{==368==} {>>pagina-aanduiding<<}
zij zelve uit hunne leerredenen trok. Zij is bij dezen arbeid uitnemend geslaagd. Men moge al geene nieuwe inzigten hier vinden, maar zij heeft het nieuwste en beste in onze taal met oordeel geraadpleegd; zij spreekt niet boven de bevatting der jongste en minkundige harer kweekelingen, terwijl geene der meergevorderden echter zich, bij het aanhooren en lezen, vervelen zal. Integendeel, wij gelooven iedere derzelven had bij deze voorlezingen, en gesprekken over dezelve, eenen leerrijken en nuttigen avond. Inderdaad, wij achten de leerlingen gelukkig, die zoodanig opwekkend onderwijs mogen genieten, en vertrouwen, dat het door deze en hare ouders naar waarde geschat wordt. Het doet nut voor geheel het leven. Met de uitgave heeft zij zeker het Nederlandsch publiek op nieuw aan zich verpligt, en wij mogen dit werkje onder de beste vruchten van hare pen niet alleen, maar over het geheel onder de beste van deze soort rangschikken. - Aanmerkingen zullen wij ons niet veroorloven; men kan die altijd maken; maar hier zouden wij dezelve vitterijen moeten noemen. Integendeel, wij wekken onze jonge lieden tot de lezing en herdenking van dit werkje ernstig op; wij hopen, dat de ouders hetzelve hunne dochters en zonen in handen zullen geven, en dat de bekwame Schrijfster, die de gave van mededeeling in eene groote mate bezit, het aankomend geslacht nog met meerdere soortgelijke geschriften van echt godsdienstigen inhoud, en in denzelfden zachten en lieven geest bearbeid, zal begunstigen, waartoe haar leven en gezondheid gerekt worden!





Lofrede op Hermanus Boerhaave, door J.L. Kesteloot; aan wien de uitgeloofde Gouden Eerpenning door de Maatschappij van fraaije Kunsten en Wetenschappen, te Amsterdam, is toegekend. Tweede en verbeterde Uitgaaf. Te Leiden, bij D. Mortier en Zoon. 1825. In gr. 8vo. Behalve Voorberigt en Voorrede, 75 Bl. f 1-10.

Tweederlei is het oordeel, aan hetwelk alle menschen

{==369==} {>>pagina-aanduiding<<}
onderworpen zijn. Het een, meer gestreng en dikwijls onbillijk, is dat bij hun leven. Het ander, gewoonlijk zachter, schoon niet altijd billijker, is dat na hunnen dood. Na den dood zwijgt de stem van eigenbelang en hartstogt, die het oordeel over anderen velt. Van dooden heeft men niets meer te vreezen of te hopen. Het opgewekt gevoel, dat menschen aan menschen verbindt, de gedachte aan het algemeen lot der sterfelijkheid, eene geheime, eerbiedige vrees voor het graf, de herinnering aan het gemis, alles stemt tot zachtere gevoelens. Nu worden de goede hoedanigheden en deugden des overledenen opgesomd, zijne gebreken en ondeugden verkleind of vergeten; en als het iemand betreft, die door voortreffelijke gaven van geest of hart uitmuntte, dan vereenigt zich alles in zijnen lof. Zoo bewaart elk huisgezin, elk geslacht de gedachtenis van achtingwaardige leden, die weleer tot hetzelve behoorden. Zoo heeft de geschiedenis van elk volk zijne groote mannen, wier herinnering onder hetzelve blijft leven. Zoo heeft de geschiedenis van het menschelijk geslacht de zijne; mannen, op wier verdiensten de nakomelingschap met eerbied en bewondering staart, en wier lof het eene geslacht aan het andere overbrengt.
In dezen natuurlijken trek van het menschelijk hart, om het goede en groote van afgestorvenen op te halen en te vermelden, hunne zwakheden en gebreken voorbij te zien of te verschoonen, is, onzes inziens, de oorsprong der lofrede gelegen. Zij moge in historische waarheid, in treffende gelijkenis bij de levensbeschrijving achterstaan, zij overtreft dezelve in schoone schildering en voorstelling van menschelijke volkomenheid; en, gelijk de levensbeschrijving het getrouw afbeeldsel is van hem, dien zij voorstelt, zoo is de lofrede er het ideaal van. Het goddelijke en groote is in dat beeld ontdaan van het sterfelijke en zwakke; wij herkennen de oorspronkelijke trekken, maar het zijn niet meer de trekken eens stervelings.
Uit dit oogpunt beschouwd, komt ons de lofrede voor als een hoogstbelangrijk voortbrengsel der letterkunde; zij

{==370==} {>>pagina-aanduiding<<}
verheft ons boven het gewone, het menschelijke, herinnert ons den hoogen adel onzer natuur, en voert ons over in eene andere wereld. Hoe voortreffelijker, hoe volkomener derhalve het oorspronkelijke is, des te gemakkelijker laat zich gelijkenis en ideaal, waarheid en schoonheid in het geschetste beeld vereenigen; waarom ook zij alleen, die waarlijk groot, uitstekend, lofwaardig zijn, het voorwerp eener lofrede worden kunnen, en hoe lofwaardiger zij zijn, zij des te geschikter voor dezelve gekeurd moeten worden.
Naar deze beginselen kan wel niemand waardiger voorwerp eener lofrede zijn, dan hermanus boerhaave; de man, aan wiens weldoende genius het nageslacht een eenvoudig, maar waardig gedenkteeken heeft opgerigt, die onder de hervormers der geneeskunst eene eerste plaats bekleedt, aan wien de kruidkunde haren linnaeus, de scheikunde haren lavoisier te danken had, uit wiens school vele der beroemdste geneeskundigen van de achttiende eeuw zijn voortgekomen, en wiens rijke, allesomvattende geest, de geneeskunst van haren oorsprong tot hare latere vorderingen volgende, en vertrouwelijk bekend met de beste schriften van alle eeuwen, dien verbazenden schat van geleerdheid in twee leerboeken wist bijeen te vatten, klein van omvang, maar zwaar van gehalte, welke de gedenkteekenen zullen blijven van zijn onsterfelijk genie, duurzamer dan marmer. Welkom was ons dus de opgave van hermanus boerhaave tot onderwerp eener lofrede bij de loffelijke Maatschappij van fraaije Kunsten en Wetenschappen, en welkom de bekroonde lofrede zelve van den voortreffelijken kesteloot, zoo wèl berekend voor die taak. Wij haasten ons, eene tweede uitgave derzelve aan het geneeskundig publiek bekend te maken, en willen daartoe, den schrijver op den voet volgende, den korten inhoud van zijn geschrift mededeelen.
Inleiding, bl. 1 en 2. Opgave van het hoofddoel des schrijvers, de aanwijzing namelijk van den schakel, welken boerhaave's genie gevormd heeft en zal blij-
{==371==} {>>pagina-aanduiding<<}
ven vormen in de groote keten der menschelijke kundigheden, en van de juiste plaats, welke de onsterfelijke man daarin bekleedt, bl. 3. Eerste levensberigten en eerste vorderingen van boerhaave, bl. 3 en 4. Hij verliest zijnen vader; maar zijn geest wordt door dat verlies niet ter neêr geslagen, bl. 4. Zijn verblijf aan Leidens hoogeschool; zijne zucht tot beoefening der wiskunst, bl. 5. Door zijne beschermheeren aangemoedigd, legt hij zich op de geneeskunst toe, bl. 6. Zijn veelomvattend plan van studie, naar de volgorde des tijds ingerigt, bl. 7 en 8. (Hier kunnen wij ons niet onthouden, eene belangrijke aanhaling uit de Comment. de familia, studiis Boerh. &c. over te nemen: ‘Veterum medicorum lectionem aggreditur secundum temporum, quibus vixere, seriem, initio facto ab Hippocrate. Cito deprehendit, posteriores omnia sua bona Hippocrati debere, et in hoc solo ergo diu substitit, hunc tegendo, excerpendo, digerendo. Recentiores percurrens stetit in Sydenhamo, quem pluries, semper avidius excussit.’ Niet minder belangrijk en waar is hetgeen de schrijver daaromtrent zegt, bl. 8. ‘Inderdaad, en het is waarlijk zeer opmerkelijk, iets grootsch, iets verhevens onderscheidt de geneeskunst van alle andere takken van menschelijke kennis. Beschouwen wij de wetenschappen bij derzelver geboorte: een flaauw licht, een twijfelachtig standpunt, ijdele en niet zelden vruchtelooze pogingen kenmerken hare ontkieming; statig, daarentegen, verhest zich dadelijk de edele geneeskunst op het eenige
spoor harer volmaakbaarheid: hippocrates, als het ware boven het menschelijke verheven, legt hare onwrikbare gronden, en als eerste en steeds als grootste aller ware artsen perst zijn onsterfelijk genie den eerbied en bewondering af der volgende voortrollende eeuwen.’ Na eene korte ontvouwing van boerhaave's chronologische orde van studie, vraagt de schrijver: ‘Wie heeft ooit vóór hem dien langzamen maar zekeren weg ingeslagen?’ En, zouden wij er bijna bijvoegen, wie is hem op dien weg gevolgd? ‘Groote geesten,’ dus ver-
{==372==} {>>pagina-aanduiding<<}
volgt hij, ‘gaan hun' eigen weg, en van nu af aan behoort onze boerhaave tot den rei (de rij) der mannen van genie, door de Voorzienigheid met de hooge magt bekleed, om het rijk der kennis, tot heil van het menschdom, uit te breiden. Zoo had weleer de groote baco de verulam de zuilen der oude wijsgeerige leerstellingen doen waggelen, nieuwe inzigten geopend, onbekende bouwstoffen aangewezen, en aan de toekomst de wedergeboorte der wetenschappen toevertrouwd.’) Eene bijzondere omstandigheid oorzaak, dat boerhaave zich bij uitsluiting tot de geneeskunde bepaalt, bl. 11. Kort overzigt van de geschiedenis der kunst vóór zijnen tijd, bl. 12 en 13. Vereeniging van wiskunst en geneeskunst, bl. 14 en volg. Boerhaave tot lector aangesteld; zijne eerste redevoering: de commendando studio Hippocratico, bl. 15. Zuivering der geneeskunst, en juiste beperking van den invloed der scheikunde op dezelve, bl. 16 en volgg. Eigenaardig karakter van boerhaave's geneeskunst; zijne beide leerboeken, bl. 18. Aanvaarding van het gewoon hoogleeraarsambt, bl. 19. Boerhaave's invloed op de kruidkunde, bl. 20; op de heel- en scheikunde, bl. 21 en volg.; op de uitoefening der geneeskunst, bl. 23.
Meesterstukken van ziektebeschrijving, bl. 24. Boerhaave's roem, bl. 25. De plaats, die boerhaave bekleedt in de jaarboeken der geneeskunst, bl. 26. Zijn leerstelsel, bl. 29. Zijne deugd en regtschapenheid, bl. 31. (‘Boerhaave is misschien,’ zoo drukt zich de schrijver uit, ‘zijne liefde voor de wetenschappen aan zijne deugd, en deze, of althans de versterking en vermeerdering derzelve, aan de wetenschappen verschuldigd;’ en in de aanteekening op deze plaats: ‘Dit verband van ware deugd en regtschapenheid met verheven genie en diepe kennis vindt men misschien nergens levendiger uitgedrukt, dan bij de voortreffelijkste geneeskundigen.’) Boerhaave's levenseinde, bl. 34 en volg. Vereering zijner nagedachtenis, bl. 36. Vergelijking van

{==373==} {>>pagina-aanduiding<<}
boerhaave met stahl en hoffmann; zijne voortreffelijkheid boven beiden, vooral als leeraar der studerende jeugd, bl. 36 en volgg. ‘Uit Leidens hoogeschool,’ dus eindigt de schrijver, ‘is het eerst het doelmatige geneeskundige onderwijs voortgekomen. Ziedaar wat Nederland, benevens vele andere en gadelooze weldaden, aan boerhaave, en de beschaafde wereld aan Nederland steeds verschuldigd zal blijven.’
Uit de hier en daar medegedeelde proeven zullen onze lezers over den stijl dezer lofrede kunnen oordeelen; terwijl onze korte opgave van den inhoud de vele en belangrijke zaken aanwijst, welke zij behelst. Wij spreken van eenen arbeid, door mannen van verdiensten geijkt, van eene lofrede op boerhaave. Alle verdere aanprijzing zal dus wel overbodig geacht kunnen worden. Mogt zij vele lezers vinden! Mogt zij onzen onsterfelijken landgenoot in zijne ware grootheid doen kennen en eerbiedigen! Mogt de herinnering aan zoo veel roem en grootheid, als eens onze geneeskunst en onze geneeskundige school omstraalde, ons de kluisters van vreemden doen afschudden, en de slaafsche navolging doen vervangen door eene vrije studie der natuur en eene grondige beoefening der bronnen! Ziedaar de hulde, die de nakomelingen van boerhaave aan hem en aan het vaderland verschuldigd zijn!

Bijzonderheden over Japan. - Door den Heer I. Titsingh. - Uit het Engelsch, met gekleurde Platen naar Japansche Originelen. Iste Deel. In 's Gravenhage, bij de Wed. J. Allart. 1824. In gr. 8vo. XVI en 250 Bl. f 4-50.

Met meer dan gewoon genoegen geven wij eenig verslag van het werk, waarvan wij den titel slechts bij verkorting hebben afgeschreven. In onze Vaderlandsche Letteroefeningen behoort immers met eer vermeld te worden een vaderlandsch werk van gewigtigen inhoud en zeldzame

{==374==} {>>pagina-aanduiding<<}
waarde, ofschoon het, tot onze smart, uit een ander land in het onze, als het ware, eerst is overgeplant. Wij, Nederlanders, zijn, sedert een' geruimen tijd, de eenigste natie, die eene Faktorij heeft in Japan, en wier vlag aldaar, wat er ook heeft mogen gebeuren, is blijven waaijen: en de berigten van eenen inboorling van Nederland, omtrent een volk, zoo weinig bekend en zoo vreemd; berigten, door een langdurig verblijf en met zeldzame kunde en vlijt verzameld, en waarop Franschen en Engelschen beide den grootsten prijs gesteld hebben, - kunnen niet anders dan voor een echt vaderlandsch hart in Nederland zeer welkom zijn. Dank hebbe dus de Vertaler, die ons dezelve in onze moedertaal, althans gedeeltelijk, geeft! Wij wenschen, dat het vervolg niet lang achterblijve, en dat dit werk bij de Nederlanders het gunstig onthaal moge vinden, 't welk het allezins waardig is.
De Auteur is de Heer isaak titsingh, voorheen Opperhoofd van wege de Nederlandsche Oostindische Kompagnie bij de Faktorij in het Keizerrijk Japan. Hij was een Amsterdammer van geboorte, en na zijne terugkomst in zijne geboortestad zou hij voorzeker aldaar, ter eere en ten nutte zijner natie, zijne allerbelangrijkste berigten in orde hebben gebragt, indien niet de binnenlandsche onlusten hem genoopt hadden, in Parijs de gewenschte rust te zoeken, alwaar hij, in het begin van 1812, overleed. In zijn oorspronkelijk werk had hij de Tijdreken-, de Sterre-, de Geschied-, de Volks-, de Lands-, de Kruidkunde, de Feesten, de Plegtigheden, de Zeden, Gebruiken en Gewoonten der Japanners beschreven; een werk, waartoe hij door zijn langdurig verblijf in dat land, en als Hollander, boven andere natiën, de gelegenheid had, terwijl hij tevens die Hollandsche vlijt en dien ijver bezat, die genoegzaam waren, om die kunde, welke hij in het land zelve verkrijgen konde, nuttig te maken voor de wetenschappen. Dit zijn de woorden van den Hoogleeraar willmet, in deszelfs Schets van den staat der Oostersche Litteratuur in Holland in de acht-
{==375==} {>>pagina-aanduiding<<}
tiende Eeuw, waarvan door ons in 1821 verslag gegeven is. Achter deze Schets is eene bijlage, bevattende den inhoud van het groote werk des Heeren titsingh over Japan, waarmede verdient vergeleken te worden de opgave van alwat titsingh verzameld en nagelaten heeft betreffende Japan, welke opgave in eene minder geleidelijke orde is voorgedragen.
De Nederduitsche Uitgever heeft zijn werk uit het Engelsch vertaald, schoon hij de orde eenigzins veranderd, en niet dan de belangrijkste platen bij zijne vertaling gevoegd heeft. Hoe het toegekomen zij, dat wij eene vertaling uit het Engelsch, en niet uit het Fransch, gekregen hebben, is Recensent niet duidelijk. De Vertaler zegt, in zijn belangrijk voorberigt: Wij zijn, na vele nasporingen te dezen aanzien, ten minste verzekerd, dat er geen Fransch origineel van de Bijzonderheden over Japan is in het licht verschenen, hoezeer de Engelsche Uitgever, in zijne voorafspraak aan het publiek, van een French publisher and editor gewaagt. Het Engelsche werk heeft Recensent niet te zien kunnen krijgen; maar hij heeft opgemerkt, dat het onderhavige deel begint met een Berigt wegens de Handschriften van den Heer titsingh, door den Heer nepveu, den Franschen Uitgever; ook heeft hij gelegenheid gehad om een Fransch werk te zien: Mémoires et Anecdotes sur la dynastie règnante des Djogouns, Souverains du Japon, etc. par M. titsingh, publiés avec des notes et éclaircissemens par M. abelrémusat, Paris, chez a. nepveu, 1820, en voor dit boek is eene opgave van de werken, onlangs bij dezen boekverkooper uitgekomen, onder welke wordt vermeld: Cérémonies usitées au Japon pour les mariages et les funé railles, par feu M. titsingh, un vol. in 8vo. de texte et un atlas;
bij welke opgave zich eene noot bevindt, volgens welke nog uitkomen zou: Annales abrégés des Daïris du Japon, traduites du Japonnais par feu M. titsingh, trois forts vol. in 8vo.
Dan, hoe het ook met die, voor ons duistere, zaak gelegen zij, wij verblijden ons, dat er althans iets in on-
{==376==} {>>pagina-aanduiding<<}
ze moedertaal uitkomt van hetgeen de Heer titsingh over Japan had verzameld. Dit eerste deel bevat hoofdzakelijk de beschrijving van de Huwelijksplegtigheden bij de Japannezen, en van de Begrafenis-, Lijkplegtigheden en Lijkfeesten bij dezelve. Het tweede deel zal, volgens aankondiging van den Vertaler, terstond met de geheime Gedenkschriften der wereldlijke Keizers van Japan beginnen. De uitvoering van het thans uitgegevene gedeelte is keurig. Zeer fraai, schoon anders een wonderlijk voorkomen hebbende, zijn de bijgevoegde platen. Dat deze naar Japansche originelen vervaardigd zijn, gelijk op den titel staat uitgedrukt, betwijfelen wij geenszins. Dezelfde inrigting hebben ook de platen in het Fransche werk, hetwelk wij gezien hebben; en blijkbaar is derzelver overeenkomst met Chinesche platen en afteekeningen, welke, hoe natuurlijk ook, de kunst van het perspectief insgelijks missen.
Voor een gedeelte laten zich deze Bijzonderheden niet zeer aangenaam lezen; dan, daar dit veroorzaakt is door de ongemeen groote en zorgvuldige naauwkeurigheid van den Heer titsingh zelven, hebben dezelve, ook uit dien hoofde, des te meerder innerlijke blijken van getrouwheid en geloofwaardigheid. De liefhebbers van verdichte verhalen zullen meestal weinig behagen in die bijzonderheden vinden. Echter zullen Nederlandsche lezers, die het solide boven het amusante stellen, dezelve allerbelangrijkst vinden; en wij mogen niet twijfelen, of dit werk zal deszelfs waarde blijven behouden, wanneer vele Romans lang vergeten zullen zijn.







Elogium Tib. Hemsterhusii, auctore Dav. Ruhnkenio; accedunt duae Rich. Bentleji Epistolae ad Hemsterhusium. Vita Dav. Ruhnkenii, auctore Dan. Wyttenbachio. Cum Praefatione et Annotatione edidit Jo. Theod. Bergman.

(Vervolg en slot van bl. 351.)

Er zijn ook in bergman's Annotatio nog andere aanmer-
{==377==} {>>pagina-aanduiding<<}
kingen van gemengden inhoud, en die men zoo wel onder de eene als onder de andere der drie voornoemde klassen, maar ook somtijds onder geen van alle kan rangschikken. Meestal echter laten zij zich niet onvoegelijk tot de algemeene benoeming van Historia Literaria brengen, of althans zij staan daarmede in een naauw verband. Hier hebben wij voornamelijk het oog op een Excursus, of uitweiding, in den vorm eener Annotatie ad Vit. Ruhnk. pag. 32, loopende van Annot. pag. 376 tot aan pag. 394. Bergman onderzoekt hier, of hemsterhuis, ruhnkenius en wyttenbach al of niet en in ernst gesteld hebben, dat, bij het publiek onderwijs, het onderrigt in de Grieksche taal dat der Latijnsche moet voorafgaan. Mogelijk zal meer dan één bediller zijne verwondering betuigen, deze vraag hier entkennend beantwoord te zien door iemand als bergman, die pas een jaar te voren een Grieksch en Nederduitsch Handwoordenboek ten dienste der Scholen had bewerkt, even alsof hij daarom nu tegen zichzelven en tegen zijn eigen gevoelen en eigen werk wilde ten strijde trekken. Edoch men houde hiertegen in het oog: vooreerst, dat bergman in voornoemd Woordenboek slechts als werktuig voorkomt van den Uitgever thieme, die, om aan het bijna algemeen verlangen te voldoen, zoodanig een werk begeerde; - ten andere, dat bergman de reeds vóór hem door eene andere hand begonnen en tot nagenoeg de eerste honderd bladzijden toe afgewerkte taak op dezelfde wijze moest vervolgen; het is toch bekend, dat hij dat werk van den Heer
lenting overnam; zie zijne Voorrede, bladz. VI; - ten derde kan zoodanig Woordenboek voor de lagere klassen nog altijd van groot nut zijn, vooral bij de tegenwoordige schaarschheid en duurte van hedericus en andere uitvoerige Lexica: op de hoogere klassen zal men toch altijd een Grieksch en Latijnsch Woordenboek moeten blijven gebruiken, wil men de leerlingen, aau de Akademie komende, waar, in ons vaderland althans, gelukkig nog alles in het Latijn behandeld wordt, niet verlegen laten staan; - eindelijk, ten vierde, nergens in de Voorrede tot dat Woordenboek verklaart bergman zich het gevoelen toegedaan der genen, die het Latijn van het Grieksch willen doen voorafgaan (*). Integendeel, alwie de

{==378==} {>>pagina-aanduiding<<}
moeite nemen wil, zijne kortere Aanteekening bij het begin van gemelde Voorrede te vergelijken met deze langere op het Vita Ruhnk., zal van zelf bevinden, dat deze eigenlijk niet anders is dan de min of meer uitvoerige verklaring zijner belijdenis, te voren in gene met een paar woorden afgelegd; en dat dus bergman, wel verre van zichzelven tegen te spreken, veeleer zijn eigen gevoelen openlegt, en zichzelven volkomen is gelijk gebleven. Jammer, dat wyttenbach, in Praef. ad Sel. pag XXIV, zich niet bepaald genoeg had uitgedrukt. Velen hebben daardoor zijn gezag te onpas misbruikt, en hem, zoo hier als elders, verkeerde gevoelens aangewreven. Een sprekend bewijs daarvan is, in dezelfde Praefat. pag. XXV, zijn verlangen, dat de leerlingen, die tot zijn Akademisch onderwijs in het Grieksch kwamen, daartoe mede zouden brengen de kennis der Declinatiën en Conjugatiën, zoo als die uit de Rudimenta's geleerd wordt, gepaard met eenige oefening in het construéren en in het Latijn vertalen; welke woorden men lijnregt tegen wyttenbach's bedoeling zoude opvatten, als men daaruit wilde afleiden, dat de goede man niets meer van zijne discipelen vorderde. Neen, maar hij stelde dit als het minimum, om mingevorderden niet af te schrikken, zoo als bergman juist opmerkt, Annot. pag. 368 sq. Het ware te wenschen, dat iemand op gelijke wijze wyttenbach's groote verdienste in de herstelling van het maken van Grieksche opstellen, tegen het evenzeer misbruikte gezag van ernesti voor den hedericus, eens opzettelijk aantoonde. Zie Philomath. L. II. pag. 227 sq. Dit moet vooral nog door velen gehoord worden, en is in ons oog eene parel
aan de kroon van dien waarlijk grootén man.
Ons blijft nog over, van eenige Anecdota te spreken, dat is, onuitgegevene stukken, die hier, in deze uitgave van het Elogium en Vita, voor het eerst in het licht verschijnen. Met opzet hebben wij dit voor het laatst, en, zoo als men zegt, pour la bonne bouche, bespaard, ten einde datgene, hetwelk aan dit werkje eenen gansch niet flaauwen glans van

{==379==} {>>pagina-aanduiding<<}
nieuwheid bijzet, des te beter te doen uitkomen. Hiertoe behoort, in de eerste plaats, een Fragment uit eenen Brief van th. sellius aan oudendorp, handelende over het beroep van haverkamp, als Professor Ling. Graec., in de plaats van jacobus gronovius, en dienende tot opheldering van hetgeen ruhnkenius in zijnen tijd, om zekere redenen, niet dan in bedekte uitdrukkingen heeft willen aan den dag leggen, in het Elog. pag. 21, doch waarvan het nu niet meer noodig was een geheim te maken. Dit fragment, zoo wij ons niet bedriegen en wèl onderrigt zijn, is overgenomen uit de Electa Epistolica, gevonden in de rijke verzameling van wijlen den beroemden Hoogleeraar te water, in den Catalogus zijner Bibliotheek vermeld Part. II. pag. 34. No. 14, en bij de openbare veiling opgekocht door de Heeren luchtmans, die, gelijk wij hopen, ook het overige van dien belangrijken bundel ons niet zullen onthouden, maar ter gelegener tijd, hetzij afzonderlijk, hetzij met andere werken te zamen, aan de geleerde wereld mededeelen. Zie Annot. pag. 315. - Aldaar, pag. 337, zegt bergman, dat hij de beide Brieven van bentlei op nieuw vergeleken heeft met 's mans eigenhandig afschrift, daarvan nog aan, wezig in de Leidsche Bibliotheek; en wel met dat gevolg, dat wij bij pag. 106. Annot. pag. 350. de merkwaardige invulling aantreffen van een' geheelen regel, die zelfs in de echte uitgave ontbrak. Jammer, dat deze en andere verbeteringen niet vroeger in den tekst zelven zijn opgenomen: dan het schijnt, dat bergman het handschrift van bentlei eerst bij zijne Aanteekeningen gebruikt heeft, nadat de
Brieven zelve reeds lang te voren overgedrukt waren. Nu, dit kan altijd nog bij eene tweede uitgave verholpen worden. Ja, wat meer is, Annot. pag. 344 treffen wij nog een' derden Brief van bentlei aan, waarbij hij aan hemsterhuis de zorg opdraagt voor zijnen horatius, eerst in Engeland uitgegeven, Cantabrigiae 1711, en twee jaren later, in 1713, te Amsterdam bij wetstein herdrukt. Dit laatste wisten wij reeds lang; maar niet, dat hemsterhuis over dien herdruk het opzigt had, misschien ook wel de proeven nagezien heeft, en zorg gedragen, om bentlei's eigenhandige verbeteringen op hare plaats in te lasschen: iets, waardoor onze Nederlandsche druk, boven den Engelschen, in waarde is toegenomen; hoewel deze, als oorspronkelijke uitgave, en tevens om zijne zeldzaamheid, voor

{==380==} {>>pagina-aanduiding<<}
den boekverzamelaar nog altijd zijne waarde blijft behouden. Niet minder dienst bewees hemsterhuis aan bentlei voor zijnen manilius; doch waarvan even min in zijne uitgave diens Dichters gewag gemaakt wordt. Nu weten wij het uit het Fragment eens Briefs van hemsterhuis aan bentlei, ons door bergman medegedeeld, pag. 345. Wij zijn de beide waardige mannen, thans aan het hoofd der Leidsche Bibliotheek gesteld, den Hoogleeraar van voorst en den Heer geel, wel zeer veel dank verschuldigd, dat zij tot dit alles een' zoo vrijen toegang aan bergman verleend hebben. Wij wenschen, dat zij dit bij voortduring zullen blijven doen aan allen, die eenig werk van belang onderhanden hebben. Zoo zal er welhaast een einde komen aan die herhaalde klagten van vreemdelingen, alsof op die Bibliotheek alles in het duister schuile, en niets het daglicht moge zien; waartegen bergman hier met de daad zelve, elders, pag. 460 sq. en 469, met woorden ijvert, en onzen vaderlandschen roem mannelijk verdedigt. - Pag. 364 leest men eenen Brief van wyttenbach aan m. tydeman, behoorende bij het Vita Ruhnk. pag. 18, en door laatstgenoemden Hoogleeraar, den Nestor der Leidsche Hoogeschool, gewillig voor de drukpers afgestaan. - Pag. 450 worden wij verrast door een berigt van ruhnkenius aan calckenaer, van zijnen vond bij Photius in Agatharchide, waarvan wyttenbach spreekt p. 128. Dit hebben wij den verdienstelijken mahne te danken, die het uit de grootere collectie Brieven aan bergman had overgezonden. - Pag. 470
sqq. zijn eenige Brieven geplaatst van wyttenbach aan zijnen geachten en geliefden kweekeling hana, dien hij daarmede behulpzaam was in het verkrijgen van het Rectoraat te Amsterdam; alsmede twee Akademische getuigschriften, of testimonia, hier in het geheel niet overtollig, maar die zeer wel het licht mogen zien; het eene, omdat het van wyttenbach is; het andere, van walraven, omdat het tot eer van hana verstrekt; en beide te zamen, omdat zij dienen ter bevestiging van wyttenbach's verhaal, dat hana aanvankelijk voor de Godgeleerde studiën was opgeleid. Dit alles was door den zoon van hana, een verdienstelijk jongeling, die thans aan de Leidsche Hoogeschool de Letteren beoefent, en de voetstappen van zijnen al te vroeg gestorvenen vader schijnt te zullen drukken, medegedeeld aan zijnen Leermeester bosse,

{==381==} {>>pagina-aanduiding<<}
en langs dien weg tot bergman gekomen. Jammer, dat deze geen van beide, aldaar (Vit. Ruhnk. p. 199) vermelde, testimonia van ruhnkenius magtig is kunnen worden. Zouden die ook nog ergens schuilen onder de Archiven der Amersfoordsche of Amsterdamsche Scholarchen? Het ware wel der moeite waard, hiernaar onderzoek te doen. - Pag. 511 staat eene Annotatie van wyttenbach over het verschil van doctus en eruditus, insgelijks van bosse afkomstig; terwijl wij pag. 509 iets soortgelijks van laatstgenoemden vinden. - Kleinere stukjes, zoo als eenige regelen uit Dictata van ruhkenius, en uit eenen brief van wyttenbach, overgenomen uit creuzer's Levensberigt in die Zeitgenossen, No. XXXI, laten wij onaangeroerd. Zie pag. 407, 432, 491 en 495 sqq. Maar wij mogen niet verzwijgen een bundeltje Brieven van c.f. matthaei aan ruhnkenius, op de Leidsche Bibliotheek voorhanden, volgens het getuigenis van bergman, pag. 462, waaruit wij willen hopen, dat ook nog eens het een en ander wereldkundig zal gemaakt worden.

Zoo veel dan van dit belangrijk boek, hetwelk wij van A tot Z, zoo als men zegt, en uit dit verslag blijkbaar is, doorsnuffeld hebben. Van den Index en van de Corrigenda, beide blijken dragende van naauwkeurigheid, is het niet noodig iets te zeggen. Zinstorende drukfeilen hebben wij bovendien bijna geene aangetroffen. Praefat. pag. XXXII. vs. 5. v.o. ut illi non vitam sese - legere sibi videantur, zouden wij liever sese missen. Het schijnt, alsof bergman, eerst meenende te schrijven sese - legere putent, doch voor putent in de plaats stellende sibi videantur, daarbij vergeten hebbe het voorafgaande sese door te halen. Dit is dus eene soort van anacoluthon, wel niet na te volgen, maar echter te verdedigen. Althans bij plautus, Aulul. V, 4, leest men: certo enim ego vocem hic loquentis modo me audire visus sum, alleen daarin van bergman's woorden verschillende, dat de dativus mihi ontbreekt, maar voor het overige volkomen gelijk in het meer zeldzame gebruik van videor met den accusativus. - Ibid. pag. XXXV. vs. 5, in de noot, zou voor Ultrajectinae, bij overhaasting, naar het schijnt, uit de pen gevloeid, beter zijn Rheno-Trajectinae. - Annot. pag. 362. vs. 4. perstissimum, lees peritissimum. - Ibid. pag. 371. vs. 6. cum Leidae evocantium, uit een' brief van ruhn-
{==382==} {>>pagina-aanduiding<<}
kenius, Opusc. Tom. II. pag. 805, schijnt op de eene zoo wel als de andere plaats eene drukfeil te zijn voor Leidâ in den ablativus; ofschoon zelfs de Londensche druk,
bij lunn uitgegeven in 1807, waaruit die brieven aan d'orville zijn overgenomen, aldaar den genitivus Leidae heeft. - Ibid. pag. 396. vs. 19. conjunctum, lees conjuncti, terugslaande op het voorafgaande Graeci en op het navolgende usurpati. - Ibid. pag. 417. vs. 18. Pausiorum, lees Parisiorum. - Sed manum de tabula. Wij leggen de pen neêr met de betuiging, dat deze nieuwe uitgave van het Elogium Hemsterhusii met het Vita Ruhnkenii de namen hunner Schrijveren, ruhnkenius en wyttenbach, zoo wel als onze vaderlandsche drukpers, allezins tot eer verstrekt; en tevens met den wensch, dat zij onder de Latijnsche Schooljeugd en geheel de studerende Jongelingschap een uitgebreid nut moge stichten, en eerlang op nieuw zijn uitverkocht.

M. Tullii Ciceronis de re publica libri sex. Ad fidem codicis rescripti Bibl. Vaticanae primum editi ab Angelo Majo. Harlemi ex officina haeredum F. Bohn. 1823. 8vo. f :-80.

Ofschoon wij te lang reeds verzuimd hebben, van dit net en zindelijk uitgaafje verslag te doen, mogen wij het toch niet geheel achterlaten. Nog maar sedert drie jaren zijn deze belangrijke overblijfsels van cicero's boeken de Republica aan het licht gebragt, en er bestaan reeds eene menigte uitgaven van. Dat hierdoor, en door verscheidene geschriften, zoo wel van Juristen als van Philologen, over dezen ontdekten schat, de bibliographie op hare beurt een nieuw artikel gewonnen heeft, is wel niet aan den snuffellust onzer eeuw alleen toe te schrijven. Want er is niet weinig door de letterhelden der twee vorige eeuwen over het hoofd gezien, of liever der uitgave onwaardig gekeurd, waaromtrent de drukpers in onze dagen minder spaarzaam is, doch hetwelk waarschijnlijk in zijne editio princeps zal besloten blijven, en daarmede weder eens verdwijnen. Maar een werk van cicero, waarover hij zelf tevreden was, welks onderwerp allergewigtigst is, waaruit wij, behalve kleinere fragmenten, het beroemde somnium Scipionis kenden; dat bij de aankondiging van zulk een boek de nieuwsgierigheid ge-
{==383==} {>>pagina-aanduiding<<}
spannen, en niet bevredigd was voordat het in aller handen was, dit lag in den aard der zaak, en het pleit voor eene eeuw, die alles onderzoekt en opspoort, maar ook de waarde van het gevondene weet te schatten.
In deze uitgaaf hebben de uitgevers zich aan den tekst van villemain gehouden, welke voorzeker boven dien van majo te verkiezen is: bij eene volgende oplage, waartoe wij hopen, dat het vertier gelegenheid zal geven, is het wenschelijk, dat in de wijziging van dien tekst heinrich en anderen gevolgd worden. De eenvoudige korte voorrede, door V. gesteld, ontsiert het boek niet.




Wandeling in Nieuwgriekenland, en Schets van Parga's en Rhiga's Lotgevallen; door J.J. Hisely, Phil. Theor. Mag., Lit. Hum. Doct. Met eene Kaart. 's Gravenhage, bij de Wed. J. Allart. 1825. In gr. 8vo. XII, 124 Bl. f 1-80.

In een tijdstip, waarin het oog van elken menschenvriend met belangstelling op Griekenland gevestigd is, en alwat braaf en weldenkend mag genoemd worden deszelfs geheele bevrijding met verlangen te gemoet ziet, is iedere bijdrage welkom, waardoor de geschiedenis van dat land, en vooral deszelfs tegenwoordige gesteldheid, eenigzins in het licht geplaatst worden. In dezen zin hebben wij het voor ons liggend boekje ontvangen. Ware het ons vergund geweest, de wandeling naar onzen smaak en naar onze krachten in te rigten, welligt hadden wij dan eenen anderen weg genomen, die gemakkelijker en geleidelijker zou geweest zijn: nu hebben wij ons getroost, onzen wandelenden leidsman stap voor stap, somtijds met vrij forsche sprongen, maar toch steeds met genoegen, te volgen. Wij worden eerst in Peloponnesus geplaatst, en gaan dan naar Creta, Euboea, Sciathos, de zeven eilanden, de Cycladen, enz. Na een' blik over geheel Griekenland te hebben laten gaan, landen wij in Epirus, reizen naar Thessalië, Phocis, Lokris, Boeotië, Attica enz., over Corinthus naar Sicyon, Achaje en de overige gedeelten van Peloponnesus. In Laconië schepen wij ons naar Cythera in, bezoeken de eilanden op de westkust van Griekenland, vervolgen de Cycladen, de eilanden op de kust van Azië, en komen over Lemnos naar Thessalië, waar wij onze nu volbragte wandeling begonnen, zegt de schrijver;

{==384==} {>>pagina-aanduiding<<}
maar dat is eene kleine verzinning, want wij waren van Peloponnesus uitgestapt.
Deze onregelmatigheid nu, die wij den heere hisely eenigzins verwijten, is echter geen groot gebrek. Dewijl het boek in zijnen vorm niets van eene verzonnen reis of wandeling heeft, had dit laatste ongelukkige woord ook wel van den titel kunnen wegblijven, en daarvoor in de plaats komen: aardrijkskundig overzigt, of iets dergelijks.
Het doel van den heer hisely is, de gesteldheid van het oude Griekenland, in belangrijke punten, met die van het tegenwoordige te vergelijken. Dit is hem gelukt, en zijn compendium zal zelfs door hem, wien deze zaken niet vreemd zijn, gaarne gelezen worden. Hisely is in het oude Griekenland vrij goed te huis, en hij wijst ons, van tijd tot tijd, de groote lichtpunten van deszelfs geschiedenis; hij herinnert ons aan vele namen, in de staat- of letterkundige geschiedenis van Griekenland beroemd. Wij zouden eenige-verkeerde spellingen in de namen van streken en plaatsen kunnen aanwijzen; maar deze zijn zeker aan overhaasting, of aan de drukpers, te wijten, en spruiten uit geene onkunde van den schrijver, die genoeg door zijne Dissertatie over willem tell, te Groningen verdedigd, bewezen heeft, dat hij in de oude letteren ijverig werkzaam is. Want hij zal deze kleine onnaauwkeurigheden toch niet willen verbloemen met hetgeen hij in de voorrede zegt: ‘Ik wilde slechts eene aardrijkskundige schets van dat land geven, ten dienste, niet van Geleerden, want voor hen is dit werk te onvolledig, maar van den beschaafden stand, en voor den tegenwoordigen tijd, zoodat het slechts als een gelegenheidsgeschrift moet beschouwd worden.’ Immers de geleerden behooren ook tot den tegenwoordigen tijd, en zij mogen de gelegenheidsgeschriften ook wel lezen; de geleerden zullen zich, zonder aanmatiging, ook wel onder den beschaafden stand mogen rekenen; en, eindelijk, die beschaafde stand is niet zeer gediend met oppervlakkige en onvolledige dingen. Wanneer wij nu ons hart regtuit mogen spreken, dan spijt het ons, dat de heer hisely, die, zich moeite gevende, zeer goed voor geleerden kan schrijven, ten behoeve van dezen en te gelijk van den beschaafden stand, niet iets volledigers geleverd heeft. Hij geeft ons hoop op een uitgebreider werk; tot deszelfs
volbrenging moedigen wij hem aan, en wenschen hem daartoe tijd en bezadigden werklust.

{==385==} {>>pagina-aanduiding<<}
Zijn arbeid, wij herhalen het gaarne, is ons ook daarom welkom, en zal allen Nederlanderen welkom zijn, omdat hij de Hollandsche taal en Hollandsche zeden beoefent en zich eigen maakt, en zich daardoor verheft boven zoo vele vreemdelingen, die goedvinden, in het land onzer inwoning levensonderhoud en fortuin te zoeken, maar, uit bezorgdheid voor hun zoet Fransch accent, uit minachting voor alwat Nederlandsch is, of om de gemakkelijkheid, steeds vreemdelingen blijven. Hisely is, op zeer weinig na, het Hollandsch magtig, en zijn stijl heeft zelfs iets aangenaams en eenvoudigs. Hij schijnt zich met onze beste schrijvers gemeenzaam gemaakt te hebben. Uit vele plaatsen van zijn werkje herkennen wij den braven Zwitser, die onze achting verdient. Indien hij werkelijk zich onder de Nederlanders duurzaam vestigt, dan ga hij voort, hun door zijne werkzaamheid nuttig te zijn, en vinde daarvoor eens de belooning in eene eervolle roeping tot het openbare leven!

Korte Levensbeschrijving van vermaarde Mannen, uit alle tijdvakken. Uit het Fransch, naar de derde Uitgave. II Deelen. Met Portretten. Te Rotterdam, bij J. Immerzeel, Jun. 1823. In kl. 8vo. Te zamen 673 Bl. f 4-80.

Als wij den lezer eenvoudig berigten, dat deze levensbeschrijvingen meer dan 300 vermaarde mannen betreffen, zoo begrijpt hij van zelf, dat dezelve in nadruk wel kort zijn; het voorberigt noemt die ook slechts schetsen; en dat deze schetsen dan, omtrent sommigen vooral, zeer weinig bevatten, en geene aanspraak kunnen maken op volledigheid, moeten wij almede getuigen. Maar het werkje wordt ook aldaar een leerboek genoemd, en zal wel denkelijk voor de scholen zijn, en omtrent ieder' hier voorkomenden persoon kan de jeugd dan iets toch leeren. Het onderscheid tusschen vermaarde en groote en beroemde mannen van den schrijver vatten wij niet regt, en wij zouden onderscheidene hier voorkomende personen wel degelijk onder de groote en beroemde mannen rangschikken, onzen boerhaavb b.v., om nu geene anderen te noemen. Kenau hasselaar was (als wij het wèl hebben!) eene vrouw; maar welligt hebben wij hare levensschets hier aan den Nederlandschen vertaler te danken, die er dan ook nog wel meer andere had kunnen bijvoegen.

{==386==} {>>pagina-aanduiding<<}
De portretten zijn houtsneden; zij zijn juist niet alle, meenen wij, bijzonder gelijkende, waarom het dan ook goed is, dat de namen er zijn bijgevoegd. De tijdsorde wordt over het geheel gevolgd; voorts staan Geleerden, Kunstenaars, Dichters, Schrijvers, Helden, Paussen, Koningen, enz. dooreen. Ten slotte hebben wij eene alphabetische naamlijst der vermaarde mannen, hier behandeld, welke zeker niet overbodig is. De berigten zijn, meenen wij, doorgaans uit goede bronnen en getrouw. Eenige oppervlakkige kennis van vermaarde mannen bij onderscheidene tijden en volken kan, als voorbereiding tot meerdere geschiedkundige kennis, hare nuttigheid hebben voor de jeugd; en daartoe zal men dan dit werkje, als leesboek op of buiten de scholen, zeer wel kunnen gebruiken. De zindelijke uitvoering maakt het mede niet ongeschikt tot geschenkjes, en het verdient in allen gevalle den voorrang boven Fransche romans of laffe verhaaltjes, hoedanige nog te dikwerf op onzen bodem worden overgebragt.





Het Leven en de Lotgevallen van Hugo de Groot, in Gesprekken, door A.C. Oudemans. Met Platen. Te Amsterdam, bij G. Portielje. 1824. In kl. 8vo. IV en 253 Bl. f 2-10.

Gelukkig mag de inval heeten, aan welken de jeugd dit boek te danken heeft. Men heeft hugo de groot maar te noemen, om geene belangrijker geschiedenis te kunnen noemen voor jonge lieden, en, thans vooral, om het Nederlandsche karakter in hen te vormen. Intusschen, het is niet gemakkelijk, uit hoofde der staatkundige en Godsdienstverschillen, met welke de geschiedenis van dien grooten man in betrekking staat, dezelve voor de jeugd te beschrijven. Des te aangenamer is het, te ontdekken, dat oudemans, te dezen opzigte, zeer goed, en misschien wel zoo goed, als mogelijk is, is geslaagd. Of hij niet al te spaarzaam geweest zij met opzigt tot de bronnen, waaruit zoo vele vervolging ontstaan is, wil Recensent niet beslissen. Omtrent sommige omstandigheden in de geschiedenis van de groot had hij zeker meer opheldering moeten geven: somtijds toch wordt te veel Historiekennis in dezelfde kinderen voorondersteld, voor welke toch ook noodig geoordeeld werd te ver-
{==387==} {>>pagina-aanduiding<<}
klaren, b.v. wat de vrije Zee, een Pensionaris ezv. genoemd werd. Zulke kinderen weten, denkelijk, ook wel niet, wat zoo vele andere personen zijn, als toen tot den regeringsvorm der Bataafsche Republiek behoorden, en hier vermeld worden. Met de ruimste aanprijzing zij, voor 't overige, gezegd, dat oudemans van alles heeft partij getrokken, wat dienen konde, om het hart der kinderen tot deugdzame grondbeginselen op te wekken. In gesprekken, tusschen een' vader en zijne vier kinderen, wordt de geschiedenis behandeld, en tot afwisseling strekken hier en daar eenige verzen. Hetgeen Saartje (bl. 162-165) opzegt, is toch wat al te lang voor dat meisje, om een gesprek meê te besluiten, waaruit ook opgeteekend moest worden! - Hoezeer de Recensent dit boekje met veel genoegen las, en hetzelve menigmalen onbepaald voornemens
was aan te prijzen tot een geschenk, (twee fraaije plaatjes, behalve de beeldtenis van de groot op het titelblad, versieren het inderdaad niet weinig) verbiedt hem echter de onpartijdigheid, zijne aanmerkingen op het een en ander terug te houden, dat hier misstaat of ontsiert. Hier zijn ze.
Bl. 11. Een oud Advocaat, zich door den jeugdigen hugo beleedigd achtende, kreeg van dezen, op zijne vermaning, dat hij toch zoude bedenken tot een oud Praktizijn te spreken, dit antwoord: ‘Dat weet ik, en daarom ben ik, alvorens ter rolle te verschijnen, eerst te rade gegaan met de oude Advocaten, die ik op mijn kantoor heb.’ Dit behoefde niet aan die kinderen te worden opgehelderd: maar nu het zóó verklaard wordt, ‘dat een Advocaat zich niet op zijne jaren, maar op zijne kunde en ondervinding moest laten voorstaan, want dat er verscheidene oude Advocaten nog bij hem achter den lessenaar stonden, om (NB) hunne weinige kennis uit te breiden,’ nu vreest Recensent, dat er niet velen Saartje zullen nazeggen: ‘Nu bevat ik het regt goed.’ Die vlugheid van begrip steekt raar af bij haar antwoord vóór de opheldering van vader, dat zij het gezegde van de groot niet duidelijk begreep. - Die aanmerking van Willem, bl. 49, is mooi, maar al te mooi voor een kind. Vader had dit moeten zeggen. - Karel (bl. 76) had ook zijne opmerking omtrent groote zielen beter achtergehouden, alleen omdat hij een jongen is. Kinderen moeten niet onderwijzen, maar onderrigt ontvangen. Ook in godsdienstige onderwijsboekjes wordt dit misschien te veel vergeten. Vandaar, dat men kin-
{==338==} {>>pagina-aanduiding<<}
deren laat opgeven, wat men hieruit of daaruit leeren kan. Wij meenen, dat dit hun gezegd moet worden, dewijl het hun kwalijk staat, omtrent de praktijk mededeelingen te doen, of moralisten en critici te zijn. - Wat, bl. 211, aangaande de doodstraf gezegd is, is waar en goed. Maar
komt het er niet wat wonderlijk tusschen, en is het wel genoegzaam tot geheele overtuiging, die wij hartelijk wenschen?
Het meeste spijt ons, van dit nette boekje, de onachtzaamheid omtrent onze taal. De laatste bladzijde, getiteld: ‘Ingeslopene drukfeilen,’ staat in een naar kontrast met het uiterlijk aanzien van hetzelve. Er had zelfs nog wel eene even groote ruimte ter aanwijzing van drukfeilen (als het dan zoo heeten moet) kunnen besteed zijn. Van bl. 175, waar de aanwijzing ophoudt, komen er nog heel wat voor, zoo als van wegens, bl. 184. - Om God denken, vroeger bl. 6, ware veel beter, aan God denken. Oudemans meent toch niet, op Gods voordeel denken? - Dienen te zien, is ook niet naar behooren. Vondel moge dienen voor behooren gebruikt hebben; doch hier is het niet gepast. - In verdedigen tegen de aanrandingen tegen de onschuld, bl. 190, moet het laatste tegen zijn van. - Beleiden, voor beleggen, kan Recensent, bl. 194, verdragen; maar hoe is het mogelijk, dat, bl. 245, beleid voor beleden gebezigd is? - Wat is de hoogere bestemming, bl. 223? Bestemming is oogmerk; en hoe kan men nu zeggen, iemand wederzien in het doel, waartoe hij bestemd is? - Waarlijk, het is jammer, dat oudemans geen' goeden Corrector heeft gewild, want hij had dien zoo van noode gehad! Doch, hij zal dit niet gemeend hebben.




Rotsgalmen van Mr. Willem Bilderdijk. Ilde Deel. Te Leyden, bij L. Herdingh en Zoon. 1824. In gr. 8vo. 200 Bl. f 3-60.

Wij hebben noch tijd noch lust, om over dit tweede Deel der Rotsgalmen ons breedvoerig uit te laten; en waartoe zou dit ook dienen? Het Publiek heeft het niet noodig, en de Heer bilderdijk..... hem zal wel niemand van zijne zinneloosheid overtuigen! - Met weinige kondigen wij alzoo heden aan, dat, ook in dezen bundel, bilderdijk zichzelven volkomen gelijk blijft, en dat die zelfde booze Geest, die sedert de laatste jaren in hem is gevaren, zijne

{==389==} {>>pagina-aanduiding<<}
hersenen verbijsterd, zijn hart verontreinigd, en zijn leven verontrust heeft, - die geest van bitterheid, wrevel, trotschheid, onverdraagzaamheid, vermetelheid, en wat niet al meer, - zich ook hier weder in al zijne kracht vertoont.
Die zich dan tot dusver met bilderdijk konde vermaken, als die booze Geest zoo vaardig over hem is, en zich wezenlijk amuséren, als hij hem hoort brommen en schelden en tieren, (wie toch doet dit mooijer en geestiger dan hij?) en hem, als een razende Roeland, tegen spoken en schimmen ziet schermen, - die koope ook dezen bundel, en, wij durven er op wedden, hij zal zich zijn geld niet beklagen. Om de Lezers het zoeken te besparen, willen wij maar eenige der fraaiste stukken noemen, die hun dan vooral zullen divertéren; als daar is Napraten (vol beminnelijke nederigheid), Zucht der Bejammering (niet zonder zuchten en tranen uit te lezen), Zwermzwarreling (de titel alleen is immers een pietje waardig), De razende Dwingzucht (dat bilderdijk bij zulk een onderwerp tot razernij moet vervallen, is een axioma) en Bemoediging (die echter maar in het geheel niet voor iedereen zeer vertroostend is).
Wat ons betreft, wij zijn van alle soortgelijke lectuur reeds oververzadigd. Elke bundel, dien wij van bilderdijk in handen krijgen, is voor ons het bewijs van 't geen reeds vóór jaren is voorspeld, en doet ons hoe langer zoo meer aan beterschap wanhopen. En als wij dit bedenken, - bedenken, welke heerlijke gaven en zeldzame talenten, door welke zoo veel goeds kon worden gesticht en bevorderd, nu jammerlijk worden misbruikt ten dienste van den Vorst der Duisternis, - bedenken, dat hij, die zulk een genoegelijk leven zou kunnen leiden, geëerd en geliefd door allen, nu zichzelven zijne laatste levensdagen verbittert, en zich zonder ophouden tot een voorwerp van bespotting stelt; als wij dit bedenken, neen! dan kunnen wij niet langer mede spotten, dan moeten wij den ongelukkigen Man uit grond van ons hart beklagen, diep beklagen, en dan zouden wij bijna ons verblijden, dat slechts aan weinigen zulk eene overgroote geleerdheid gegeven wordt, die, niet door wijsheid bestuurd, tot krankzinnigheid geleidt, en, niet door nederigheid, ootmoed en liefde geheiligd, tot bitterheid, afgunst en vermetelheid vervoert.






{==390==} {>>pagina-aanduiding<<}

Dichtstukjes van Mr. J. Brand van Cabauw. Te Amsterdam, bij J. van der Hey en Zoon. 1824. In kl. 8vo. XII en 156 Bl. f 2-20.

Luimige Dichtstukjes van J. van Oosterwijk Bruyn. Te Amsterdam, bij M. Westerman. 1824. In kl. 8vo. 124 Bl. f 1-40.

In ons vaderland zijn tegenwoordig zeer velen, die, zonder eenige aanspraak op den veelomvattenden naam van Dichter te kunnen of zelfs te willen maken, dikwijls bij bijzondere gelegenheden, of wanneer hen een denkbeeld bijzonder trof, het speeltuig in de hand nemen, om zichzelven eene aangename bezigheid of hunnen vrienden eenige genoegelijke oogenblikken te verschaffen; en onder dezen behooren, naar ons inzien, de Heeren brand en van oosterwijk bruyn. Maar, schoon zij ook in dit opzigt schijnen overeen te komen, dat zich beider talent voornamelijk door navolging van vreemde modellen gevormd heeft, is hun dichttrant echter hemelsbreed verschillende. De eerste, die zeer veel smaak vindt in de latere Fransche letterkunde, schijnt door derzelver beoefening datgene geworden te zijn, wat onze naburen un bel esprit noemen, dat is iemand, die bij elke passende gelegenheid een aardig zelfgemaakt stukje goed weet voor te dragen; wiens gedichtjes, zonder juist tot het gevoel te spreken, toch eene tint van sentimenteelheid dragen, en meer uitvloeisels zijn van het vernuft, dan van eene waarlijk dichterlijke stemming. Bruyn, daarentegen, is een kweekeling van de Duitsche burleske school, van blumauer en langbein; door de stofféring van oude fabelkundige onderwerpen met nieuwe zeden en gewoonten, door onverwachte en zonderlinge vergelijkingen, welke men, in eenen anderen schrijfstijl gebezigd, triviaal zoude noemen, doet hij zelfs den ernstigsten glimlagchen; hij kan kleinigheden geestig verhalen, weet de gewoonste dingen van eene nieuwe en luimige zijde te beschouwen, en, zonder zich den hoogeren rang van Hekeldichter te kunnen toeëigenen, tooneelen uit het werkelijke leven koddig, naauwkeurig en naar het leven te beschrijven. Beiden beoefenen dus vakken der lagere poëzij, die wel in geenen deele
aanspraak kunnen geven op den eersten rang, maar toch, vooral het burleske, wanneer het met zoo veel

{==391==} {>>pagina-aanduiding<<}
smaak als hier behandeld wordt, het hunne bijdragen tot vermaak eens beschaafden publieks. Wij doorlazen derhalve hunne bundeltjes met belangstelling; doch kunnen niet ontkennen, dat wij gelooven, dat de verzameling van den Heer bruyn meer opgang zal maken, dan die van den Heer brand; want op dat gedeelte van onzen zangberg, hetwelk ons luimige en boertige dichtvruchten leveren moet, heerscht sedert lang groote schaarsch- en schraalheid, en daarom is zijn geschenkje dubbel aangenaam; terwijl men daarentegen op dit oogenblik met gedichten, gelijksoortig aan die van den Heer brand, zoo geweldig wordt overstroomd, dat men alleen den vreesselijken watersnood van Februarij jl. met dezen zondvloed vergelijken kan.
Wij vertrouwen, dat dit voorloopig oordeel bevestigd zal worden door eene korte opgave van den inhoud der beide verzamelingen, met eenige vlugtige aanmerkingen doorvlochten. Het uitgebreidste en tevens het eerste stuk in den bundel van brand is eene vrije navolging van een Fransch gedicht van legouvé, la Mélancolie getiteld, en hier niet geheel juist Teêrgevoeligheid gedoopt, ofschoon wij met den navolger de moeijelijkheid erkennen, om dit woord zonder omschrijving in onze taal uit te drukken. Er heerscht in hetzelve weinig dichterlijke vlugt; doch men vindt er verscheidene goedgeslaagde beschrijvende partijen, en wij houden het met den Zegezang op de Overwinning bij Algiers; welke reeds vroeger afzonderlijk uitgegeven is, voor de verdienstelijkste stukken, welke hier worden aangeboden. Daar wij het oorspronkelijke niet kennen, kunnen wij geene vergelijkingen maken; maar, gelijk het stuk hier voor ons ligt, is het een Leerdicht, dat zeer geregeld, als de noten op een muzijkpapier, afloopt. Eerst worden de teêrgevoelige of liever melancholische denkbeelden, welke de schilderkunst of de poëzij ons soms kunnen inboezemen, geschilderd; dan de morgen, de middag, de avond en nacht, en vervolgens de vier getijden des jaars allegorisérend geschetst, en eindelijk met een kerkhof, dat in dergelijke stukken altijd, gelijk men zegt, de deur moet toedoen, geëindigd. Op de orde is dus niets aan te merken, dan dat zij al te ordelijk is, en daardoor geweldig stijf is geworden; op den dichtstijl weinigdan dat er nog al eens een stoplap vrij merkbaar is ingevoegd, en dat uitdrukkingen als deze taalkundig slecht zijn:

{==392==} {>>pagina-aanduiding<<}


In 't lijkkleed ligt natuur verstorven en verstijfd, 
Terwijl geen bloempje meer bij de achtbre grafplaats blijft 
Zijns moeders. (Bl. 16.) 

Dat blijven van bloempjes bij een graf is op verre na niet fraai; maar de mannelijke vorm van den tweeden naamval bij een vrouwelijk woord (moeder!) is nog eenige graden erger.

Ziedaar een enkle drop dier zaligheid en zegen. (Bl. 18.) 

Hier wordt, door een gelijksoortig gebrek, het voornaamwoord, vrouwelijk verbogen, in verbinding gebragt met het mannelijke zegen; iets, hetwelk het minstgeoefend oor terstond bij de lezing beleedigt.
De overige, dikwijls uit andere talen nagevolgde, stukjes zijn alle van kleineren omvang, de meeste zelfs van slechts weinige regels. Onder dezelve beviel ons vooral de reeds boven aangehaalde Zegezang op Algiers, zeker het krachtigste en beste gedicht, dat ooit aan de zangader van brand ontvloeide. Het Volkslied: Wij leven vrij, schoon door kinsbergen bekroond, heeft ons nooit bijzonder, behaagd: volkspoëzij moet los en ongedwongen zijn, en deze is zoo stijf als eene hark. De Beek is vol lieve denkbeelden, zacht en teeder, maar naar het Fransch; want wij willen hier alleen aanstippen, wat ons het beste toescheen. De Schilderkunst is krachtig, vol pit en merg. Ons Paradijs, lief; maar wij veroorloven ons ééne vraag: Leefde Adam in het Paradijs dan als minnaar, en werd hij eerst na zijne verdrijving uit hetzelve echtgenoot? Op deze verkeerde vooronderstelling is echter het aardige stukje geheel gebouwd. In het Onweder heerscht poëzij; doch in hetzelve stort zich eene regenvlaag in 's aardrijks armen; dit is wat wonderlijk. Wij hoorden dikwijls van den schoot der aarde spreken, maar nooit van hare handen of voeten. In de stukjes aan Anna, des Dichters vroeg gestorvene Gade, spreekt overal hartelijke liefde en dikwijls ongekunsteld gevoel. Tot eene proeve kiezen wij haar Grafschrift, bl. 75:

De roos stond lagchend daar en sierde 't groene veld, 
Door morgendauw verkwikt, door zefir zacht bewogen; 
Zij bloeide in volle pracht, boeide aller hart en oogen, 
En hield haar knopjes teêr aan 't moederhart gekneld. 
Zoo stond zij 's morgens nog, maar 's middags reeds niet meer! 

{==393==} {>>pagina-aanduiding<<}

Het onweêr heefr verwoed haar van den steel gebroken. 
De Hemel, die het zag, heeft toen, in rouw gedoken, 
De knopjes nog gespaard, maar 't roosje ligt hier neêr. 

Zoo zijn er nog een aantal andere, welke wij met lof zouden kunnen vermelden; doch er zijn er ook nog al eenige, vooral gelegenheidsversjes, welke beter de eer van stille bewaring in den lessenaar, dan die van mededeeling door middel der drukpers, verdiend hadden. Daartoe brengen wij, b.v.: op den Verjaardag van het Zoontje eens Vriends; op den dubbelen Feestdag, en bijna alle de extemporé's. Ook die Uitboezeming, op bl. 76, in welke monsters, uit de hel onttogen, in menschenschijn voor oogen gebragt worden, en ouders het fluweel verscheuren, waarmede hunne panden zijn gehecht aan de eerste min, waar uit schorre donderslagen de regen nederdaalt op aarde, had zich misschien gaarne met een stil plaatsje naast dezelve vergenoegd. Maar meer dan genoeg voor ons bestek; wij stappen thans van de sentimentele poëzij van den eenen Amsterdammer tot de luimige over van den anderen.
Dezelve levert ons insgelijks deels oorspronkelijke, deels nagevolgde stukjes, meest uit het Hoogduitsch, doch ook wel eens uit het Fransch; zoo als het laatste, de Kamerjagt, dat zeer aardig gevonden, doch bij hetwelk de vertolker vergeten heeft te zeggen, dat het van een ander ontleend is. De geheele inhoud kan gevoegelijk onder vier rubrieken gebragt worden. Eerstelijk burleske behandeling van fabelkundige onderwerpen; hier spannen Orpheus en Pygmalion de kroon. In rang volgen de Goden en de Reuzen, Philemon en Baucis, en de drie Godinnen en de Herder. Jupiter en de Gebeden en de Zon en de Maan, welke ook min of meer tot dit genre behooren, vloeijen over van geest en luim. Bij onderwerpen als deze toont zich bruyn's talent op het gunstigst; en hij kan waarlijk een meester worden in derzelver behandeling, indien hij steeds geduld genoeg blijft bezitten, om de ingevingen zijner luimige Zanggodin af te wachten, en haar nimmer door geweld tot spreken tracht te dwingen; eene onvoorzigtigheid, welke door vele Dichters in dit vak zoo dikwerf tot hun nadeel wordt bedreven. Tot de tweede rubriek, die der luimige verhalen, behooren de Torenbrand, niet de Groningsche, maar die, naar welke wij meenen, dat de Mechelaars

{==394==} {>>pagina-aanduiding<<}
thans nog Maneblusschers heeten; de mislukte Kus; de nuttige Preek; de Uitzondering; alle drie naar het Hoogduitsch los en vloeijend gevolgd; en de Kamerjagt. De Lof van den Slaap en die van het Eten maken eene derde afdeeling uit, bij welke men ook de Klagt van een' ongelukkigen Poëet zoude kunnen voegen; en hier wordt men waarlijk getroffen door de zonderlinge wendingen, welke de luim des Schrijvers aan deze dagelijksche onderwerpen weet te geven. Wij schrijven een paar derzelven tot eene proeve af:

Neen, de tijd is niet verloren, is niet nutloos doorgebragt, 
Die(n) wij op de peluw slijten in een' doorgeslapen nacht. 
Neen, die tijd is niet verloren; maar verloren is de tijd, 
Dien men, naauw ten halve wakker, geeuwend op zijn kamer slijt; 
Als men, 't bed te vroeg ontweken, dikmaals eer de dag begon, 
't Uur verkwist in geestverpijnen, daar men rustig slapen kon. 
Neen, gij weet niet, wat de slaap ons in een' verdren leeftijd schenkt, 
Kindren! want gij slaap twerktuiglijk, daar de mensch bij 't slapendenkt. 
Wij, wij hopen bij 't ontwaken; streelend biedt zich 't uitzigt aan, 
Dat wij weder zullen slapen, als wij weder bedwaarts gaan. 
Maar nog hooger is de zegen, die ons slapend tegenstroomt, 
Kindren! meer streelt u het rusten, maar den mensch meer, dat hij droomt. 

Eindelijk ontvangen wij nog een paar satirieke beschrijvende tafereeltjes; de Trekschuit, bij welker lezing men zich waarlijk verbeeldt in zulk eene luije Waterdiligence te zitten, en er de gewone vaststaande gesprekken te hooren; en het familjaar Soupě, dat veel mindere waarde heeft, dewijl de carricaturen niet puntig genoeg voorgesteld, en de Alexandrijnen even stijf zijn als de geheele beschrevene partij. Sommige kunstregters zullen dit misschien voor harmonia imitativa houden; doch ons wil dezelve niet bevallen.
Beide bundeltjes onderscheiden zich door fraaije titelvignetten, netten en tevens zuinigen druk en zuiver papier, en verdienen dus, dat wij hun een: geluk op reis! medegeven.

Rasselas, Prins van Abyssiniën. Eene Geschiedenis. Naar het Engelsch van Dr. S. Johnson. Te Rotterdam, bij J. Immerzeel, Jun. 1824. In gr. 8vo. 280 Bl. f 2-50.

Onder dezen titel ontvangen wij eenen roman van gansch anderen aard, dan men ons gewoonlijk aanbiedt; en als de vertaler van den nooit genoeg geprezenen Rasselas van Dr.

{==395==} {>>pagina-aanduiding<<}
johnson spreekt, hebben wij, hoe uitbundig die lof ook zij, er weinig op af te dingen. Wij ontvangen hier dan een uitmuntend, menschkundig en echt wijsgeerig geschrift, waarin ons geene verliefde mogelijkheden, droomerijen of wezenlijkheden verhaald worden, maar waarin ons 's menschen gedurig streven naar meerdere volkomenheid, werkzaamheid en genot, en zijne, bij de werkelijke ondervinding, bestendige onvoldaanheid met de wereld en de wereldsche bemoeijingen-levendig en onderhoudend geteekend wordt.
De Prinsen en Prinsessen van Abyssiniën werden, zoo luidt het verhaal, in het allervruchtbaarst oord en het heerlijkst paleis, van hunne vroegste jeugd af aan, opgesloten, tot dat de orde van opvolging hen tot den troon zou roepen. In alle hunne behoeften, en al wat hunne genoegens en wenschen bevredigen kon, ook in ieder verstandelijk genot, werd daar volop en oogenblikkelijk voorzien. Rasselas, de edele en brave jonge Vorst, verlangde niets vuriger, dan uit deze vallei des geluks te ontsnappen. Dit gelukte hem eindelijk, met zijne zuster, en een' vriend. Nu lag dan de wereld voor hen open; en dit verhaal geeft ons hunne ondervindingen, waarvan de slotsom eindelijk hierop nederkomt, dat zij volstrekt niet wisten, welk een' werkkring tot hun geluk, bij zoo veel onvolkomenheid, te kiezen. Het verhaal is inderdaad fraai en doorgaans overtuigend, vol van de schranderste en nuttigste opmerkingen en lessen. Wij achten het noodeloos, den lezer verder uit te lokken, door het opgeven eener dorre schets, die aan dat oogmerk ook niet zou voldoen. Beter achten wij het mededeelen van eene kleine proeve, waartoe wij iets uit het gesprek van zekeren Dichter-naderhand des Prinsen reisgezel en leidsman, uitkiezen:
‘Daar ik het besluit opgevat had, om een Dichter te zijn, zag ik alles uit een nieuw oogpunt; mijn kring van oplettendheid was eensklaps vergroot; geenen tak van geleerdheid moest ik over het hoofd zien. Ik trok over bergen en door woestenijen, ter verkrijging van beelden en vergelijkingen, en schilderde in mijnen geest elken boom des wouds en elke bloem der vallei af. Ik beschouwde, met gelijke zorg, de steilten der rotsen en de tinnen der paleizen. Somwijlen dwaalde ik aan de kronkelingen der beek, en somwijlen lette ik op de veranderingen der zomerwolken. Eenen Dichter is niets nutteloos. Zijne verbeelding behoort gemeenzaam te zijn met alles, wat schoon, met alles, wat verschrikkelijk is; hij moet bekend zijn met alles, wat ontzaggelijk uitgestrekt, of sierlijk klein is. De planten des tuins, de dieren des wouds, de delfstoffen der aarde en de verhevelingen der lucht, alles moet te zamen loopen, om zijner ziele eene onuitputtelijke verscheidenheid op te leveren; want elk denkbeeld is bevorderlijk ter versterking of versiering eener zedelijke of godsdienstige waarheid, en, die het meeste weet, zal het meeste vermogen hebben, om zijnen tooneelen verscheidenheid te verschaffen, en zijnen lezer te onderhouden met verwijderde zinspe-
{==396==} {>>pagina-aanduiding<<}
lingen en onverwachte leeringen. Ik beoefende daarom zorgvuldig alle de gedaanten der natuur, en elk land, dat ik bezien heb, bragt iets bij tot vermeerdering mijner dichterlijke kundigheden.’
‘In zulk eene uitgestrekte beschouwing,’ zeide de Prins, ‘moet gij voorzeker veel onopgemerkt gelaten hebben. Ik heb tot nu toe binnen den kring dezer bergen geleefd, en echter kan ik niet uitgaan, zonder het gezigt van iets, dat ik nog nooit te voren had gezien of opgemerkt.’
‘De bezigheid van eenen Dichter,’ zeide imlak, ‘is niet, elke afzonderlijke zaak te onderzoeken, maar de soorten, om algemeene eigenschappen of uiterlijke vertooningen op te merken; hij telt de strepen der tulp niet, en beschrijft ook niet de verschillende schaduwen in het boschloover. Hij moet in zijne afbeeldingen der natuur zulke, in het oog loopende en treffende, trekken afmalen, dat nij het oorspronkelijke voor de ziel van een ieder oproept, en hij moet de geringere onderscheidingen, die de een kan opgemerkt en de ander verwaarloosd hebben, over het hoofd zien voor de eigenaardige hoedanigheden, welke even blijkbaar zijn voor den opmerkzamen als voor den onoplettenden. - Doch de kennis der natuur is slechts de helft van de taak des Dichters; hij moet eveneens bekend zijn met alle levenswijzen. Zijn post vereischt, dat hij het geluk en de ellende van elken stand wete te waarderen, dat hij het vermogen van alle hartstogten in alle hunne vereenigingen opmerke, en de veranderingen van de menschelijke ziel, veroorzaakt door verschillende instellingen en toevalligen invloed van luchtsgesteldheid of gewoonte, van de vrolijkheid der kindschheid af tot de vertwijfeling der grijsheid toe, naspore. Hij moet de vooroordeelen van zijne eeuw of zijn vaderland afschudden; hij moet goed en kwaad in zijnen afgetrokkenen en onveranderlijken staat beschouwen; hij moet geen acht slaan op tegenwoordige wetten en gevoelens, en zich verheffen tot algemeene en tastbare waarheden, die immer dezelfde zijn; hij moet zich daarom tevreden stellen met den tragen voortgang van zijnen naam, de toejuiching zijner tijdgenooten verachten, en zijne aanspraak op roem overlaten aan de regtvaardigheid van het nageslacht. Hij moet schrijven als de tolk der natuur en de wetgever des menschdoms, en zich beschouwen als de bestuurder der gedachten en zeden van volgende geslachten; als een wezen dus, verheven boven tijd en plaats. - Zijn arbeid is hiermede nog
niet ten einde; hij moet vele talen en vele wetenschappen kennen, en, opdat zijn stijl zijner gedachten waardig zij, moet hij zich door eene onophoudelijke oefening gemeenzaam maken met elke kieschheid van spraak en bevalligheid van uitdrukking.’ - Imlak gevoelde nu eenen aanval van geestdrift, en ging voort met het vergrooten van zijne geliefkoosde bezigheid, toen de Prins uitriep: ‘Genoeg hiervan; gij hebt mij overtuigd, dat geen menschelijk wezen ooit een Dichter zijn kan!’






{==397==} {>>pagina-aanduiding<<}

Boekbeschouwing.

Ophelderingen aangaande de Rechtspleging van (over) 's Lands Advocaat, Johan van Oldenbarneveld, door Mr. I. da Costa. IIde Stukjen, zijnde een Vervolg op de Inlichtingen omtrent het Karakter van Prins Maurits van Nassau. Te Rotterdam, bij J. Pippijn. 1825. In gr. 8vo. IV en 142 Bl. f 1-50.

Mikron biblion, mega kakon! Een klein boeksken, een groot lasterschrift, zoo als men het van Mr. da costa gewoon is. Wij willen er weder pertinent verslag van doen. - Het heeft zes Afdeelingen, en achteraan ettelijke Aanteekeningen. Iste Afdeeling: over het karakter en de staatkundige beginselen van oldenbarneveld. 1. Hij is door hoogmoed alleen ten val gebragt, en zou daardoor het land ten verderve gebragt hebben, zoo God het niet verhoed had. Wil men bewijs? Hier is het: In de Resolutiën van Holland staat, in eene aanteekening wegens zijnen dood: die staat, zie toe, dat hij niet valle! 2. Hij misprees, somwijlen, sommiger predikanten onrekkelijkheid, en hield een' tijdlang geen avondmaal: derhalve was hij afkeerig van de religie, en vijandig aan de brave leeraren. 3. Hij maakte alles dienstbaar aan de vrijheidzucht, en ijverde met de zijnen maar voor 's lands onafhankelijkheid, niet voor de belangen der ware kerk, zoo als de ijverige en getrouwe leeraars deden tot in 1795. Dit was onvergeeflijk: want de bescherming der gezegde kerk was de eerste grond en hoofdoorzaak van den opstand tegen Spanje, en de ijver daarvoor heeft den heldenmoed en de kracht geformeerd, waardoor de tachtigjarige krijg is volgehouden. Toen het zaad der hervorming eene halve eeuw lang gebroed en gerijpt was, gaf God zelf het teeken van den strijd, en

{==398==} {>>pagina-aanduiding<<}
zond, door de kennelijkste roeping, willem I, om zijne arme kudde te beschermen. De opstand was dus niet gegrond op het schenden der privilegiën. De Vorst, die ze schendt, is wel voor God en zijn geweten, maar niet voor het volk verantwoordelijk, en de afzwering van philips was alleen wettig, uit hoofde van de kennelijke roeping van den prins, niet om de politieke vrijheid te handhaven, (want daar was niet aan gelegen) maar om de hervormde kerk van dwinglandij te verlossen, en om (ecce judaeum!) een staat te stichten, waarvan God zelf de Koning heeft willen zijn, en welken Hij door zijne, niet des volks, noch der Staten, Stadhouders wilde doen bestieren. - Aan de Goddelijke roeping van den Prins mag geen Christen twijfelen: zij is zoo klaar voor het geestelijk oog (mits door den Joodschen bril gewapend) als die van den Profeet, die Israël uit Egyptenland leidde. Men ziet ze in 's Prinsen leiding tot aan zijnen dood, en in de gevankelijke vervoering van zijnen oudsten zoon naar Spanje, waardoor plaats gemaakt werd voor maurits. - In de zuidelijke provinciën, waar men ook tot opstand kwam, ging alles spoedig verloren, omdat men er, met kleine uitzondering, alleen om politieke vrijheid streed; maar in de noordelijke provinciën, waar het, eerst en bovenal, om de zaak van christus, dat is om de ware kerk, te doen was, triomfeerde men. (Ei, ei, vriend
da costa! dan zag uw Stadhouder Gods, willem I, misselijk scheef, toen hij verklaarde, dat de zuidelijke provinciën, juist door den ijver der zeloten voor uwe ware kerk, verloren gingen! Trouwens uw bril was toen nog niet uitgevonden.) Intusschen God heeft toch de zaak der Nederlandsche vrijheid van die der ware kerk zoo afhankelijk gemaakt, dat het land, met die kerk vereenigd, tot in 1795 gegroeid en gebloeid heeft, daar alles in hetzelve, sedert beiden, in dat noodlottig jaar, gescheiden werden, (wij bidden u, lezers! let toch wel op den overschoonen klimax!) kwijnend, zwak, onvermogend, onbeduidend, bedervend, rampzalig geworden is. Maar het zal niet altijd zoo blijven.

{==399==} {>>pagina-aanduiding<<}
Eenmaal (onze ziener, en wie loochent zijne kennelijke roeping tot Christenprofeet? voorspelt het) zal er weder eene gunstige verandering komen. En daarmede zijn u nu het karakter en de staatkundige beginselen van oldenbarneveld, in 28 bladzijden, kort, klaar en zakelijk, in het licht gesteld en bewezen!
Niet minder helder en bondig zal u nu de IIde Afdeeling de ongoddelijkheid, het onrecht en de onbillijkheid van de door hem verdedigde zaak der Arminianen doen blijken. Luistert maar! - De opkomst der Arminiaansche sekte heeft aanleiding gegeven tot openbaring van hetgeen barneveld in het hart droeg: (want hij had het dertig jaren lang weten verborgen te houden!) In al dien tijd schier alvermogend, stonden hem slechts twee voorwerpen in den weg, die zijnen hoogmoed prikkelden, namelijk maurits' glorie, en de invloed der Predikanten op het volk. - 1. Spoedig na maurits' eerste zegepralen (welke van 1586 dagteekenen) ontstak (heimelijk namelijk, want barneveld hield zich nog bedekt; doch da costa weet het echter) barneveld's argwaan en jaloezij tegen den Prins. Hij verlangde dus eene gebeurtenis, die den Vorst beletten zou zoo te schitteren; en deze bood zich (maar 21 jaren later, in 1607) in het twaalfjarig bestand met Spanje aan, hetwelk barneveld, schoon de Prins er in toestemde, echter tegen diens zin, wist door te drijven. Maar, ô bewonderenswaardig bestier der Voorzienigheid! dat zelfde bestand werd de oorzaak van barneveld's val, en gaf den Prins gelegenheid tot zijne hartsbekeering. In den oorlog zouden zich de geschillen zoo niet hebben uitgebreid. De rust kweekte ze, en bevorderde maurits' werkzaamheid met den Godsdienst, wier wezen hij, voornaamlijk door de wrijving der partijen, in de zaak der vijf artikelen, had leeren kennen. (De Vorst zelf verklaarde wel, bij herhaling, dat hij er niets van
verstond; maar dat was uit loutere nederigheid: da costa weet beter.) - 2. Barneveld had de Predikanten altijd met een nijdig oog aangezien, sedert zij leices-
{==400==} {>>pagina-aanduiding<<}
ter meer gunst hadden toegedragen, dan hij dulden kon, omdat zij, met recht, een eenhoofdig bestier boven het Staatsbestier verkozen. (God wilde wel zelf Koning zijn, en den Staat, door de door Hem geroepen Stadhouders, besturen, gelijk wij hoorden; maar daar behoefden evenwel de brave en ijverige Dominees niet mede tevreden te zijn, die daarom Gods Stadhouder maurits wel voor leicester voorbij mogten zien, en, op hun gezag, Gods souvereiniteit aan Koningin elizabeth opdragen. En ziet daar dus de ongoddelijkheid, het onrecht en de onbillijkheid van barneveld, die hen hierin durfde tegenstaan, en hen daarom wilde vernederen!) Maar dit laatste was zoo gemakkelijk niet: want hun karakter was toen nog geestelijke heldenmoed, zonder menschenvrees. (Helaas! wat is dat geslacht thans verbasterd!) Zij hadden slechts één doel in het oog, de uitbreiding en vestiging der hervormde kerk, (naar het systema van da costa, met een weinigje invloed evenwel op het staatsbestuur) en een' afkeer van de bedriegelijke vrede der wereld. Zij kenden alleen die ware vrede en liefde, die uit en met het geloove is, (die de Broederen alleen groet) en die zeer wel te samen gaat met den Euangelischen oorlog tegen alle valsche leeraars en verdervers van de gezonde woorden onzes
Heeren jezus christus, waarvan da costa en de zijnen, door eene kennelijke roeping, de éénige onfeilbare uitleggers zijn. - Geen wonder dan, dat de Nederlandsche kerken (dat is, da costa's brave en ijverige predikanten) zich terstond tegen arminius en zijnen aanhang, die zich zoo maar goedschiks aan 's lands overheid onderwierpen, verzetteden; en barneveld, die hun de overwinning, welke hun anders gemakkelijk geweest zou zijn, betwistte, maakte zich nu, door zijne geweldige middelen tegen de Staten Generaal, (wier gezag hij toch geenszins, zoo als de predikanten, die alle eenhoofdig bewind boven het hunne verkozen, het privilegie, had te verachten) des doods schuldig. - De Arminianen gaven, in den beginne, voor, dat er geen verschil was,

{==401==} {>>pagina-aanduiding<<}
dan over de vijf artikelen; doch het was om niet minder te doen, dan om het behoud of den ondergang van de christelijke religie in deze gewesten. En dit blijkt zonneklaar: want (men lette toch wel op het bondig bewijs!) in de 18de eeuw waren de Arminianen volstrekt afgeweken van hunne voorgangers! (En nu, voegen wij er bij, nadat het Arminianisme, in onze dagen, zoo jammerlijk is doorgebroken, als da costa, te regt, klaagt, nu bestaat er immers, in ons Nederland, geene Christelijke religie meer, dan bij hem en het kleine knddeken zijner medeijveraren voor de ware kerk!) Want, gelijk de Arminianen zich altijd afkeerig toonden van de Confessie en Catechismus, zoo heeft nu een stolker tegen ijpeij durven schrijven, dat het onderscheidend kenmerk der Arminiaansche Societeit bestaat in geenerlei formulieren te hebben, en alleen de heilige schrift als regel van geloof en wandel aan te nemen! Dat is nu immers openbaar goddeloos, en moet zeker ook op rekening van oldenbarneveld komen; want da costa blijft altijd bij zijn propoost, en barneveld wist wel, dat de Arminianen toen reeds niets anders bedoelden, dan de verbanning der Christelijke religie. De formulieren ondertusschen zijn onontbeerlijk en onmisbaar, om het waar geloof te bepalen, en deszelfs behoud te verzekeren. Zij strijden geenszins (zoo als de Arminianen beweren) met het hoog en uitsluitend gezag van het volmaakte woord des Heeren; och neen! zij schrijven maar voor, hoe men dat woord (overeenkomstig met het onbedriegelijk begrip
van dacosta cum suis, die kennelijke roeping hebben, om het uit te leggen) verstaan moet. Daarom eischten reeds de Apostelen de belijdenis, dat jezus is de christus, de Zoon Gods. Maar die Apostelen waren eenvoudige zielen. Hunne belijdenis moest in 't vervolg noodzakelijk worden uitgebreid. Reeds in de eerste tijden (dat is, na verloop van vier eeuwen) was zij tot de bekende twaalf artikelen des Christelijken geloofs aangegroeid, (en sedert, in belijdenissen, Catechismen, Canons, enz. tot eenige honderden vermeerderd, waarbij

{==402==} {>>pagina-aanduiding<<}
nu da costa cum suis nog ettelijken te voegen zouden hebben.) En dan, geene formulieren te willen hebben, en alleen de heilige schrift tot regel van geloof en leven te willen erkennen! waartoe moet dat brengen, dan tot de afschuwelijkste wangevoelens en de vreesselijkste verwarring in de kerk, zoo als men die sedert twee eeuwen bij de Arminianen heeft kunnen zien? De dierbare formulieren zijn de middelen, door God verordend, om zulk eene pest uit de kerk te weren; en nu mag men die middelen van voorbehoeding niet verwaarloozen. (Ruk uwe ooren op, o capadose! en, zoo gij al de koepokken niet wilt inenten, blijf toch, met uwen vriend, de ware regtzinnige leer inenten, door de formulieren; want zij zijn, volgens uwen da costa, den geloovigen door God in handen gegeven, ter behoudenis van de waarheid, en God geeft geenen zegen daar, waar men de middelen, die Hij aanwijst, moedwillig van de hand wijst en verschopt.) Nu volgt hier nog het een en het ander (alles even ter snede, daar de schrijver barne veld's doodschuld bewijzen moet) tot zoogenoemde weêrlegging van der Arminianen bezwaar tegen de leer der volstrekte verkiezing, enz. dat zij, namelijk, strijdt met Gods regtvaardigheid, welk bezwaar terstond verdwijnt, als men maar in het oog houdt, dat Gods regtvaardigheid niet bepaald moet worden naar de begrippen, welke het louter menschelijk verstand zich van regtvaardigheid maakt! en dan komt het besluit, dat uit de praemissen zoo klaar als de dag volgt: de Arminiaansche leer is eene gedrogtelijke leer, die dezelfde is met die der Arianen,
Socinianen en volstrekte ongeloovigen, en deze leer stond barneveld, door onwettige middelen, voor; derhalve, enz.
Hiermede zijn wij gevorderd tot bladzijde 50 en de IIIde Afdeeling, welke ons de wezenlijkheid van het souvereine recht der Staten Generaal, in zaken van unie, religie en militie, zal bewijzen. - Hier vinden wij terstond eene interessante aanmerking, dat men namelijk de regtmatigheid der vonnissen van 1619 ontkend heeft, omdat men 's lands Constitutie heeft beoordeeld naar de vast-
{==403==} {>>pagina-aanduiding<<}
stellingen der groote vergadering van 1651. Ja, die Mijnheer da costa is (men zegge, wat men wil) een groote oolijkerd! Barneveld, de groot enz., die zelf de bedoelde tegen hen geslagene vonnissen, met duizend anderen, in 1619 voor onregtvaardig hielden, beoordeelden die, zeer verkeerd, naar de vaststellingen van 1651! Hij schijnt echter wat te twijfelen: want hij onderzoekt vervolgens, hoedanig het erkend begrip was der wettige uitgestrektheid van het gezag der Generaliteit voor en onder het Stadhouderschap van Prins maurits en het amptsbestier van den Advocaat. Vooraf evenwel verklaart hij barneveld ook schuldig aan misdrijf tegen Holland, welks dienaar hij was (doch over welk misdrijf hij dan, zoo het bestond, alleen voor Holland te regt moest staan, en de Staten Generaal hem niet, dan bij usurpatie, vonnissen konden); en dan wordt wagenaar, die de zaak duizendmaal beter verstond, dan zijn onwetende en verwaande of geveinsde bediller, wedersproken. En nu zal bewezen worden, 1. dat in Holland, 2. dat in alle de vereenigde gewesten, nadat de gereformeerde Godsdienst daarin was ingevoerd, dezelve is geweest de éénige publieke en heerschende, 3. dat het krijgswezen stond onder het onmiddellijk gezag der Staten Generaal en des Stadhouders, en 4. dat de
Staten Generaal wel degelijk daarstelden eene Souvereine Overheid, die zich mogt handhaven tegen elk, evenveel tot wat provincie behoo-ende, die zich tegen haar vergreep. Hier onderneemt nu een Pygmaeër een' Herkulischen arbeid, waarin hij dan ook, zoo als allen, welke zich dien vóór hem onderwonden, op alle punten jammerlijk te kort schiet. Alwat hij, onder 1 en 2, beuzelt, stort in duigen, door de enkele aanmerking, die zijn krank en bevooroordeeld brein nog nooit heeft kunnen of willen bevatten, dat gereformeerd, vóór 1619, in Nederland zoo wel Zwinglisch als Calvinisch gereformeerd beteekende, en gereformeerde Godsdienst zoo wel Arminianisme als Calvinisme insloot. Hij beproeve het eens, om hetgeen, door brandt en anderen, maar vooral door de Heeren ijpeij en der-
{==404==} {>>pagina-aanduiding<<}
mout, ten bewijze daarvan, uit de geschiedenis, is te berde gebragt, te wederleggen; maar, dewijl hij dit niet kan, en zijne onkundige lezers moedwillig een rad voor de oogen wil draaijen, houdt hij er een diep stilzwijgen van; en, om dezelfde reden, merkt hij hier aan, hetgeen niets ter zake doet, dat onder Gereformeerden hier nooit Wederdoopers (zoo titelt hij de Doopsgezinden), Socinianen, of zelfs Lutherschen, begrepen zijn. Wat hij voorts, over en op het ter Generaliteit voorgestelde in 1583, aanvoert en bouwt, is potsig. Het voorstel, namelijk, was, of het niet geraden ware, het 13de artikel van de Unie van Utrecht, waarbij de dispositie op den Godsdienst aan elke Provincie in den haren wordt vrijgelaten, zulks te veranderen, dat men daarin
geene verandering zou mogen doen, dan met gemeen consent van alle de bondgenooten. Hierop nu erkent hij, dat men van een nader, (dat woord is hier met pharizesche listigheid ingeschoven; men leze: dat men van geen) op dit voorstel genomen, besluit ter Generaliteit geene melding vindt. Hieruit nu kan geen gezond hoofd anders opmaken, dan dat de Provinciën oordeelden, dat de voorgestelde verandering niet geraden was; maar da costa is van een ander gevoelen, en acht het zeer mogelijk, dat, door een zeer natuurlijke nalatigheid, van het besluit geene aanteekening gehouden is. Moet men niet wel een natuurlijke domkop zijn, om zichzelven dit te kunnen, of een natuurlijke bedrieger, om het anderen te willen wijsmaken? Maar tot zulke natuurlijke onderstellingen moet men toevlugt nemen, om eene schurfte zaak goed te maken. - Nu zullen evenwel de Staten Generaal en die der Provinciën zich sedert naar den geest der bovengemelde resolutie (die nooit genomen is) gedragen hebben, en dat zal blijken uit eene Instructie voor den Raad van Staten, uit het Formulier van den Eed der Militie, en uit de dispositie over de steden der bijzondere provinciën, als zij op den vijand veroverd of herwonnen werden; doch alwat hij hier aanvoert, is geen boon waardig, en heeft geene wederlegging noodig, daar juist uit het

{==405==} {>>pagina-aanduiding<<}
niet nemen van besluit op, dat is uit het verwerpen van, het voorgestelde ter Generaliteit in 1583 onwederleggelijk blijkt, dat, volgens artikel 13 der Unie van Utrecht, de Provinciën, in den haren, op het stuk van den Godsdienst, ook na 1583, de vrije dispositie hadden, gelijk de geheele geschiedenis tot op 1619 mede bewijst. - Nu volgt, 3, het volgend kostelijk raisonnement: het krijgsvolk der Generaliteit was verbonden aan de Staten Generaal en den Stadhouder; derhalve mogten de provinciën of steden geen afzonderlijk krijgsvolk, tot hare bijzondere bescherming, in dienst nemen! En of grotius al met de stukken toont, dat het strijdige, vóór den twist over de Waardgelders, gepraktiseerd was, dat doet niets af: want de Souverein (dat is, de Staten Generaal) had die gevallen stilzwijgend voorbijgezien en alzoo toegelaten! Wie kan zich, bij zulke argumentatiën, van meesmuilen onthouden? - En nu, 4, de Staten Generaal waren eene Souvereine Mogendheid; derhalve mogten zij alle de ingezetenen der bijzondere provinciën, welke zij oordeelden, dat zich tegen hen vergrepen, alomme, in spijt van de privilegien de non evocando, en tegen den wil van de Souvereinen dier provinciën, aan derzelver gewonen regter onttrekken, en door hunne gedelegeerde regters doen vonnissen! Wat daarover hier gerammeld wordt, is het jammerhartigst spelen met de benamingen van hoogste Overheid van de geunieerde Provinciën, Souvereine Heeren der Vereenigde Nederlanden, en dergelijken: want wat beteekenen die benamingen? Dat de Staten Generaal Souvereinen waren van de Souvereinen der
Provinciën? Het is er vreesselijk verre van daan. Zij hadden over de Provinciën niets meer te zeggen, dan hun, bij de Unie, was opgedragen; en omtrent alles, wat daar buiten ging, bleven de Provinciën, elk in den haren, de éénige Souvereinen. Dit is misschien nog nooit genoegzaam in het licht gezet. De Staten Generaal, de zoogenoemde Souvereinen der Unie, welke door het sluiten dezer Unie hun aanwezen kregen, waren niet anders, dan loutere ereaturen van de Souvereinen der Provinciën.

{==406==} {>>pagina-aanduiding<<}
Wat was de Unie zelve anders of meer, dan eene coalitie der Provinciën, om derzelver gemeene belangen, door eene vergadering van ettelijke Gedeputeerden, door haar allen, in zekeren getale, te benoemen, te laten waarnemen? Is het nu geene dolheid, te beweren, dat zij de door hen benoemde Gedeputeerden zichzelven boven het hoofd gezet, van hare dienaars hare meesters gemaakt, en, te hunnen gevalle, van hare souvereiniteit afstand gedaan zouden hebben? - Daarenboven: waar berustte eigenlijk die zoogenoemde souvereiniteit der Staten Generaal? Waar anders, dan in den boezem der zeven souvereine Provinciën zelf, wier last de Gedeputeerden slechts, in overeenkomst met de Unie, en voor zoo veel de Provinciën hare belangen gemeen gemaakt hadden, hadden uit te brengen, daaruit besluiten op te maken, en die te doen uitvoeren? Voor zoo veel dan de meerderheid dier Provinciën, op haren last, door hare Gedeputeerden, besluiten deed nemen over hetgeen niet onder dezelven gemeen gemaakt was, matigden zij zich onwettig gezag aan. Maar wat deden dan die Gedeputeerden, of slechts eenigen derzelven, wanneer zij, stout op hunnen invloed, zonder uitdrukkelijken last hunner meesteren, gelijk zij (in weerwil van da costa's zinnelooze wederspraak) in 1618 onbetwistbaar deden, zoodanige wederregtelijke besluiten namen en ten uitvoer bragten? Wat pleegden zij anders, dan geweld, dan hoogverraad, hetwelk, zoo het Regt had mogen gelden, met den hals geboet had moeten worden? Door zulk geweld nu werd barneveld ter dood verwezen en omgebragt; en elk oordeele nu over de regtmatigheid van den vorm der regtspleging, en de regtvaardigheid van het vonnis, over hem geveld! Indien een Meester in de Regten, een da
costa, het nog niet weet, leere hij, dat, waar men den vorm niet in acht neemt, alle regtshandel nul is, en dat zij, die van denzelven moedwillig afwijken, meer, dan het vooroordeel, tegen zich hebben, dat zij onregtvaardig zoeken te handelen. - Alwat hij nu verder, tot verdediging daarvan, als een onbeschaamd nababbelaar van eenen Advo-
{==407==} {>>pagina-aanduiding<<}
caat der Vaderlandsche Kerk, hier heeft nedergeflanst, verdient geen woord ter wederlegging. Die het echter, van stuk tot stuk, vergruisd zien wil, leze oldenbarneveld's eer verdedigd, in twee brieven, te Amsterdam, in 1773, bij c.n. guerin, uitgegeven, en raadplege andere stukken van dien tijd; gelijk hij ook, over het gepretendeerd Generaliteitsbesluit van 1503, kan nazien de Verhandeling van j.c. valk, mede te Amsterdam, bij p. conradi, gedrukt in 1772.
En wat zullen wij nu zeggen van de IVde Afdeeling, waar men ons, in veertig van de honderdtweeënveertig bladzijden, welke het geheele prulschrift bevat, de Sententie over oldenbarneveld, in naam der pretense Staten Generaal, door de over hem gestelde gedelegeerde, dat is onwettige, Regters, gewezen, en welke men in menigte van vroegere schriften kan vinden, met eenige niets beteekenende aanmerkingen doorvlochten, te lezen geeft? Da costa, wiens nietige schriftjes naauwelijks eenig ligchaam zouden hebben, bedient zich hier weêr van het loopje, om ze, door invlechting van groote uittreksels uit andere schriften, (gelijk, in het vorig Stukje, uit bogerman's verhaal van zijne bezoeken bij maurits op zijn doodbed) eenig lijf te geven. Maar wat zal nu deze, gelijk wij zagen, wederregtelijk tegen hem geslagene sententie, die daarom niets tegen hem gelden mag, en buitendien in menig geschrift, van den beginne tot den einde, wederlegd is, wegens zijne schuld of onschuld bewijzen? Men leze daarover de Apologie van de groot, de Aanmerkingen in de Historie van het leven en sterven van oldenbarneveld, die in de zoo even gemelde Verdediging zijner eere, enz. enz., en, als men dan geen stalen voorhoofd heeft, zoo als da costa, zal men toestaan, dat zij niet ééne aantijging van waarachtige misdaad, laat staan doodschuldige misdaad, behelst. En wat de kostelijke aanmerkingen van dezen Lasteraar betreft, wij kunnen ons daarover hier zoo min, als over de daarin voorkomende leugenachtige bijzonderheden en voorgevens, uitlaten; doch wie der-
{==408==} {>>pagina-aanduiding<<}
zelver weêrlegging behoeven, (en dezen zullen wel weinigen zijn) zullen
ze ligtelijk in vroegere refutatiën vinden, wier aanwijzing zij, bij geringe navraag, (zoo zij onderzoeken willen) bij der zake kundigen erlangen zullen.
Over de Vde Afdeeling, voor zoo veel die nu de aanstelling der, vitio crcati, gedelegeerde Regters regtvaardigen zal, behoeven wij, na het reeds gezegde, geen woord te verliezen; maar, voor zoo veel zij ook hunne nagedachtenis zal handhaven, moeten wij zeggen, dat zij er, gelijk te wachten was, jammerzalig uitziet. Die handhaving was in de aanteekening op bladz. 8 van het eerste Stukje beloofd, en wordt hier op bladz. 114 op nieuw met grooten ophef aangekondigd, als zullende daarin alle leugenachtige, ongerijmde en walgelijke vertellingen wegens de gezegde Regters, die nog nooit weêrlegd waren, omvergeworpen worden. En wat krijgen wij nu? Een naamregister der Vierentwintigen, waarin men ons van allen meldt, wat posten zij bekleed hebben (hetwelk men uit honderd schriften weet); en wat men ons, bij zeer weinigen, buitendien berigt, is naauwelijks lezens waardig. Van kromhout wordt gemeld, (waarvan ook al niemand onkundig is) dat hij te vergeefs verzocht, van de commissie tot Regter ontslagen te worden; bij welke gelegenheid wordt aangemerkt, dat, volgens de Resolutiën van Holland, alle de Regters (hetwelk toch vermoedelijk alleen de benoemden uit Holland bedoelt) zich zochten te excuseren. Men mag vragen, waarom? indien barneveld en de andere gevangenen het vermoeden van zoo zware schuld tegen het land tegen zich hadden, dat men zich, op zoo buitengewone wijs, van hen had mogen meester maken. Zouden de besten dier Regteren ook aan hunne schuld getwijfeld, hebben? Zouden zij ook de form van procederen tegen hen hebben afgekeurd? Zouden zij ook gevreesd hebben, dat zij tot het wijzen van een vonnis tegen hunne conscientiën geperst, of, zoo zij zich daarvoor al wachteden, toch
als medepligtig aan een wederregtelijk en onregtvaardig vonnis beschouwd, en dus, bij de posteri-
{==409==} {>>pagina-aanduiding<<}
teit, met schande gebrandmerkt zouden worden? - Omtrent junius worden wij verwezen naar bladz. 29 van het eerste Stukje, waar het getuigenis van carleton was aangehaald, volgens welk junius, in barneveld's dood stemmende, gezegd zou hebben, respublica poscit exemplum, de staat vereischt een voorbeeld. Indien dit al waar was, (schoon het door het getuigenis van junius' eigen' zoon is gelogenstraft) wat doet het dan nog tot bewijs van barneveld's schuld? Het is ons nut, zeide cajaphas, dat één mensch sterve voor het volk. Was jezus daarom schuldig? Of waren zij het, welken napoleon, te Amsterdam en elders, om schrik in te boezemen, op valsche beschuldiging van misdrijf, waaraan zij bewezen werden geen deel gehad te kunnen hebben, liet doodschieten? - Omtrent muys van holy vermoedt da costa, dat het walgelijke fabeltjen, (!) hetgeen bij brandt, wegens zijne ziekte enz., verteld is, is nageschreven uit de fraaije aanteekeningen, die men, bijna veertig jaren na den dood van barneveld, dat is dan omtrent 1648 of 1649, door zijnen dienaar jan franken heeft doen schrijven: en thans ligt voor ons de waarachtige Historie van de gevanckenisse enz. van oldenbarneveld, te samen ghebracht, onder anderen, uyt de verklaringe van zijn Et. Dienaer johan
francken, en gedrukt 's jaars na barneveld's dood, in 1620. Misschien wil da costa dat jaartal verdenken. Welnu, hij sla dan zijnen geliefden baudart op, wiens Memoriën in 1624 gedrukt zijn, en waar hij, in het 11de boek, op bladz. 52, bewijs kan vinden, dat het gedrukt verhaal van francken toen bestond. - Reinier paauw zal niet, zoo als brandt meldt, op het laatst van zijn leven, in minachting vervallen zijn; schoon wij het, uit gedrukte en ongedrukte stukken, nader zouden kunnen bewijzen. - Albert bruining zal niet, volgens denzelfden brandt, in armoede gestorven zijn, dewijl hij, in 1648, nog Secretaris van Enkhuizen en Afgevaardigde ter Generaliteit was, even alsof het een

{==410==} {>>pagina-aanduiding<<}
met het ander niet bestaan kon. Ten minste was hij toch een lage rekel, gelijk men zien kan bij brandt, D. IV. bladz. 227 env., of bij regenboog, D. II. bladz. 220, 221. - Bij van essen wordt den Heere Mr. j. scheltema valschelijk eene klad aangewreven. - Ziet daar nu de schoone verdediging en handhaving van de eer der Heeren Regteren, welke men, met zoo veel bombario, beloofd had! Poverder kon men ze wel niet denken. Één ding echter blijkt hier, uit de aangift der jaren, waarin de meeste Regters gestorven zijn; dat het, namelijk, onwaar is, hetgeen door brandt, op zeggen van anderen, is geschreven, dat er in het vijfde jaar na den dood van den Advocaat reeds zeventien van zijne vierentwintig Regters begraven waren. Bij deze gelegenheid wordt weder vreesselijk tegen de trouweloosheid der Arminiaansche Historieschrijvers in het gemeen uitgevaren, als waren zij enkel verdichters van leugenen en vervalschers der geschiedenis. Jammer, dat dit woorden in den wind zijn, en niemand den logendichter da costa gelooft! - Als wij eens lust en tijd hebben, zullen wij, voor eenigen der befaamdste Heeren Regteren, op onze wijs, nog eens een nieuw eerkransje vlechten. Nu gaan wij tot de VIde Afdeeling over, en spoeden naar het eind van dit verslag.
Hier moet ons getoond worden de regtmatigheid, bedaardheid en zachtmoedigheid van het gedrag van maurits, in al hetgeen hij, tot bedwang der Barneveldsche factie, gedaan en toegebragt heeft. Dit toonen bestaat, vooreerst, in louter vertellen, en komt hierop uit: Maurits heeft zich, gedurende twaalf jaren, genoeg. zaam onzijdig gehouden, en van zijn gezag geen gebruik gemaakt, vóór dat hij, na rijp overleg, de overtuiging in zijn gemoed had ontvangen, (hoe weet toch die da costa alle, zelfs de geheimste, dingen? trouwens, hij is een ziener!) dat hij, naar eed en pligt, gehouden was, het Arminiaansch geweld en onregt krachtdadig tegen te gaan. Schoon, van den beginne af aan, door de verdrukte partij, om hulp aangezocht, liet hij de ge-
{==411==} {>>pagina-aanduiding<<}
beurtenissen, bedaard, haren gang volgen, en wachtte, met kalmte, op licht van boven, om tusschen regt en onregt, waarheid en valschheid behoorlijk te onderscheiden. Dit ontving hij in 1617, en toen scheidde hij zich van de tot hiertoe publieke kerk af, en voegde zich bij de afgescheidene gemeente (de gemeente der Scheurmakers) in de Kloosterkerk. Een jaar lang gebruikte hij nu nog niet dan zachte middelen, van overreding, van schikking, van beraadslaging. Maar de factie schond de Unie en het regt van de Staten Generaal en den Stadhouder, en nu was hij genoodzaakt dadelijkheid te gebruiken. Hij dankte dan de Waardgelders af, liet de belhamels van den opstand in hechtenis nemen, en veranderde de stedelijke regeringen in Holland, waardoor de provinciën tot eenigheid, inwendig, onderling, en met de Generaliteit,
gebragt werden. En dit alles deed hij, zonder, in eenig het minste stuk, de grenzen zijns gezags, den last der overheid, of de voorschriften van ware Christelijke gematigdheid en zachtmoedigheid, te buiten te gaan. Dit onderneemt men nu ook aldus te bewijzen: 1. In zijn gemoed overtuigd, dat de leer der Contra-Remonstranten (welke hij niet verstond) de ware zuivere gereformeerde leer was, verpligtte zijn eed, als Stadhouder en Kapitein Generaal, hem, om die te handhaven. 2. Uit hoofde van dien zelfden eed, was hij ook gehouden, de bevelen der Staten Generaal boven die der provinciën Holland en Utrecht te laten gelden. 3. Tot de afdanking der Waardgelders was hij geregtigd en verpligt, door de bevelen der Staten Generaal en zijne Instructie, als Stadhouder en Kapitein Generaal van Utrecht. 4. Tot de verandering der stedelijke regeringen in Holland was hij geregtigd, als Stadhouder van die provincie. 5. Dat hij de belhamels van den opstand liet vatten, was niet op eigen gezag, of met medeweten alleen van eenige weinige leden der Generaliteit, gelijk men het heeft willen doen voorkomen, maar wel degelijk op uitdrukkelijken en volledigen last van de Staten Generaal. En waaruit blijkt dat? Wel, de Staten Generaal, dat is zij zelf, die de gevangenneming

{==412==} {>>pagina-aanduiding<<}
hebben laten doen, hebben het, op den eigen dag derzelve, aan de regering van Leiden geschreven. Nu mag er immers niemand meer aan twijfelen! Met verlof echter van Mr. da costa, zouden wij nog wel twee dingen willen weten: 1. of, in allen gevalle, eene vergadering van gedeputeerde Staten Generaal, waarbij zeker de Gedeputeerden van Holland niet geroepen waren, wel voor eene wettige vergadering mogt gelden, en 2. of eene vergadering van zulke Gedeputeerden, die gewis geenen bijzonderen last van hunne meesters, de Staten der Provinciën, tot het gevangennemen der drie Heeren ontvangen hadden, op hun eigen gezag wel wettigen last tot zulk eene daad van geweld, waarbij het regt en de souvereiniteit der Staten van Holland geschonden werden, geven kon? Indien wij voor onszelven hierop antwoorden zullen, zeggen wij ronduit neen. Wij zeggen, dat zij, die dien last gegeven hebben, geweldenaars en guiten geweest zijn. Zoo lang die Staten Generaal bestonden, mogt en durfde men dat niet, zoo ronduit, zeggen; doch wij zeggen het thans, en, wat Mr. da costa cum suis daartegen mogen kakelen, alle onzijdige en doorzigtige braven zullen er van overtuigd zijn en het toestemmen. En of hij al zeggen mogt, dat het guitenstuk daarna is goedgekeurd, dit bewijst niets meer, dan dat de guiten, door maurits gerugsteund, getoond hebbende, wat zij met hem ondernemen durfden, door andere guiten toegejuicht, en straks door nieuwe recruten in Holland versterkt, allen, die hen mogten hebben willen veroordeelen, verschrikking aangejaagd en verstomd hebben. - Nu volgt, tot slot van deze Afdeeling, nog eene verdediging van maurits over het niet verleenen van pardon aan oldenbarneveld, en, tot versterking daarvan, een brief van maurits aan Graaf
willem lodewijk, Stadhouder van Vriesland, geschreven op den dag van barneveld's teregtstelling, 13 Mei 1619, en door den Hoogleeraar kluit (doch al dertig jaren vroeger, in de boven aangehaalde eer van oldenbarneveld verdedigd) uitgegeven. Wij erkennen,

{==413==} {>>pagina-aanduiding<<}
dat, aangezien maurits' verbittering, de omstandigheden hem niet zeer tot het verleenen van een onverzocht pardon konden opwekken, te meer, daar hij het fortior est, qui se, quam qui fortissima vincit moenia (dapperder is hij, die zichzelven, dan die de sterkste vestingen overwint) nooit bijzonder toonde te behartigen. Ondertusschen mag de lezer met den bovengemelden brief van maurits vergelijken den brief van Graaf willem lodewijk, aan hem, den 10 April te voren, geschreven, en mede bij de twee gemelde schrijvers te vinden. Hij zal er uit zien, hoezeer die Vorst van maurits verschilde, hem tot gematigdheid ried, en oordeelde, dat alle uitersten, en vooral alle bloedstorting, vermeden moesten worden, inzonderheid ook omdat diverse zaaken met apparentie van wetlykheid van beide syden gesustineert conden werden.
Wat nu eindelijk de Aanteekeningen betreft: in de eerste heeft men weder een fraai staal van bondige argumentatie, uit het ex uno disce omnes (leer uit éénen allen kennen) ontleend. Ééns heeft een heethoofd, dien men, zonder eenig bewijs, voor Arminiaan doet doorgaan, iets tot vergoelijking van het Pausdom en tot nadeel der hervorming geschreven: ergo waren de Arminianen over het algemeen, in den grond, ten allen tijde, vijandig aan onze goede zaak tegen Spanje en Frankrijk! In andere aanteekeningen worden uitenbogaard, episcopius, vorstius enz. beklad. Doch het lust ons niet, dien drek verder te roeren. De lezer zal van zelf verstaan, dat het slot van geen beter allooi is, dan al het overige.

Probabilia haud probabilia. Oder Widerlegung der von Herrn Dr. Bretschneider gegen die Acchtheit und Glaubwürdigkeit des Evangeliums und der Briefe des Johannes erhobenen Zweifel, von Frid. Gottl. Crome, Hauptpastor zu St. Michaëlis in Lüneburg.

{==414==} {>>pagina-aanduiding<<}
Eine gekrönte Preisschrift. Leipzig und Leiden. 1824. Gr. 8vo. 380 Seit. f 2-:

Nadat te Leipzig, in 1820, de Heer bretschneider zijne probabilia over den aard en den oorsprong van het Evangelie en de Brieven des Apostels Joannes in de Latijnsche taal had uitgegeven, vond men te Haarlem goed eene prijsvraag uit te schrijven tot wederlegging van dat geschrift; en de Heer crome heeft, door zijne Hoogduitsche beantwoording, den uitgeloofden prijs behaald. Hoedanig de uitschrijving geweest zij, weten wij niet, daar wij ons dezelve naauwelijks herinneren, en voor het bekroonde stuk staat geen voorberigt hoegenaamd. Het behelst alleen de verhandeling, zoo als dezelve was overgezonden en bekroond; ofschoon derzelver schrijver (bl. 9) had aangeboden, indien zijn stuk eene bijzondere opmerking en de openlijke bekendmaking waardig gekeurd werd, het gebrekkige daarvan aan te vullen en te verbeteren. De Heer crome, namelijk, had sedert eenigen tijd zijne aandacht op het geschrift van bretschneider gevestigd, en wenschte er eene wederlegging van te vervaardigen, toen hem, (bl. 7-9) toevallig en zeer laat, de uitgeschrevene prijsstof bekend werd. Door de kortheid des tijds was hij in de onmogelijkheid, om aan zijne wederlegging die uitvoerigheid en naauwkeurigheid te geven, welke hij wenschte. Ondertusschen heeft hij, volgens zijne eigene en gegronde verzekering, geene der gewigtigste en wezenlijkste twijfelingen van den Heer bretschneider onaangeroerd en onwederlegd gelaten. - Het zou ons geenszins verwonderen, indien de Heer crome zijne belofte nu op eene andere wijze, dan hij voorgesteld had, vervulde, en eene geheel omgewerkte wederlegging uitgaf. Echter was het stuk, zoo als het uitgegeven is, de uitgave en den uitgeloofden prijs allezins waardig, ter handhaving van de schriften, aan den Apostel Joannes toegekend, en zal hem, die meer op de zaken dan op de voordragt let, voldoening
verschaffen.





{==415==} {>>pagina-aanduiding<<}

Verhandeling over het gebruik der plantaardige en dierlijke Kool, door C.M. van Dijk, Apotheker te Utrecht. Te Utrecht, bij O.J. van Paddenburg. 1824. In gr. 8vo. Behalve het Voorberigt, 73 Bl. f :-60.

Met genoegen doorlas Recensent deze welgestelde Verhandeling, waarin wij eene nieuwe bijdrage bezitten tot de toegepaste Scheikunde.
Zij is in drie Afdeelingen verdeeld. De eerste bevat eene korte litteratuur van het verhandelde onderwerp. De tweede behelst proefnemingen met de dierlijke kool, door welke derzelver ontkleurend, bederfwerend en bederfwegnemend vermogen gestaafd wordt. Belangrijk vooral zijn, met betrekking tot het laatste, de proeven, met het Amsterdamsche grachtwater genomen, bladz. 47 en volgg. De derde Afdeeling, eindelijk, geeft eenige opheldering aangaande de wijze, waarop de kool schijnt te werken. De Schrijver geeft hier aan de mechanische boven de chemische verklaring de voorkeur; hoewel hij bij het bederfwegnemend vermogen der kool eene meer zamengestelde werking aanneemt, en de chemische niet geheel schijnt buiten te sluiten.
Een ruim vertier van dit nuttig boeksken beloone den bekwamen Schrijver voor zijnen arbeid, en moedige hem aan tot meer dergelijke nuttige ondernemingen!




Gezondheidslessen voor zwangere, barende en Kraamvrouwen, naar het Hoogduitsch bewerkt, voor Nederlandsche Vrouwen uit den beschaafden stand, door J. van der Plaats, praktiserend Doctor in de Genees- en Verloskunde te Leeuwarden. Met eene Plaat. Te Amsterdam, bij C.G. Sulpke. 1824. In kl. 8vo. Behalve het Voorberigt, 178 Bl. f 1-80.

De menigvuldige schadelijke vooroordeelen, welke in den leefregel van zwangere en bij het gedrag van barende

{==416==} {>>pagina-aanduiding<<}
en Kraamvrouwen worden aangetroffen, tegen te gaan, en aan de bestaande behoefte aan een boekje, bevattende een beknopt onderrigt voor Nederlandsche vrouwen, om in deze belangrijke tijdperken des levens haar gedrag naar te regelen, te voldoen, - ziet daar het voornaam oogmerk, waarmede dit geschrift wordt uitgegeven. Hetzelve is eene vertaling van de Diätetische Belehrungen für schwangere, gebärende und Wöchnerinnen van den, ook door zijne bijdragen tot de vergelijkende Verloskunde, beroemden Leipziger Hoogleeraar jörg, naar het bijzonder oogmerk des Vertalers bewerkt, en met in den tekst ingevlochtene vermeerderingen door denzelven verrijkt. De Gezondheidslessen worden in den vorm van Voorlezingen medegedeeld. Dezelve zijn tien in getal, en handelen achtereenvolgens over de zwangerheid, over den leefregel voor zwangere vrouwen, over het baren, over het gedrag der barende vrouwen, over het kraambed, over den leefregel in het kraambed, over het zogen, over de behandeling en den leefregel van pasgeboren kinderen; terwijl sommige dezer onderwerpen, om derzelver uitgebreidheid, in meer dan ééne voorlezing worden voorgedragen en ontwikkeld. Bij het werkje is eene plaat ter opheldering en een vignetje ter versiering gevoegd. Het laatste, echter, is niet zeer gelukkig uitgevallen.
Gaarne erkennen wij, onder deze Gezondheidslessen vele gevonden te hebben, der behartiginge onzer Nederlandsche vrouwen overwaardig, en wij prijzen het goede oogmerk des Vertalers, om door dezen arbeid ook aan onze vrouwen de zwangerheid, het baren en het kraambed als natuurlijke verrigtingen te leeren kennen, en haar in staat te stellen, zelve hare leefwijze en haar gedrag te regelen, zonder dat zij zich, bij gebrek van een' bekwamen Arts, aan den raad van onkundige Vroedvrouwen of oude en snapachtige Bakers blindelings behoeven over te geven. Maar, durven wij vragen, is het middel geschikt en berekend voor de kwaal? Is het mogelijk, zonder grondige en gezonde anatomische en physiologische

{==417==} {>>pagina-aanduiding<<}
kennis, iemand eenige goede en duidelijke begrippen van de hier bedoelde verrigtingen te geven? Hangt bij de opvolging van algemeene diaetetische regelen niet alles af van derzelver bijzondere toepasting, welke zonder pathologische en therapeutische kundigheden gewoonlijk geheel verkeerd geschiedt? Is ook hier halve verlichting niet nadeeliger, dan volstrekte onkunde? Recensent spreekt hier bij ondervinding. In zijne praktijk ontmoette hij niet zelden dergelijke vrouwelijke Esculapen; maar de Hemel beware alle Practici voor zulke patiënten! De Doctor is niet slechts verpligt, van al zijn doen en laten naauwkeurig rekenschap te geven, maar hij staat ook onder de kritiek zijner lijderessen, die geen droppel zijner medicamenten zullen innemen, zoo niet eerst de Medicus een behoorlijk pharmacologisch Collegie over dezelve gehouden heeft. Voegt men hierbij de grove handwerktuigelijke begrippen, welke de meeste menschen zich van de kunst vormen, als bestond zij slechts in eene zekere routine, eine blinde Uebung, zoo als zimmermann het noemt, dan zal men zich gemakkelijk kunnen voorstellen, hoe de eenvoudigste voorschriften dikwijls allerongelukkigst verklaard en toegepast worden. Deze is ook eene der redenen, waarom de eenvoudigste lieden, die een onbepaald geloof hechten aan hetgeen de Doctor hun zegt, vaak het gemakkelijkst en spoedigst genezen. Geenszins ontkennen wij, voorbeelden te hebben aangetroffen van vrouwen, op welke lessen, als hier gegeven worden, den goeden invloed hebben, welke daarmede bedoeld wordt; maar die voorbeelden zijn veel zeldzamer, dan men welligt vooronderstelt. Mogten wij intusschen gedwaald hebben, en onze ondervinding door die van anderen wederlegd worden, hetgeen wij hartelijk wenschen, dan zij de algemeene verspreiding en de verstandige toepassing dezer Gezondheidslessen, vooral ten platten lande, waar het niet zelden aan goede geneeskundige hulp ontbreekt, er ons het bewijs van; en
in dat geval verklaren wij, bereid te zijn, om, met grootmoedige zelfverloochening, het erravimus uit te spreken.





{==418==} {>>pagina-aanduiding<<}

Holland's Roem in Kunsten en Wetenschappen, met Aanteekeningen en Bijdragen, door Hendrik Baron Collot d'Escury. Heer van Heinenoord. Iste en IIde Deel. In 's Gravenhage en te Amsterdam, bij de Gebroeders van Cleef. 1824-25. In gr. 8vo. Te zamen XXIV en 258, Aanteek. enz. 685 Bl. f 8-40.

Wanneer een Man, door geboorte en stand geheel onafhankelijk, en niet verpligt tot eenig winstgevend beroep, de uren, welke hem de belangen des Vaderlands overlaten, met onvermoeide vlijt, lust en liefde aan de Letteren wijdt, dan is zulk een verschijnsel ons te aangenamer, naar mate het zeldzamer is, en het is ons een nieuw bewijs der bekoorlijkheid en wegslepende kracht, die de zielverzachtende Kunsten en Letteren op het welgestelde gemoed oefenen. Maar wanneer nu de keus der onderwerpen van zijne nasporingen, welverre van enkel de bevrediging der nieuwsgierigheid te bedoelen, daarheen strekt, om de heilige vlam der Vaderlandsliefde in de harten te koesteren en aan te blazen, om dat Vaderland aan alle deszelfs kinderen te doen beminnen, dan rijst die Vriend der Letteren nog hooger in onze achting, en wij verheffen ons met reden op een Land, dat zulke Edelen kweekt.
Dus waren onze gewaarwordingen bij de inzage van dit werk des Heeren Barons collot d'escury, reeds met roem door Latijnsche gedichten in de geletterde, gelijk door verscheidene doorwrochte advijzen bij de Tweede Kamer der Staten-Generaal in de staatkundige wereld bekend. Hij onthaalt ons in het werk, waarvan de twee eerste Deelen voor ons liggen, op een overzigt der beroemde mannen, die onzen roem in kunst en wetenschap ten top gevoerd hebben. Het zijn oorspronkelijk Voorlezingen, in de Haagsche Afdeeling der Maatschappij van fraaije Kunsten en Wetenschappen uitgesproken, doch nu tot een geheel aaneengeschakeld, en met

{==419==} {>>pagina-aanduiding<<}
vele Aanteekeningen en Bijdragen verrijkt. Het eerste Deel omvat de Bouw- en Beeldhouw-, Schilder-, Graveer- en Penningkunst. Een ruim onderwerp voorwaar, doch door den Edelen Schrijver met eenen gloed, eene levendigheid en eene kennis van zaken behandeld, die ons als midden in het roemrijk tijdvak verplaatsen, toen alle die kunsten te gader onze kleine plek gronds verheerlijkten; toen van kampen het Stadhuis van Amsterdam stichtte, de keyzer het Praalgraf van willem den eersten oprigtte; toen eene reeks van mannen als rembrandt, douw, van mieris, potter, bakhuyzen, van de velde, ruisdaal, wouwerman, schalken, rachel ruysch, hondekoeter, ostade, steen en zoo vele, vele anderen onze Natuur op het doek bragten, den vreemdeling ons huisselijk leven vertoonden, en Hollands roem door geheel Europa verspreidden, terwijl alle vermogenden zich beijverden, om hunne vertrekken, in plaats van met nietige behangsels, met deze meesterstukken der kunst te versieren, en daardoor de kunst aan te moedigen; toen cornelis visscher, blooteling, suy derhoef en luiken de Graveer- en Etskunst ten top verhieven, waartoe den laatsten zelfs zijne latere sombere godsvrucht dienstbaar was, door zijn Genie voor het schrikkelijk verhevene voedsel te geven; toen de daden onzer groote mannen, de merkwaardige en roemruchtige gebeurtenissen onzer Geschiedenis, die elkander verdrongen, door Gedenkpenningen, harer niet onwaardig, werden vereeuwigd; terwijl de kunst van koster, twee Eeuwen na de uitvinding, door de elzeviers en blaeus zich in haar Vaderland veel hooger dan elders verhief. Van de Dichtkunst, de hoogste aller kunsten, spreken wij niet: deze zal ons
gewis in een der volgende Deelen ruime stof tot onderhoud aanbieden.
De Heer d'escury erkent, dat de Bouwkunst in ons land de minste gedenkteekenen kan vertoonen, wanneer men alleen op het schoone ziet; doch omvat men in zijne beschouwing ook het nuttige, zoo doen zich ter-
{==420==} {>>pagina-aanduiding<<}
stond onze ontzaggelijke waterwerken voor, die den vreemdeling verbazen: eene zeer vernuftige wending, en die toch volkomen waarheid behelst, vooral doordien de Redenaar onze werkzaamheden in dat vak met die der nieuwere Italianen doet contrasteren. 't Is waar, zij hebben in honderdvijfenveertig jaren, onder negentien Paussen en twaalf Bouwmeesters, ééne Pieterskerk opgerigt; maar hunne Pontijnsche moerassen, welke zij van cesar tot pius VI vergeefs hebben zoeken op te droogen, hunne Toscaansche maremmen verspreiden nog doodelijke pestlucht in 't rond, en ontrooven geheele streken aan den landbouw; - wij hebben gedurende het twaalfjarig bestand de Beemster en Purmer bedijkt. Zelfs tegenover het beroemde kanaal van Languedoc der Franschen kunnen wij met het volste regt ons groot Noordhollandsch kanaal overstellen, hetwelk, niettegenstaande de bekommering van zoo velen, ten tijde der jongste overstrooming zoo treffelijk de kunde en bekwaamheid onzer hedendaagsche Waterbouwkundigen heeft gestaafd. - Nog uit een ander oogpunt beschouwt onze Schrijver de gewrochten der bouwkunst. ‘Onze kerkgebouwen zijn geene kerken van St. Paul of St. Pieter, maar eenvoudig, gelijk de eerdienst, welken wij het Opperste Wezen gewijd hebben. Paleizen - de nederige Hollander behoeft ze niet, en het eenvoudige dak, waaronder zijne Vaderen leefden, waar eene teedere moeder hem
onder het harte droeg, of aan haren boezem met eigene melk drenkte, heeft voor hem grootere waarde, dan de reuzengevaarten der borghezen of farnesen in het prachtig Italië. Eene kleine hoeve, de erfgrond van een eerlijk voorgeslacht, met een eenvoudig bloemperk, met eigene hand verzorgd en opgekweekt, is voor hem de schat, dien hij tegen geene tuinen van alcinous, tegen geene Villa's van Oud of Nieuw Rome ruilen zal.’ (Bl. 27). ‘Ik kan u op geene Dorische tempels wijzen, noch op zulken, gebouwd naar Iönischen regel, of met Corinthische bevalligheid: maar doorwandel onze steden; zie de deftige gebouwen, der afgeleef-
{==421==} {>>pagina-aanduiding<<}
de nooddruftigheid tot wijkplaatsen bestemd; staar op die, voor hulpelooze weezen afgezonderd; beschouw al de gestichten, waarvan liefdadigheid de bouwmeesteres was; verwijl bij die, welke tot veredeling van den menschelijken geest, door opvoeding en onderwijs, zijn opgerigt, bij de aan kunsten en wetenschappen gewijde heiligdommen, en oordeel, of wij Athenes weelderige pracht en Romes kwistige overdadigheid behoeven te benijden.’ (Bl. 28, 29.)
Dat wij in de Beeldhouwkunst geene bijzonder groote vorderingen gemaakt hebben, schrijft de Heer d'escury toe aan de nederigheid van onzen landaard, aan de spaarzaamheid, zoo noodig in de tijden van den grooten worstelstrijd met Spanje, en aan de ligging van ons land, ontbloot van steengroeven, waarmede Griekenland en Italië zoo ruim zijn voorzien. Doch voornamelijk moet zulks, naar ons denkbeeld, worden toegekend aan de meerdere eenvoudigheid van den Protestantschen eerdienst, (gelijk onze Schrijver ook met een enkel woord zegt.) De Heidensche Veelgodendienst bevorderde bij de Grieken de beeldhouwkunst ongemeen; daarop volgde de Roomsche, aan wien de kunst minder, nogtans ook veel verpligt is. Naar mate onze denkbeelden van het Opperwezen zuiverder werden, moest de eerdienst in zinnelijkheid verliezen; en vandaar ook, dat ongetwijfeld Italië nog het voedsterland der beeldhouwkunst is, (hoewel men daarbij ook de overblijfselen der oude kunst vooral niet uit het oog moet verliezen.) Dat Nederland oudtijds Beeldhouwers had, die hun kunstvermogen aan de kerken besteedden, blijkt uit het voorbeeld van willem tettrode, door onzen Schrijver volgens de groot aangehaald, die te Delft twaalf Apostelbeelden in de oude kerk uithieuw, en een prachtig altaar vervaardigde; maar de beeldenstorm heeft zijne werken en bijna zijne nagedachtenis doen vergaan. De geestdrift voor onze groote mannen, voor willem I, de ruiter en andere Zeehelden, hield de beeldhouwkunst nog eenigermate in stand; nogtans moet men erkennen, dat, met uitzondering der Graftombe

{==422==} {>>pagina-aanduiding<<}
voor den Vader des Vaderlands, de overigen niet onder de eigenlijk gezegde meesterstukk en behooren, die met de voortbrengselen van Italië zouden kunnen wedijveren. Één stuk slechts is er, 't welk, volgens alle kenners, dien lof verdient; de Graftombe van engelbert van Nassau, in de groote kerk te Breda, waarvan de albasteren beelden, zoo van den hoofdpersoon en zijne echtgenoote, als van de vier oude helden, welke de grafzerk schoren, door uitdrukking en kracht den meester verraden. Waarschijnlijk zijn dezelve het werk van een' of anderen Italiaanschen Meester, hoewel niet, zoo als sommigen gelooven, van michael angelo. (*)
Bood ons de eerste Verhandeling minder overvloedige stoftot bewondering aan, de volgende, welke onze Schilder- en Graveerkunst omvat, is daaraan zoo veel te rijker, en de geachte Spreker kon slechts enkele wenken geven, die hij echter in zijne aanteekeningen eenigzins heeft uitgebreid. Eerst doet hij ons een' blik slaan op de lotgevallen der schilderkunst bij de Grieken en Italianen (niet bij de vroegere Romeinen, die genoegzaam geene schilderschool hadden, maar alles van de Grieken plunderden), bij de Franschen en Duitschers. Hij ontveinst geenszins de gewone tegenwerping tegen onze schilderschool, dat zij het Ideaal niet kent, of althans niet weet uit te drukken, maar zich doorgaans bij eene getrouwe, maar platte, nabootsing der Natuur houdt, met zoo weinig smaaks, dat zelfs gemeene voorwerpen, zoo als dronken boeren enz., de stof aan haar penseel moeten leveren, terwijl zij ook geen keukengereedschap versmaadt; een bewijs, dat het ons, bij veel gedulds, aan dichterlijk gevoel mangelt. (Wij vreezen zelfs, dat dit vooroordeel, algemeen bij den Buitenlander gekweekt, hem, bij zijne onkunde aan onze taal, de Nederlandsche poëzij als plat, zielloos en gemeen heeft doen verwerpen, zonder haar de moeite van onderzoek, of aanleering onzer taal, waardig te keuren.) De

{==423==} {>>pagina-aanduiding<<}
Schrijver was door zijn onderwerp volstrekt geroepen, ons van deze blaam te zuiveren. Hij ontkent niet, dat wij raphaël's verhevenheid noch correggio's bevalligheid bezitten, maar beweert, dat wij niettemin titiaan's waarheid op zijde streven; terwijl onze schilderstukken een getrouw afdruksel van onzen landaard, ons volkskarakter, en van het oord zijn, dat wij bewonen. Wij zijn dus geene navolgers, maar hebben ons zelve den weg gebaand. Ook hier heeft het verschil in Godsdienst weder zeer veel gedaan, gelijk men uit eene vergelijking der gewrochten van onze en der Vlaamsche, ons toch zoo naburige, schilderschool duidelijk opmerkt. De rijke voorraad, dien de gewijde Geschiedenis en de Legende den Schilder aanboden, de eervolle en voordeelige bestemming zijner kunstgewrochten voor altaarstukken, vervielen dus hier; doch het is zeer merkwaardig, dat wij, bij het gemis van dit middel ter aanmoediging, 't welk wij met alle Protestantsche landen gemeen hebben, nogtans van die allen het éénige zijn, 't welk eene oorspronkelijke en luisterrijke schilderschool bezit. De Duitsche schilderkunst toch daalt in tijd niet lager af dan tot de Hervorming: Deenemarken, Zweden, Engeland bezitten er geheel geene, (zoo men, in Engeland, josua reynolds, west, en mogelijk een of twee anderen, uitzondert.) Daarenboven, bezat dan rembrandt, de verhevene rembrandt, - bezaten de vernuftige douw, de krachtige van der helst, de stoute bakhuyzen en van de velde geen dichterlijk genie? Maar onze meer naar waarheid dan naar vinding strevende geest, die nooit een'
ariosto, maar wel spiegels, hoofden en vondels voortbragt, schepte dan ook meer waarheid in de nabootsing der Natuur, dan in de uitdrukking van het Ideaal. Nogtans bezitten wij ook, vooral in ons vroeger tijdvak, verscheidene Historieschilders, die zich veelal in Italië vormden, onder welken de Schrijver ons met heemskerk, schorel, blokland, vroom (dien hij den Hollandschen protogenes noemt) en bloemaert bekend maakt, of die kennis vernieuwt. Zij behandelden veelal de Grieksche fabelleer, waaraan onze lateren zich zoo zelden gewaagd hebben. Hunne kunstgewrochten werden gedeeltelijk door coornhert, cort en galle in plaat gebragt, en daardoor grootendeels behouden. En nu komen wij aan die groote Schilders der zeventiende Eeuw, welke zich zelve den boven geschetsten weg

{==424==} {>>pagina-aanduiding<<}
baanden, daar misschien uiterlijke omstandigheden, of mangel aan vermogende begunstigers, hun de reis naar Italië moeijelijk maakten.
De Heer d'escury had in dit eerste Deel de Penningkunde slechts ter loops behandeld, omdat hij daarmede een ander oogmerk had, namelijk eene galerij van groote daden en mannen voor zijne landgenooten ter beschouwing te openen, zoo als die door penning-, schilder- en graveerkunst aan de nakomelingschap zijn overgeleverd. Hij noemt dit, en met regt, de Kunsten dienstbaar aan de eer van 's lands Geschiedenis; te meer, daar hij nu en dan eenige dichtregelen onzer Barden daarin vlecht, tot hetzelfde doel strekkende. En inderdaad, het is onmogelijk, dit gedeelte des werks te lezen, zonder zich met edele fierheid op de vele voortreffelijke mannen in staats- en krijgshandel, die ons kleine land heeft voortgebragt, te verheffen. Vooral de Spaansche krijg, bepaaldelijk de eerste, bangste jaren van denzelven, hebben eenen heldenstoet voortgebragt, dien zelfs Griekenland, in de veelbezongene dagen van Marathon, Salamis en Platéa, geëvenaard mag hebben, maar zekerlijk niet overtroffen heeft. Gelijk tollens in zijne gedichten, zoo heeft onze Schrijver hier in proza eene menigte kleine, minbekende trekken uit die dagen als weder te voorschijn geroepen, en in het geheugen der Natie verlevendigd. Het tijdperk der Hertogen en Graven, als het armst aan kunstgewrochten, en, hoewel geenszins ontbloot van edele daden noch stoute karakters, door de nietigheid van de bedoeling dier helden meer in de schaduw geplaatst, wordt hier slechts vlugtig afgehandeld. Het langst, en met zigtbaar welgevallen, vertoeft de Edele Schrijver bij het morgenrood onzer vrijheid. Zijne eerste Redevoering loopt tot den Munsterschen Vrede, zoo uitnemend door ter burch, gelijk de feestviering daarvan te Amsterdam door van der helst voorgesteld;
zijne tweede tot nabij het midden der vorige Eeuw. Hier vertoeft hij met welgevallen bij onze zeehelden, bij willem III, en de helden en staatslieden van den roemrijken, maar in de gevolgen verderfelijken, Spaanschen Successie-oorlog. Over de tijden na willem IV wordt bijkans niets gezegd; maar de Schrijver grijpt de gelegenheid aan, om, bij de vermelding van den ontijdigen dood van joan willem friso, ook dien van deszelfs edelen achterkleinzoon, Prins frederik van Oranje, te Padua, te vermelden.

{==425==} {>>pagina-aanduiding<<}

Achter de eigenlijke Verhandelingen of Redevoeringen zijn, gelijk reeds gezegd is, aanteekeningen en bijdragen gevoegd. De Schrijver verontschuldigt zich in de Voorrede tot het eerste Deel, dat hij deze aanteekeningen en bijdragen misschien te zeer als eenen vrijbrief beschouwd heeft, om alles daarin op te nemen, hetgeen hem onder de bewerking belang had ingeboezemd en geschikt voorkwam ter mededeeling, zonder juist angstvallig toe te zien, of het tot het hoofdonderwerp wel regtstreeks in betrekking stond. Wij kunnen dit niet geheel ontkennen: sommige aanmerkingen hebben op de Nederlanden en derzelver kunstroem slechts eene zeer verwijderde betrekking, waaronder wij rekenen de Anecdote van locke betrekkelijk het kaartspel (Iste D. aant. bl. 194); den oorsprong der Palatines en Fontanges (verouderde Modes), bl. 200, 201; eene lange uitweiding over maria stuart, (II D. aant. bl. 17-35.) welke de Heer d'escury, met meer galanterie dan gestrenge historische waarheid, van alle schuld, zelfs aan den moord van haren man, poogt vrij te pleiten, en van dit laatste feit murray en de zijnen te betigten, tegen het eenparige gevoelen der beste Geschiedschrijvers, ook van hume en robertson, die na twee Eeuwen niet meer partijdig behoefden te zijn, waartoe althans de eerste in dit geval geene aanleiding ter wereld had. Maria was schoon en goedhartig, maar bitter Roomsch, en door die wreede vijanden der Protestanten, de guises, met gif en gal tegen alle Onroomschen vervuld. Knox zou thans, als een ruwe Apostel, in alle fatsoenlijke gezelschappen eene slechte figuur maken; maar zijn hart lag op de tong: dat van maria wist zij met een glad vernis van woorden te bedekken.
Elizabeth had geen regt haar te straffen, dit is buiten bedenking; maar onschuldig is zij daarom toch niet. Nog eenige min ter zake doende bijzonderheden zouden wij kunnen opnoemen, zoo als de Anecdote van Mevrouw lillienrooth, (IIde D. bl. 407) Vrouw van den Zweedschen Afgezant; maar liever willen wij van den kundigen Schrijver wat te veel dan te weinig hebben. Deze aanteekeningen zijn voor 't overige hoogst belangrijk, door de vele bijzonderheden omtrent personen en zaken, die in den tekst slechts even konden aangestipt worden, en hier uitvoeriger ontwikkeld zijn. Hoe menige Nederlandsche held en kunstenaar is daardoor uit mingelezene werken te voorschijn gebragt, en aan de dankbare hulde des Vaderlands wederge-
{==426==} {>>pagina-aanduiding<<}
geven! Men zal met veel genoegen de Noten over blijenburg, van swieten, blois van treslong (wiens nazaat, ruim twee Eeuwen later, even onbillijk in hechtenis werd geplaatst), g.a. van hoogeveen, l. keersemaker, van dorp, de dappere Nederlandsche Vrouwen, de beide hasselaars, n. ruichaver, amelia van solms, duivenvoorde, van der does en de Zeeuwsche Zeehelden lezen. Overal ontmoeten wij bij den Edelen Schrijver eene stipte onzijdigheid ten aanzien der geschillen, die ons Vaderland zoo menigwerf hebben beroerd. Oldenbarneveldt, de groot, hogerbeets en de witt bekomen hunnen verdienden lof even zeer als maurits en willem III; en men erkent van dezen, niettegenstaande zijne groote verdiensten omtrent het Vaderland en Europa volkomen erkend en in het licht gesteld worden, dat hij in Zeeland zijn gezag is te buiten gegaan, en het Zeewezen (gelijk doorgaans in Stadhouderlijke tijden na den Munsterschen Vrede) heeft laten vervallen. (IIde D. aant. bl. 335.) In
het bekende geschil tusschen den Prins en van beuningen, over de werving der 16,000 man, zegt descury, ‘dat de laatste die onafhankelijkheid van karakter bezat, welke in alle raadzalen voegt; terwijl de eerste hier den tol aan de gewone zwakheid der Vorsten betaalde, om de menschen slechts als bloote werktuigen van hunne bedoelingen te beschouwen.’ (IIde D. aant. bl. 343.) Hoezeer ook jacoba van beijeren beklagende, en haar tegen menige beschuldiging verdedigende, kent hij nogtans gereedelijk aan haren vijand, filips van bourgondië, den eernaam toe van den Goeden. Hij verschilt ook met kluit omtrent de vernietiging van het groot Priviligie van Vrouw maria, en denkt, dat de hoofdtrekken van hetzelve geacht moeten worden altijd te hebben blijven bestaan. (Bl. 45 aant.)
Enkele misslagen, die, hoewel in zeer kleinen getale, den geachten Schrijver ontsnapt zijn, (b.v. dat het vijandelijk lood den ouden tromp in 1653 naast piet hein trof) zou het onbillijk zijn te berispen. Wij verlangen zeer naar het derde Deel van dit uitmuntende werk.


{==427==} {>>pagina-aanduiding<<}

De Brieven van Memmius aan Cicero. Naar het Fransch van Voltaire. Met Aanteekeningen van den Vertaler. Te Amsterdam, bij J.J. Abbink. In gr. 8vo.

Dit werkje verschijnt zonder jaartal. Is dit bij ongeluk vergeten? Bevestigen durven wij het niet; maar het staat ons flaauw voor den geest, dat er reeds eene vertaling van deze brieven bestaat. Daar was een tijd, in welken men verschillende handschriften van oude Schrijvers liet vinden op eene waarlijk kluchtige manier. Zoo verdichtte, meenen wij, barthelemy eens een' Griekschen Roman, hebbende ten onderwerp de gevallen van Charita en Polydorus. Een Duitsch Professor vond in zekere Bibliotheek het MS. De Franschen waren meester van Göttingen. Een Kapitein maakt kennis met dien Professor, en vertaalt het Grieksch. Voltaire doet den Russischen vlootvoogd Shermetof deze brieven van Memmius in de Vatikaansche boekerij vinden, en ze in het Russisch vertalen, om den geest en het hart van een' zijner neven te vormen. Het klinkt raar, als men zich de Russen van dien tijd voorstelt. Doch, geen regel zonder uitzondering. Misschien vindt en vertaalt een Kozak nog wel eens de werken van Pythagoras. Wij zullen over het stukje van voltaire niets zeggen, daar het van ouds bekend en genoeg beoordeeld is. Zoo iets na te maken, en den geest der oudheid te bewaren, was geheel zijne zaak niet. Wij stuitten reeds dadelijk in de voorrede op eene onnaauwkeurigheid, daar hij den vermaarden Thomas van Aquino Thomas van Aquitaniën noemt. De vertaler heeft deze brieven door eenige letterkundige en wijsgeerige aanmerkingen opgehelderd, die ook niet veel om het lijf hebben. Over de denkbeelden der oude wijsgeeren aangaande den zelfmoord had hij naauwkeuriger kunnen ingelicht worden uit wyttenbach's aanteekeningen bij den Phaedon van Plato. De dobbelsteenen der Ouden waren niet gelijk aan de onze: hij zie daar eens de uitleggers van Suetonius op na. Memmius kon niet zinspelen op eenige verzen uit de Aeneis van Virgilius. Voorts zouden wij uit de manier, op welke vele
namen gedrukt staan, bijna opmaken, dat de vertaler de Ouden meest uit vertalingen kent. Ook behelzen de wijsgeerige aanmerkingen weinig meer dan eene herhaling van honderd reizen gezegde zaken en geciteerde auctoriteiten.


{==428==} {>>pagina-aanduiding<<}

Trojes Ondergang. Proeve eener Navolging van den Aeneas van Publius Virgilius Maro. Het tweede Boek. Te Groningen, bij W. van Boekeren. 1825. In gr. 8vo. 78 Bl. f 1-40.

De ongenoemde Schrijver zegt, dat hij, altijd eene aangename en nuttige uitspanning gevonden hebbende in het lezen en vertalen der oude Dichters, echter een bijzonder genoegen schepte uit den Aeneas (Aeneis?) van virgilius. Dewijl nu het tweede boek wel onder de fraaiste te tellenis, maar ook de veelvuldige schoone en krachtige tafereelen, die daarin voorkomen, de navolging gevaarlijk maken, koos hij juist dit boek, om, indien deze onderneming aan het publiek bevalt, nog meerdere te leveren; zoo niet, het hierbij te laten berusten. Het is ons, na deze vertaling aandachtig gelezen te hebben, voorgekomen, dat de Schrijver wel aanmoediging verdient. Hij drukt het oorspronkelijke getrouw, vloeijend en op eenen vrij goeden dichterlijken trant uit. Hier en daar wat meer beschaving zou het stukje in waarde hebben doen rijzen. Deze beschaving is van verschillenden aard. De Schrijver leere ze kennen uit deze voorbeelden: Bl. 11. Doch opdat gij het niet in uwe vesten halen. Eene harde versificatie! Bl. 14. Doet kabels om zijn' hals; en kort daarop zijn de teedre knaap en frissche maagdenstoet verheugd, wanneer hun hand de kabels aan mag raken. Wij hechten gewoonlijk een te forsch denkbeeld aan kabels, om het gebruik van dat woord hier te kunnen billijken. Bl. 18. En ver verwijderd lag, dringt weldra ook tot daar. Niet vloeijend! Bl. 22. Wier broed bloeddorstend hen verbeidt in hunne holen. Wij zien vooreerst geene kracht in de gelijkluidendheid der syllaben broed en bloed; ten andere is bloeddorstend minder gebruikelijk voor hongerig, vooral niet van jongen. Bl. 23.
Trekt hij zijn' voet terug, als iemand, die op 't veld
Op 't onverhoeds(t) een slang vertrapt, die, blaauw van toren,
Haar rug en hals verheft: - zoo waant hij zich verloren. Eene vertrapte slang is dood. Bl. 30. metëen - gordt hij zich 't zwaard nog eens om de afgeleefde leên. Hier is met. een een stopwoord, gelijk wij elders meer en meer enz. ontmoeten. Bl. 45. mest - de Tyberstroom de welige akkers. Mest is blijkbaar gezet om te rijmen op het voorgaand gewest. Creüsa noemt zich aldaar telg van Venus, hetwelk haar man

{==429==} {>>pagina-aanduiding<<}
alleen was. Virgilius zegt: ‘Veneris nurus.’ - Wij maken den Schrijver op deze en dergelijke onnaauwkeurigheden opmerkzaam.




Rodrigo de Goth, Koning van Spanje. Naar het Engelsch van Southey gevolgd, door Vrouwe K.W. Bilderdijk. Iste Deel. Te 's Gravenhage, bij de Wed. J. Allart en Comp. 1823. In gr. 8vo. XX en 218 Bl. f 3-60.

De Godin der Gedachtenis, zoo meenden wij eerst, wordt toch niet regt vertrouwd, toen wij de drie eerste zangen van dit dichtwerk, waarop wij door haar te voren (zie de Mnemosyne, door tydeman en van kampen, VI, VII en VIIIste deel) onthaald waren, hier wedervonden, gevolgd door nog tien anderen, die wij onnoozel genoeg waren te denken, dat die goede moeder der Muzen dan ook wel in haar magazijn had mogen bergen. Wij wilden daarover Mama bilderdijk reeds berispen, of liever het publiek waarschuwen, dat het zich in acht neme, bij den aankoop van nieuwe werken, waarvan het reeds gedeelten bezit en betaalde, toen wij toevallig het voorberigt der gemelde Heeren voor het eerste deel hunner Mengelingen lazen, en daarin vonden, dat in dezelve ook schetsen of proeven zouden worden opgenomen van naderhand volledig uit te gevene werken, om redenen, die men daar toetsen moge. Wij moeten het ons dan laten welgevallen, en niemand heeft zich te beklagen, want men konde het vooruit weten, maar - het staat aan ons, of wij deze manier prijzen willen, en dat kunnen wij niet, wenschende veeleer, dat van dezelve weinig gebruik worde gebruikt, hetwelk toch, daar immers Mnemosyne geene prullen opneemt, niet behoeft te geschieden door hen, die wat goeds zullen leveren, waaraan zij een genoegzaam voldoend welkom van het beschaafde publiek altijd wel voorspellen mogen.
Doch, laat ons tot het werk zelve komen, dat wij aankondigen. Eene dichterlijke opdragt aan den Koninklijken Hofdichter robert southey staat vooraan. In regels, als deze:

Die tot die moedigen behoort 
Die met den stroom des tijds niet drijven, 
Maar 't eeuwig zaligmakend woord 
In 't dichtrenlied getrouw durft blijven! 


{==430==} {>>pagina-aanduiding<<}

proeve men den geest des Gemaals; hoewel bilderdijk wel in een ongewoon goed humeur moet wezen, wanneer hij het zijner Egade niet kwalijk neemt, dat zij hem zoo ten toon stelt; maar misschien past hij deze lofspraak wel op zichzelven toe. Nu, er is toch niets aan te doen: prosit, dan, met die getrouwheid aan het eeuwig zaligmakend woord, waarvan zoo velen zijner zoetsappige dichtvruchten bewijzen zullen geven! ... Van hem hebben wij hier een voorberigt, dat wel wat duister aanvangt, maar niet zoo voortgaat als het zich schijnt aan te stellen. Bilderdijk (en wij betwisten hem geen voet gronds, als hij op zijn territoir staat) houdt het Engelsch Heldendicht van southey voor onvergelijkbaar met eenig dichterlijk voortbrengsel onzes leeftijds. (Dat is haast een veeg teeken; die lofspraak en die nederigheid, meenen wij.) De aanteekeningen achter dit deel zijn door hem in derzelver geheel, of bij uittreksel, vertaald medegedeeld, behalve eenige kleine bijvoegselen van hemzelven. Met de juiste aanmerking, dat de Heidensche Mythologie, als sieraad en leenspreuk, of als tot de zeden des volks en tijds behoorende, toch ook wel verdragen wordt, zonder zwarigheid, in onze poëzij, verdedigt bilderdijk, te regt, het Roomschkatholijke, dat dit werk aan zich heeft, ‘hetwelk,’ zegt hij, ‘nu ten tijde’ (een bezwaar tegen den geest dezer eeuw? de Protestanten zijn te Protestantsch) ‘voor velen tot onzent aanstootelijker is, dan de Heidensche Afgodsdienst.’ Nu, wij stellen het ook maar egaal, en in de poëzij deele Paperij en Heidendom gelijk op! Ons hinderde het niet, en dankbaar zij de verzachting erkend, door de Egade des vromen mans, die er hier openlijk voor uitkomt, dat men alle ergernis vermijden moet,
hier aangebragt.
Theodfried en Farila waren zonen van den Koning Chindaswinth; den eersten werden door Koning Witiza de oogen uitgestoken; de andere werd, op aanhitsing van deszelfs vrouw, met welke Witiza in overspel leefde, gedood. Farila's zoon, Pelagio, naderhand de stamvader der Spaansche Monarchen, werd gebannen. Theodfried's zoon, Roderik (Rodrigo), herwon den troon, betaalde Witiza, voor zijns vaders oogverlies, met gelijke munt, sparende echter zijn broeder, een priester, en zijne twee zonen, bij de moeder van Pelagio verwekt. Deze (hier verkorte) opgave, vooraf, omtrent de geschiedenis der Visigothen, ten opzigte van den naasten tijd, hunnen val voorgegaan, vinden wij zeer gepast, en

{==431==} {>>pagina-aanduiding<<}
insgelijks de lijst der in dit werk voorkomende personen, even gelijk dit voor Tooneelstukken gebruikelijk is.
Wij meenden eenigermate den rijken en belangrijken inhoud van het dichtwerk, door eene nog altijd karige opgave, onzen lezer te doen kennen; maar het is daartoe te ingewikkeld. Even gaarne bewezen wij hem de poëtische waarde dezer zangen; maar hoe uitvoerig moesten wij dan zijn! Bilderdijk's oordeel over het Engelsche dichtstuk, reeds gemeld, sta voor het onze, en wij zijn aan haar, die het ons, aldus, in onze taal aanbood, openlijken dank schuldig voor deze verrijking onzer Poëzij. Welke hechtheid in den geheelen versbouw! welke bevalligheid in alle de versieringen! welke onverbeterlijke plaatsing en rangschikking en afwisseling der onderscheidene voorwerpen! welke juistheid, waarheid en kracht in afbeelding en uitdrukking! Door alles doet het geheel eene niet gewone treffende werking. Zullen wij de beschrijving van de ellenden, door den krijg gesticht, of van Rodrigo's lot en gemoedsgesteldheid, of van Adozinde's ramp en gedrag, of van Elfrinde's liefde en jammer mededeelen; of wat zullen wij uit het geheele boek, ter staving onzer ingenomenheid met dit kunstjuweel, bijbrengen? Wij deelen daarom niets mede, dan dit geringe, dat ons in het oog komt, uit den elfden zang, waar men naar Pedro's burg reist, en Hoya rondzoekt, maar -

Geen enkle reiziger, geen herder wijd noch zijd, 
Geen jager op de baan, of rustend neêrgevlijd, 
Geen henglaar bij de beek in de eenzaamheid der dalen: 
Hij hoorde zang noch fluit door de Echo wederhalen, 
Geen herdersknaaps geroep, noch boschbijls doffen slag; 
Van menschelijk gewoel geen voetspoor, geen gewag. 
 
Is dit des plundraars werk? - Dit hutje staat verlaten, 
En 't geitje voor de deur ligt ongehoord te blaten. 
Eene andre stulpdeur staat geopend. Spreeuw en mosch 
Gaan zorgloos in en uit, als op hun vrijheid trotsch. 
Hier treedt de grijsaard in, om (mogt het slechts gebeuren!) 
Van 't geen zijn hart vervult iets troostrijks op te speuren. 
't Gering kastanjebrood stond op een schaamlen disch. 
Een zuivelvolle karn, in schaauw van 't stroodak frisch, 
Stond, als in vliedenshaast, verlaten. 't Smeulend glimmen 
Van 't haardvuur in zijne asch deed nog een rookwolk klimmen. 

{==432==} {>>pagina-aanduiding<<}

't Gebroken spinrag aan den kleiwand toont, waar 't zwaard 
En 't schild, thans afgerukt, sinds jaren was bewaard. 

Bevreemdt het ligt iemand, of komt het hem zelfs onwaarschijnlijk voor, dat Rodrigo zoo gansch onbekend blijft, ook aan Siveriaan, (die echter door zijne stem als door een droom ontrust wordt, bl. 71) ook aan Elfrinde; die wete, dat hij van Adozinde de Maccabeër is genoemd, toen hij haar had gezegd:

- Nooit herstelt zich weêr mijn eens bezwalkte naam. 
Hij zij dan uitgedelgd, maar eenmaal aangeschreven, 
Waar boete en heilgeloof den zondaar toegang geven! (bl. 47.) 

Voorts leest men (bl. 55):

Het oog stond nu verfletst, 
Waarin de majesteit der Vorstenziel zich schetst. 
Op de uitgebleekte wang had boete en rouw de voren 
Des ouderdo us gegrift. Het toonde hun geen sporen 
Van vroeger grootheid aan. De tijd, vooruitgesneld, 
Had op zijn jeugdig hoofd, dat dertig zomers telt, 
De dichte sneeuw gestrooid van driemaal twintig jaren. 

Daarom hadden wij echter (bl. 30) wel kunnen missen, wat daar gezegd wordt van

- d' onmiskenbren trek, die 't vorstlijk bloed verraadt, 
Dat, al zijn ramp ten spijt, nog uitblonk op 't gelaat. 

Doch dit en de Bilderdijksche taal-eigenheden kunnen wij, zonder moeite, daarlaten.
Wij moeten nog iets van de aanteekeningen zeggen. Die tusschen twee haakjes staan, zijn van bilderdijk. Op bladz. 178 vonden wij echter twee, dus geteekende, naast elkander, daar toch de eene niet van hem is. Uit deze aanteekeningen is veel te leeren, behalve hetgeen tot de geschiedenis behoort, die het onderwerp dezer zangen is. Die, aangaande den brief van eenige Joden, toen Alfonzo VI Toledo had veroverd op de Mooren, verdient vooral opmerking. Laat ons, tevens ten blijke onzer verpligting aan bilderdijk zelven, ééne der aanteekeningen mededeelen: (bl. 28.)

{==433==} {>>pagina-aanduiding<<}


Daar nadert hem (Rodrigo) een Moor, die in zijn holle trekken, 
In 't wild en starziend oog den waanzin meent te ontdekken, ezv. 

‘Men weet, of dient te weten, dat de Musuman een diepen eerbied voor elk waanzinnige heeft, als op wien de hand van God rust, en die den Almagtigen naderbij is. Dit is waarschijnlijk op de vlagen van epilepsie en enthusiasmus gegrond, waaraan mahomed onderhevig was, in welke hij waande of voorgaf met verschijningen van den Engel gabriel begunstigd te worden. Hoe het zij, mahomed's aanhangers bewijzen elken waanzinnige het innigst ontzag en de ruimste weldadigheid, en vragen zijne voorbede.’ - De aanteekening op bl. 29, ook van bilderdijk, is van nog meer belang; maar wij mogen ons niet meer veroorloven, dan dit poëtisch meesterstuk, met blijdschap, aan te prijzen, gelijk geschiedt bij dezen, met een opregt: Lectori salutem!




Reis naar Mark en Bergsland, in den Zomer van 1823. Te Groningen, bij W. Wouters. 1824. In gr. 8vo. VIII en 160 Bl. f 1-80.

Kent gij, lezers! dit boekje nog niet? Dan kan Recensent het u niet genoeg aanprijzen. De reizigers, die zich onderteekenen A.M.C. en G.T.C., zijn ons onbekend; maar, wat wij van hen verder, en denkelijk met regt, gissen mogen, zij maken zich genoeg kenbaar als jonge lieden, die anderen, vooral ook der studerende jongelingschap, tot voorbeelden mogen strekken van pligtmatig tijdbesteden en verstandig genot nemen van uitspanning. Zij weten eene goede belezenheid best te pas te brengen, beschaafd door hetgeen men fraaije letteren noemt; en, met een' zuiveren smaak voor het schoone en goede, en het beste, dat een mensch aan zich hebben kan, een zuiver godsdienstig gevoel, bevoorregt, bevelen zij zich, ook zonder hunne namen, hunnen lezeren allerwegen aan. Wij betuigen hun dank voor het genoegen, dat zij ons hebben verschaft, en zullen ons verblijden, wanneer onze aanprijzing van dit werkje velen naar dat genoegen zal hebben doen verlangen.
Die aanprijzing, welke onbepaald geschiedt, steunt op gronden. Niet vertaald is deze reis. Dit deed ons al regt goed; hetwelk echter niet zoo had mogen zijn, indien het werkje

{==434==} {>>pagina-aanduiding<<}
zelve niet goed ware. Maar, dit verwacht onze lezer nu reeds, om het aangaande de schrijvers gezegde. Wij voegen er bij: De reis is te voet gedaan. Dezelve wordt in brieven medegedeeld, die zich zeer bevallig laten lezen, en een aangenaam afwisselend en gemakkelijk en nuttig onderhoud verschaffen. Van de zijde der nieuwheid prijst zich mede dit werkje in zeker opzigt aan, dewijl er geene beschrijving bestaat, die Mark en Bergsland in derzelver schoonheid leert kennen. Daartoe dienen deze brieven voldoende. Wat voor het overige bekend genoeg is of zijn kan, b.v. van statistiek ezv., wordt hier niet herhaald, ook niet de gansche reis medegedeeld, en het een en ander kort behandeld, alles overeenkomstig het goed in het oog gehouden doel. Dat zij ons echter hun uitstapje van Coblentz naar Wisbaden en hun bezoek van den Drachenfels niet onthouden hebben, deed ons even veel vermaak.
De overvloed van aan te kondigen werken verbiedt den Recensent een uittreksel te geven. De lezer houde zich dus met hem voldaan over het genoegen, dat de aankondiging van een niet vreemd product van eene goede drukpers verschaffen moet. Maar, heeft Recensent dan geene aanmerkingen op iets? Neen, tot zijne blijdschap; want vitten wil hij niet.
De Roomschkatholijken (dit moest hij nog zeggen) vinden hier, b.v. bl. 7, 19, 20 en 33, het een en ander, dat wij bidden, dat hun tot zegen strekke.

Betoog, dat de opgerigte Handel-Maatschappij als eene vernieuwde bron voor Neêrlands welvaart moet beschouwd worden, benevens Middelen en Maatregelen, die strekken kunnen, om het gewenschte doel te bereiken. Opgedragen aan Z.M. den Koning, door J. Loman, Jz. Te Amsterdam, bij M. Schooneveld en Zoon. 1825. In gr. 8vo. VI en 68 Bl. f :-75.

De ruime inteekening in de Handelmaatschappij geeft te kennen, dat de Natie daaruit zeer veel goeds, en misschien een nieuw tijdperk van herlevenden handel en welvaart, verwachtte. Van dit gevoelen is ook de Heer loman, die eerst een oog slaat op den werkelijken toestand van Neêrlands handel vóór de oprigting dier Maatschappij, dan op de gunstige uitzigten, welke zij biedt, en eindelijk op de mid-
{==435==} {>>pagina-aanduiding<<}
delen, om daartoe te geraken. Donker en allezins treurig is het tafereel van den Nederlandschen handel in 1824, doch naar waarheid, en het wordt ook door de Aanspraak van den Gouverneur van Noordholland aan de vergaderde Staten te Haarlem, dit jaar gehouden, volkomen bevestigd. Met regt wordt aangemerkt, dat de veelvuldige verliezen in den handel sedert 1819 den koopman ontmoedigden, en hem zijn geld in den Effectenhandel deden beleggen; een gevolg, hetwelk nu op zijne beurt de doodelijkste uitwerking had voor den echten handel. Dit alles is volkomen waar; maar nu is de vraag: vanwaar die verliezen in den handel? vanwaar die kwijning? - Uit de mededinging van anderen. - Ongetwijfeld; maar is daartegen geen middel? Men zie Hamburg, Bremen, en thans ook Engeland. Aldaar wordt het ééne groote en onfeilbare hulpmiddel, de verlaging der inkomende en uitgaande Regten, en de vereenvoudiging der formaliteiten bij de aangifte, in werking gebragt; en zoo lang men, uit een' zekeren ongegronden schroom, om onze nieuwe Broeders voor het hoofd te stooten, of uit gehechtheid aan het ellendige Fransche Douanensystema, met de eerste belangen en behoeften van den handel transigéren wil, zoo lang (de edele van hogendorp heeft niet opgehouden het te zeggen en te schrijven, tot hij zag,
dat zijne voorspelling, in weerwil van den oogenschijn, niet beter dan die van kassandra geacht werd) zoo lang zal de handel kwijnen, en eindelijk geheel verkwijnen, naar elders verlegd worden, en voor Holland onherstelbaar verloren zijn! - Reeds bloeijen de Hanzesteden op het puin van Amsterdams welvaart, en een schrandere canning verandert het geheele handelstelsel van Engeland, waaruit hij van lieverlede alle de verbodswetten weert, om die door de liberaalste wetgeving te doen vervangen.
Maar de Heer loman meent, dat de Handelmaatschappij, door hare verbazend groote middelen, dat verval zal weten voor te komen, mits zij zich tot den handel en verkoop in 't groot, tot het opzoeken van nieuwe débouchés voor onze fabrijken en het aanknoopen van nieuwe handelsbetrekkingen bepale, en niet der tweede hand het brood uit den mond neme. (Bij deze gelegenheid betoogt hij het nut der tweede hand.) Dat de Handelmaatschappij, door het verlevendigen van sommige fabrijken, voor welke zij reeds weder spuitgaten geopend heeft, (zoo als voor de Leidsche polemieten in

{==436==} {>>pagina-aanduiding<<}
China) door het aanmoedigen van den scheepsbouw en de walvischvangst, eene voordeelige werking zal doen, is ontwijfelbaar; dan tot nu toe zijn de vruchten dier werkzaamheid voor den handel in 't groot en voor de algemeene welvaart nog weinig zigtbaar geweest (de Maatschappij bestaat toch nu reeds meer dan een jaar); en, zij moge een palliatief zijn, de genezing der eigenlijke kwaal schuilt elders: het tarief van in- en uitgaande Regten en de Accijnswetten moeten verligt worden, of de Handelmaatschappij zal den handel niet opbeuren. - De windhandel in Effecten, Olie enz. is schadelijk; maar, hoe zal men dien weren? Men weet, dat de Regering eene wet, die het beleggen der fondsen bij andere Mogendheden zocht te stuiten, maar inderdaad ons slechts die belegging onttrok, heeft moeten intrekken. Het is niet anders. Laissez faire. De handel wil geen' dwang; neem slechts de kluisters weg, die hem prangen, en hij zal wel tot u terugkeeren, al is het dan niet zoo als in 1650, ten minste veel ruimer dan in 1824.
De middelen, door den Heer loman opgegeven, om der Handelmaatschappije haar groote doel te doen bereiken, komen overeen met die, waardoor elk verstandig koopman in 't groot zijne zaken zal besturen, en altijd bestuurd heeft; zij zijn dus niet nieuw. Men lette echter bijzonder op ééne voorzorg, door den Schrijver aanbevolen: het groote gewigt van het kiezen der Schepen; want de ondervinding heeft, sedert de Omwenteling van 1813, door vele treurige bewijzen van verongelukte kostbare scheepsladingen, de volstrekte noodzakelijkheid eener meerdere voorzorg in dezen aangetoond. Ook hetgeen de Schrijver van de conditiën bij den verkoop zegt, verdient behartigd te worden.
Wij doen hulde aan de welmeenendheid en kunde van den Heer loman, schoon wij ons van zijn boekje juist geene groote vruchten voorspellen. Meer, dan alle zijne voorgedragene regelen en middelen, zou het afdoen, wanneer onze regering openlijk en plegtig de onafhankelijkheid der zuid-amerikaansche republieken erkende, en ons daardoor aandeel schonk aan een débouché, waarvan Engeland thans alleen de vruchten trekt.






{==437==} {>>pagina-aanduiding<<}

Anecdota Hemsterhusiana caet. Onuitgegevene Aanteekeningen van Tib. Hemsterhuis. Uitgegeven door Jacobus Geel. Iste Deel. Te Leiden, bij S. en J. Luchtmans. 1825. In kl. 8vo. f 3-40.

De verzorgers van Leidens Hoogeschool hebben eene allergelukkigste keuze gedaan, door den Heer geel aan te stellen tot tweeden Opziener der beroemde en rijke Bibliotheek. Want hij bezit, behalve eene uitgebreide kennis in nieuwere talen en wetenschappen, eene groote geleerdheid in het vak der oude letterkunde, en paart bij dat alles zulk eene aanhoudende en onvermoeide vlijt, dat hij zich nu reeds den grootsten lof in deze zijne nieuwe betrekking waardig gemaakt heeft. Getuige hiervan zij, om nu niet te spreken van de reeds vroeger verschenen Appendix Animadv. Hemst. in Lucian., ook dit eerste deel der onuitgegevene aanteekeningen van hemsterhuis. Men hield dien letterschat voor verloren. Prof. van voorst, aan wiens verdiensten jegens de Bibliotheek de Heer geel eene hulde toebrengt, die zijn hart eer aandoet, maakte hem op dien schat opmerkzaam. Het is der moeite waardig te lezen, wat geel, in de fraaije voorrede, over deze en andere aanteekeningen, over de manier van studeren, over de Analogie, en vele wetenswaardige bijzonderheden, van hemsterhuis verhaalt. Het afschrijven, rangschikken en overzien van deze papieren heeft den Heere geel vele moeite gekost, daar hij ook zorgen moest, zoo veel mogelijk, niets te geven, dan hetgeen hemsterhuis waardig, en niet reeds gedrukt was. Daarenboven heeft hij hier en daar eene niet onbelangrijke noot onder den tekst gevoegd. Hij ontvange onzen hartelijken dank, en vervulle zijne belofte, om dit begonnen werk met nog een deel en de noodige bladwijzers te voleindigen. De aanteekeningen in dit deel betreffen lucianus, pollux, harpocration, julianus, en apollonius rhodius.




Pline le jeune. Esquisse littéraire et historique du Règne de Trajan. Traduit du Hollandais de M.C. van Hall. Orné de jolies vignettes. Amsterdam, chez G. Dufour & Comp. 1823. 8vo. 179 pag. f 3-75.

De oorspronkelijke Hollandsche Plinius is door onze landgenooten met eenparige goedkeuring ontvangen, en de Heer van hall heeft daar veel eer meê ingelegd; zoodat er spoedig eene nieuwe uitgave noodig was, en de Heer depping er loffelijke melding van maakte in het Magasin Encyclopédique. Ook hebben onze Maandschriften niet gezwegen. Het is een gelukkige inval, en vereerend voor onze Literatuur, dat een Nederlander, genoegzaam bedreven in beide

{==438==} {>>pagina-aanduiding<<}
talen, den Plinius aan de Franschen doet kennen. De Vertaler heeft de moeijelijkheden, met welke dergelijke onderneming gepaard gaat, zeer wel geweten en overwonnen, de aanteekeningen van den Hollandschen Schrijver hier en daar uitgebreid, de woorden der aangehaalde Schrijvers zelve geplaatst en door vertalingen of navolgingen der beste Fransche Dichters algemeen verstaanbaar gemaakt, en er nog al iets van hemzelven bijgevoegd. De Anecdote van arnault, bl. 143, boezemt belang in, en de lieve versjes, zoo van hem, als van plasschaert, verdienen in een of ander Mengelwerk vertaald te worden. Druk en Vignetten zijn fraai. Wij hopen, dat meer van onze nationale voortbrengselen op soortgelijke smaakvolle manier in het gansche vaderland en buiten de grenzen mogen verspreid worden. Er steekt meer degelijkheid in, dan gewoonlijk in Fransche stukken van dien aard.

De Stiefkinderen. Uit het Hoogduitsch van A. Lafontaine. Il Deelen. Te Amsterdam, bij de Gebroeders Diederichs. 1823. In gr. 8vo. Te zamen 636 Bl. f 6-60.

Hoezeer het aantal van vertaalde Romans groot is, en wij zelve daarom zoo menige vertaling in handen nemen met zekeren weêrzin, en hoezeer wij ook met die van lafontaine als overladen zijn, geeft toch de goede aftrek van deze geschriften een alles afdoend getuigenis, dat deze Schrijver vooral ook onzer natie bijzonder aangenaam is; en, hoewel het aan de orde van den dag schijnt, op lafontaine te schrollen, als wij in de geregtigheid zullen spreken, dan moeten wij erkennen dat deze smaak onzer natie geenszins tot oneer verstrekt. De schriften van dezen man mogen al ons te zeer voeren in eene denkbeeldige wereld, en daardoor bij onervarene jeugdige lezers soms eenig kwaad stichten; ‘in die denkbeeldige wereld is toch nooit iets, dat de deugd of goede zeden kwetst; integendeel, het kan bezwaarlijk anders, of men moet bij de lezing van dezelve het zedelijk gevoel scherpen, en hoog ingenomen worden met deugd en onschuld en geheel de eenvoudige lieve natuur. Bij al het onwaarschijnlijke en, wil men, overdrevene en daardoor onnatuurlijke dezer verhalen, slaat men nog altijd diepe blikken in het menschelijk hart, wekken telkens zijne tafereelen treffende herinneringen aan eigene ondervinding en vroegere geschiedenis, heeft men gedurig nieuw voedsel door wenken en uitmuntende zedelessen, en, hoe ingewikkeld de verhalen ook wezen mogen, doen zij ons altijd het vernuft zoo wel, als het goede hart en doel van den Schrijver bewonderen. Dit was althans nu weder ons geval bij deze Stiefkinderen, welke wij, als men dan toch een' Roman, en wel een vertaalden Roman, lezen wil, gerust durven aanprijzen. Ons gaf de lezing verpoozing van vermoeijende werkzaamheid, en eene aangename zoo wel als onschadelijke verpoozing; en meer

{==439==} {>>pagina-aanduiding<<}
dan eens werden wij zelfs tot tranen bewogen. Dit boek vertoont ons de Nemesis, in alle kracht en zeer treffend geteekend. Een adellijk man, maar alleen van echten zieleädel, was in zijn eerste huwelijk slechts kort gelukkig: zijne adellijke vrouw kon den ouden familieädel maar niet vergeten. Hij hertrouwde met een burgermeisje, maar dat den waren adel in eene zeer groote mate bezat. De kinderen uit het eerste huwelijk geraakten te veel onder den invloed der trotsche adellijke bloedverwanten hunner moeder; die uit het tweede waren wezenlijk menschen, en bijna engelen in deugd en vaste beginselen. De vader kende zijne kinderen, en beval de laatsten, nog op zijn sterfbed, te vergeven, en zich nimmer op hunne broeders te wreken. Deze laatsten, en hunne vrienden, waren steeds het voorwerp van haat en vervolging van den oudsten broeder, die een voor het oog geschikt man, maar een trotsche, koele en beredeneerde booswicht was. Dan, hoe hoog hij klom, en hoe groot zijn gezag en invloed was, toch kon hij zijne edele broeders en zuster niet medeslepen en bederven, noch ook, bij al zijn haat en hooggaande listige boosheid, hunne aardsche zaligheid verstoren. Zij bleven, hoe moeijelijk het dikwijls viel, aan de vermaningen van den vader getrouw; zij huwden allen bij uitstek gelukkig, genoten de genoegens der vriendschap en huwelijksliefde in eene overvloedige mate, en waren algemeen beminde en zeer edele menschen. Geheelenal onschuldig van hunne zijde, verijdelden zij alle zijne eerzuchtige plannen en wenschen, alsof zij juist gebruikt werden om zijne gelukzaligheid te verwoesten. Eindelijk, toen hij op het punt was van het geluk van zijnen éénigen zoon te vestigen door een langgewenscht huwelijk, trad een zoon zijns broeders weder in den weg; doch, welverre van dit plan te willen vernietigen, moest juist het gewenschte huwelijk, naar aller doel, het feest der verzoening zijn. Maar nu trad de
Nemesis voor de laatste maal ontzettend op: de bruid van zijnen zoon bleek te zijn zijne eigene dochter, de vrucht eener jeugdige liefde, of liever verleiding van een voortreffelijk meisje. - Dit is zoo wat het hoofdbeloop eener geschiedenis, die door vele treffende episoden, alle echter met de hoofdzaak in verband, wordt afgewisseld. De nieuwsgierigheid zoo wel als de belangstelling van den lezer wordt tot het einde toe gaande gehouden. Nog eens: het werk bevalt ons. - Wij vonden nog een plaatje, waarvan de titel zwijgt.




Waatheid door Gekheid omsluijerd. Of, wat wordt van Parijs gezegd? Door A Cramer. Met Platen. Te Amsterdam, bij J.C. van Kesteren. 1824. In gr. 8vo. 398 Bl. f 4-25.

De Schrijver verzoekt aan den Recensent, of wel de Recensenten, om verschooning; want, zegt hij, lieve Hemel! sinds ik de pen voer - en dat is vrij lang - betrek ik de

{==440==} {>>pagina-aanduiding<<}
wacht sous le canon de ces Messieurs. Hij kan het er dan toch ook wel naar gemaakt hebben. En waarlijk, dit boek behoeft ook nog wel eenige verschooning; en of het dezelve verdient, kon nog wel de vraag zijn. Niet, dat het werk niet gemakkelijk en onderhoudend leest; dat het niet het een en ander bevat, dat aardig is; van Parijs, waarvan zoo veel te zeggen is, niet nog al het een en ander zegt, dat wel opmerking verdient, en wenken en waarschuwingen geeft, die den vreemdeling van dienst kunnen zijn: dit alles willen wij toestemmen; ook is de lectuur, die het boek verschaft, doorgaans niet vervelend, maar leest het luchtig en vrolijk; daarenboven zal het den tooneelbeminnaar bijzonder behagen, en geeft het over het Musée Royal, hoe veelmalen ook beschreven, goede en onderhoudende berigten. Maar! maar! wat de zeden betreft, kon het toch wel hier en daar, ten nutte van menig jeugdig gemoed, met eenige meerdere behoedzaamheid geschreven zijn. Doch wij dienen dit nu eens over het hoofd te zien; want wie kan over het galante Parijs schrijven, zonder den sluijer hier en daar een weinig, ja al ligt wat al te zeer voor de eerbaarheid, op te ligten? Wij meenen ook gemerkt te hebben, dat de Schrijver zich nu en dan nog al eenige moeite gaf ten behoeve der zedigheid. Transeat dan, wat hier het kiesch gevoel van dezen of genen nog kan hinderen! In December 1822 begon de Heer cramer zijn reisje, en in zeventien dagen was hij te Amsterdam terug. Hij reisde, naar het schijnt, voor hoegenaamd geene affaires, maar enkel tot vermaak, en maakte zich den tijd, om veel te zien, regt goed ten nut. Vooral op de terugreis ontvangen wij van de doorgetrokkene plaatsen ook nog al onderhoudende berigten. De Schrijver is luimig, en zal, zonder onze sterkere aanbeveling, wel zijne lezers vinden.

Boekbesch. No. IX, bl. 383, reg. 11, staat V., lees U.





Capadose's ja en neen. (*) Afschrift naar het Origineel.

(194)

De Ondergetekende verklaart op den 18 Julij van het jaar 1821 gevaccineerd te hebben rebecca meijer liepmans, oud drie maanden, Dochter van meijer liepmans frechie en van sara nephtalie de rosa, hebbende de Vaccine haren gewonen loop gehadt.

(Get.) abm. capadose,

Med. Doct.





{==441==} {>>pagina-aanduiding<<}

Boekbeschouwing.

Over den invloed der Geloofsformulieren, of zoogenaamde Symbolische Boeken, in de Protestantsche Kerken. (Eene proeve ter beantwoording der, door Teyler's Godgeleerd Genootschap, in 1817 over dit onderwerp uitgeschrevene prijsvraag.) Door J.C.A. Sander. Te Koog aan de Zaan, bij A.J. May. 1825. In gr. 8vo. 240 Bl. f 1-90.

Dit antwoord werd wel niet bekroond, maar echter, als wezenlijk verdienste bezittende en eener loffelijke vermelding waardig, door de beoordeelaars geroemd, en deze lof deed den Schrijver tot de uitgave besluiten. Hoezeer de uitgave nu vrij laat geschiedt, is evenwel het stuk in zijn geheel gebleven, alleen hier en daar eenigermate uitgebreid, en elders ook een weinig ingekort; het stuk (zegt de Voorrede) is wel bijgewerkt, maar niets hoofdzakelijks van de eerste bewerking is weggebleven. De vraag betrof den invloed van de bedoelde geschriften op de godsgeleerde wetenschappen, en vorderde onderzoek naar het gunstige of ongunstige van denzelven; voorts, of de voortduring dezer Formulieren wenschelijk zij, dan niet? en, zoo ja, onder welke wijziging dan? - Wij geven den Eerw. sander gaarne den lof, dat hij met zaakkennis en onpartijdigheid geschreven heeft; alhoewel hij erkent, de bronnen, uit welke hij putten moest, slechts uit de tweede hand te hebben gekend; gelijk ook blijkt uit de opgave der werken, welke hem hier gediend hebben. Het onderzoek valt voor den invloed der Symbolische Boeken geenszins voordeelig uit. Zij ontstonden wel natuurlijk en uit nooddwang, en waren allereerst bescheiden en slechts verdedigende; latere verklaringen en bepalingen, intusschen, belemmerden iedere vrije beweging van den menschelijken geest, en bestemden hen tot eene eeuwig blijvende regelmaat, geheelenal tegen het Protestantsch grond-
{==442==} {>>pagina-aanduiding<<}
beginsel. Na de opgave van de beteekenis van den naam, en van de voornaamste Symbolische Boeken bij de Protestanten, volgt de aanwijzing, dat zij der Godgeleerdheid eene geheel polemische houding hebben gegeven; en wordt vervolgens in de bijzonderheden aangewezen, dat deze boeken aan het godgeleerde stelsel grootelijks nadeelig waren, daar zich dat stelsel allengs meer naar dezelve, dan naar den Bijbel, vormde;
hetwelk te duidelijker nog blijkt, als men op zoodanige Godgeleerden let, die zich meer vrij hielden van deze banden; terwijl geene wijsbegeerte, dan alleen de schoolsche, bij dezelve eenige aanmoediging vond. Nadeelig werkten deze boeken ook op de uitlegkunde des Bijbels, welke men geheelenal naar het stelsel wrong. Zij verdrongen doorgaans almede de zedeleer, of gaven aan dezelve eene allerarmzaligste gedaante; alhoewel ook niet kan ontkend worden, dat een ander uiterste, in lateren tijd, waarbij men het verband tusschen geloof en deugd zocht los te maken, der zedeleer evenzeer nadeelig was. Wat eindelijk de kerkelijke geschiedenis betreft, deze werd eenzijdig, daar ieder steunsel in dezelve voor de leer zijner Symbolische Boeken zocht. Op de godsdienstigheid en zedelijkheid der menschen over het algemeen was de invloed van gezegde Formulieren almede ongunstig. Behalve dat ten dezen wel niemand den Heer en zijne Apostelen verbeteren zal, zoo hadden de Formulieren, zoo als zij dan zijn, de strekking, om den doodsteek te geven aan de liefde tot God en den natuurgenoot. Gelukkig echter, (dan, is het niet ongelukkig, dat men dit een geluk moet noemen?) dat herder naar waarheid zeggen kon: ‘Wanneer alle dwaasheden, die in het aangenomene geloof der volken heerschen, ook doorgaans in uitoefening gebragt wierden: welk een ongeluk zou dat zijn! Maar nu worden de meesten geloofd, zonder betracht te worden; en dit middelding eener doode overtuiging is het juist, wat men op aarde geloof noemt.’ Omtrent de zoogenoemde meerdere zedelijkheid en godsdienstigheid der vroegere dagen wordt een waar woord door den Schrijver gezegd; en tot eene klei-
{==443==} {>>pagina-aanduiding<<}
ne proeve geeft hij (uit ijpeij en dermout) het gebeurde in October 1619 buiten Rotterdam: ‘Eene bijeenkomst van Remonstranten werd in het open veld gehouden, en door soldaten
aangevallen. Mannen werden vermoord, vrouwen verkracht, of op andere wijzen mishandeld; vervolgens sloegen de soldaten aan het plunderen, beroofden de mannen van hun geld en hunne kleederen, de vrouwen van hare kostbaarheden; terwijl de voornaamste aanschouwers dezer gruwelen waren eenigen van de nieuwe wethouders, en - de predikanten der stad, die met, toen kort geleden uitgevondene, verrekijkers zich op den toren der Groote Kerk begeven hadden.’
Na dit, zoo wij wel zien, bondig betoog, bevreemdde ons de tweede Afdeeling zeer, waar de Schrijver de Formulleren nog aanhouden wil, maar echter eene andere inrigting geven. Hij meent, het nadeel is door veel goeds opgewogen. Hij meent, dat, hoezeer de studiën eenzijdig werden en de geest des onderzoeks belemmerd, de geleerdheid echter niet onderdrukt werd; en hier beroept hij zich op de nuttige Concordantie van trommius.... De verstandsvermogens, zegt hij wijders, werden bij het twisten door gedurende wrijving gewet en geoefend; en, toen in de 18de eeuw de band der Formulieren verslapte, legde men ook wel veel geleerdheids te koste; dan toen was ook dit het gevolg van het kerkelijk stelsel, (werking bragt wederwerking voort;) maar toen geraakte de geleerde verklaring der letter bij sommigen in verval. Ook andere takken van geleerdheid, behalve die, welke de voorstanders der Formulieren tot staving van dezelve behoefden, werden almede beoefend. De tegenstand weerde het Egoïsmus, zoo wel als stilstand en vadzige onderwerping. Zij hielden ook den onderzoekenden geest, die anders welligt, (men denke aan Engeland en Duitschland) alles zou hebben verworpen, in toom. Eindelijk, zij hielden ook de belangstelling gaande, inzonderheid in de zaak en NB. de beginselen! der Hervorming. (Waarlijk, wij zouden bijna aannemen, op dezelfde wijze en met de-
{==444==} {>>pagina-aanduiding<<}
zelfde redenen, den diefstal, of eenige andere ondeugd, te vergoelijken!) Vraagt men, of datzelfde nut niet door andere middelen kon gesticht worden, dan antwoordt de Schrijver door te verwijzen op de Goddelijke Voorzienigheid, die alles toch wèl beschikt; en daar valt wel niet tegen te zeggen. Hierop komende tot de vraag, of die Formulieren te allen tijde en nu nog die nuttigheid hebben, zoo antwoordt hij wel volmondig neen, en geeft van dit neen zijne goede redenen,
maar beweert echter, dat men het onderzoek en de prediking des Evangelies niet laten mag zonder alle leiding: want 1) de Bijbel geeft geene vrijheid, om alles te verwerpen, waartegen het eigenwijs vernuft opkomt; 2) de grondwaarheid kan zeer wel voor het vernuft iets stuitends hebben; 3) het vernuft zal die waarheid naar deszelfs zin wijzigen; 4) eindelijk, de Bijbel vermenigvuldigt de verpligtende geloofsleer niet boven het volstrekt noodzakelijke. En dus houdt de Schrijver het niet strijdig met het Protestantsch grondbeginsel, maar zelfs noodig, dat men, buiten en behalve den Bijbel, eene leiding hebbe, of de opgaaf van een middelpunt, waar alle prediking in de Christelijke Kerk van uit moet gaan.
De derde Afdeeling geeft zoodanig een verbeterd Formulier of leiding tot eene proeve op, na vooraf als vereischten in dezelve te hebben aangewezen, 1) dat, hetgeen in den Bijbel als zaligmakende geloofswaarheid wordt aangeprezen, op den voorgrond moet staan, en 2) alle ruimte tot individuéle opvatting moet gelaten worden, welke de Bijbel zelf toestaat; 3) niets mag als tot geloof verpligtende waarheid opgegeven worden, aan 't welk iemand, die aan den Bijbel het hoogste gezag toekende, ooit heeft getwijfeld; 4) niets moet als grondwaarheid aangegeven worden, hetwelk slechts als gevolg uit eene grondwaarheid door menschen is afgeleid; 5) ook moet er geene stelling in voorkomen, die geenen regtstreekschen invloed op de deugd des harte hebben kan.
De door den Schrijver gegevene proef van eenen leidenden geloofsregel voor de Protestanten loopt in naauwe-
{==445==} {>>pagina-aanduiding<<}
lijks drie bladzijden af, en wordt door hem verdedigd tegen hen, die misschien voor de volgers van arius en socinus eene nog meerdere ruimte zouden eischen.
De Schrijver zegt, dat, zoo als het thans met de Formulieren bij de Protestanten gesteld is, men nog te zeer gebonden is, en dat zoodanig eene leiding alle Protestanten vereenigen zou, en den Roomschgezinden eene, zoo zij meenen, zwaarwegende beschuldiging zou ontnomen zijn; en meent, dat hij op deze wijze ook van de voorstanders des Bijbelgenootschaps geene tegenspraak vinden zal.
Wij voor ons zijn overtuigd, dat des Schrijvers hier geleverde proef door dezen te eng, door anderen veel te ruim zal bevonden worden, en hopen niet, dat het bij de Protestantsche Kerk immer weder van Geloofs-formulieren of leidingen sprake worden zal. Het spreekt van zelve, die het Goddelijk gezag van den Bijbel niet aanneemt, wordt niet als Christen, en hij, die eenig menschelijk gezag boven of nevens den Bijbel aanneemt, niet als Protestant erkend. Ander punt van vereeniging behoeven wij niet. Wij begeeren geen juk, dat noch wij, noch onze Vaders hebben kunnen dragen, en verheugen ons te staan in die vrijheid, waarmede jezus christus ons heeft vrijgemaakt. Men zorge slechts, dat zich in de Protestantsche Kerk geene onkundige, oneerlijke en zedelooze mannen tot Leeraars indringen, en die Kerk zal in de hoofdzaken eensgezind, steeds in vrede en gezegend zijn. Wij zijn, met herder, bevreesd voor ‘nieuw gesmede, misschien sijnere boeijen, maar die, juist van wege hare fijnheid, onoplosselijker worden dan de oude rinkelende ketenen. Eene halfgekende waarheid is dikwijls drukkender, dan eene domme, botte leugen.’ Sapienti sat! Wij prijzen deze Verhandeling gaarne aan, en zijn het met teyler's Genootschap volkomen eens: het stuk heeft wezenlijk verdienste; maar den eereprijs zouden ook wij aan hetzelve niet hebben toegewezen.





{==446==} {>>pagina-aanduiding<<}

De Psalmen kortelijk opgehelderd, enz. IIde Stukje (tweede gedeelte.) Psalm XXXIV-XLI, door T.E. Mebius, Predikant te Beers en Jellum. Te Leeuwarden, bij J.W. Brouwer. 1823. In gr. 8vo. 136 Bl. f 1-10.

Eenige eenvoudige Leerredenen, door denzelsden. Te Sneek, bij F. Holtkamp. 1824. In gr. 8vo. VI en 159 Bl. f 1-25.

De eerwaardige mebius gaat, in het eerstgenoemde stukje, voort, op zijne wijze de Plalmen te behandelen; over welke wijze wij onze gedachten reeds in de Letteroeff. voor 1821 hebben gezegd. - Dat hij kort, klaar en zakelijk zijn kan, meenen wij te mogen opmaken uit het andere opgegevene bundeltje, waarin zeven Leerredenen, vrij ruim gedrukt, niet meer dan 159 bladzijden beslaan. De Schrijver denkt, dat dezelve aan sommige Lezers te kort zullen voorkomen, en geeft voldoende redenen van deze kortheid. Ons is zulks voorgekomen als eene wezenlijke aanbeveling. Wat den titel van eenvoudige Leerredenen betreft, dezelve schijnt uit het nederig denkbeeld te zijn ontsproten, hetwelk de Schrijver van dezelve had; zijnde hij zeer huiverig geweest, om dezelve uit te geven, dewijl er in dat vak zoo vele schoone stukken uitkomen. Eenvoudig zijn zij, doch niet plat, maar voor eenvoudig-verstandige Christenen tot leering en stichting zeer geschikt.




Geestelijke Wapenkreet, door Mr. I. da Costa. De Heere is een Krijgsman. Exod. XV:3. Te Rotterdam, bij J. Pippijn. 1825. In gr. 8vo. 32 Bl. f :-30.

Te gelijk met dit pamflet zond ons de Redacteur reeds twee stukken toe, hem tegen hetzelve ter hand gesteld. Zoo gemakkelijk is het niet alleen, allerlei aanmerkingen

{==447==} {>>pagina-aanduiding<<}
tegen hetzelve te maken, maar zoo onweêrstaanbaar vindt zich het gevoel ook geperst om er tegen uit te varen. Het is (wij vragen geene verschooning voor de vergelijking) alsof zich een hond op straat vertoont, die elkeen woedend aanbast, naar ieder bijt, en niet alleen voor wonden doet vreezen, maar ook voor aanstekende dolheid; ieder komt op de been, om.... het razende dier dood te slaan. Doch, wat vermogen redenen tegen den onredelijke? wat de zachte stem der waarheid op eenen schreeuwer, die zichzelven tegen allen invloed daarvan verdooft? De hoogmoed en kwaadaardigheid houden wacht, dat er geen lichtstraal binnendringe. Recensent althans heeft geen lust, om tegen 's mans hersenspoken te schermen, en deelt dus eenvoudig een deel dier aanmerkingen en vragen mede, welke bij anderen onwillekeurig opwelden.
Ziehier het eerste;

Meermalen hoorden wij de vraag opperen, (en dit prulschriftje kan niet nalaten dezelve van nieuws te verlevendigen) vanwaar het toch kome, dat een zoo oppervlakkig schrijvertje, als da costa zich, telkenmale wanneer hij in het openbaar optreedt, aan ons vertoont, zoo veel opziens maakt? Hoort eens, hoe de schrandere lichtenberg dit verschijnsel verklaart: ‘Dikwijls verwondert men zich, dat een man, gelijk mahomed, zijne aanhangers zoo zeer hebbe kunnen begoochelen, en met zijne bekwaamheden, dezelve mogen dan klein of groot zijn geweest, een opzien in de wereld maken, hetwelk in geenerlei verhouding met dezelve stond. Men verwondert zich, en heeft zulks evenwel dagelijks, hoezeer dan in een' minderen graad, voor oogen. Men vindt in de Republiek der Letteren menschen, die, zonder de minste ware verdienste, groot opzien maken; weinigen onderzoeken derzelver waarde, en zij, die hen kennen, zouden voor lasteraars gehouden worden, wanneer zij hunne meening openbaarden. De reden is deze: de waarlijk groote man bezit eigenschappen, welke alleen de groote man weet te waarderen; de anderen zulke, welke der menigte behagen, die alsdan de verstandigen overstemt.’
‘Is het niet zonderling,’ vraagt, elders, dezelfde menschkundige Schrijver, ‘dat de menschen zoo gaarne voor de

{==448==} {>>pagina-aanduiding<<}
Religie vechten, en zoo ongaarne naar derzelver voorschriften leven?’ Ja wel zonderling, maar daarom niet minder waar, en Mr. da costa levert er, in twee vel komenijspapier, ons het bewijs van. In eene der geachtste letterkundige Instellingen hier ter stede vonden wij den titel van het aldaar ter lezing liggend exemplaar, door verandering en uitschrapping van een paar letteren, aldus gecorrigeerd: Beestelijke Apenkreet, door Mr. i. da costa. Hoezeer geen vriend van dergelijke aardigheden, dwong ons deze evenwel een onwillekeurigen glimlach af, omdat in de persiflage zoo veel waarheids ligt opgesloten. Beestelijk toch (in den zin van redeloos, laag, en den mensch, vooral den Christen, onwaardig) is wederom dit gansche geschrijf, waarin men geene zwarigheid maakt, geheele standen, Maatschappijen, en zaken, die als het sieraad van ons land en tijd beschouwd worden, ten allerergste te verguizen, en zulks met schandelijk misbruikte Bijbelplaatsen, zonder eenig bewijs, te bewimpelen. En dat het niet dan een Apenkreet is, dien Mr. izaak schetterend aanheft, behoeft wel geen betoog voor hem, die den geest des geschrijfs van den Vorst dezer Duisternissen maar eenigzins kent. Het slotvers (het minste, dat ons nog immer van deszelfs maker onder het oog kwam) bewijst almede, hoe bezwaarlijk zich eene kunst, bestemd om 's menschen geest te verheffen en te veredelen, tot deszelfs verlaging en ontzenuwing leent.
En nu volge het andere, niet geheel, (want veel is boven of vroeger reeds gezegd) maar slechts eenige eenvoudige vragen enz.:

Aan den Heer en Mr. i. da costa.

Mijn Heer!

Een mijner vrienden bragt mij uwen Geestellijken Wapenkreet, terwijl ik bezig was eene Leerrede te lezen over Matth. XXVI:52: Keert uw zwaard weder in zijne plaatse; want allen, die het zwaard nemen, zullen door het zwaard vergaan. Hij maakte mij voorloopig met den inhoud van uwen kreet bekend, en velde over denzelven een allerongunstigst oordeel, ja spotte met vele daarin voorkomende uitvallen, gezegden of gevoelens. - Ik liet het oordeel van mijnen vriend daar, en zette mij tot eene aandachtige lezing. Het opschrift beviel mij al aanstonds niet, daar ik door de lezing

{==449==} {>>pagina-aanduiding<<}
van genoemde Leerrede met niets minder dan oproerige denkbeelden vervuld was.
Vooreerst dan, Mijn Heer! uw Motto: De Heere is een Krijgsman, door Mozes gezongen na de verlossing uit Egypte, komt mij voor, als uit de lucht gegrepen en geheel uit deszelfs verband gerukt. Licht mij ten minste eens toe, hoe dit op uwen Geestelijken Wapenkreet toepasselijk zij? Gij hebt toch, door de uitdrukking bij te brengen: De Heer, zelf, is een Krijgsman, onder uwen Wapenkreet gedrukt en in 't oog vallende, uw aanheffen van dien kreet als Christen niet willen billijken of regtvaardigen?
Op bladz. 2 leest men: Staat! Mijn vriend maakte onder anderen deze aanmerking, dat gij voor twee volgende stukies, indien zulks uw plan mogt zijn, nog twee gepaste krijgskundige kommando' had overgehouden in: Legt aan! en: Vuurt! Zoo spot mijn vriend wel eens meer, wanneer hij zaken of gezegden verkeerd, naar zijne meening, ziet gebruiken.
Noem ons eens, bij gelegenheid, of opzettelijk, de lasteringen, die, zelfs op de heiligste plaatsen, dagelijks tegen de waarheid worden uitgegalmd. (Bl. 4.) Aan moed ontbreekt het u immers niet: gij durft zoo veel zeggen! Noem dan vrij namen, plaatsen en gezegden, en bewijs alzoo uwe beschuldiging. Lasteraars moogt gij aan de kaak stellen.
Gij zegt al verder, dat sommigen reeds in stilte zuchten en weenen over het verval van Kerk en Staat. Nu heeft uw kreet ten doel, ons op te wekken om de wapens aan te gorden, ten einde dat verval te keeren en te doen ophouden. Dat zuchten en weenen der stille burgers moet plaats maken voor het strijdvoeren tegen onze Leeraars niet alleen, maar zelfs tegen onzen Koning en allen, die onder Hem ons regeren. Deze bewerken dan toch den val des vaderlands. Een Religieöorlog dus,gepaard aan Burgeröorlog? Hoe ik dit een en ander plooijen moet met het slot van bl. 22, weet ik niet. Uwen ijver en uwe liefde voor Kerk, Vaderland, Koning en Oranje, wilt gij, dat men niet in twijfel trekke; doch anders zou ik deze handelwijs, met ronde woorden, helsch Jezuitsch noemen.
Bl. 5. Wie, en op welke plaats, in Nederland, bekrachtigen, in kerkelijk of staatsbestuur, met hun ja, hetgeen de Vorst der duisternis door allerlei werktuigen en door allerlei middelen tot onteering van Gods naam en tot onheil en verdelging des menschelijken geslachts niet ophoudt te bewerken?

{==450==} {>>pagina-aanduiding<<}
Op wie ziet dit uw zeggen? Indien wij zulks niet uitdrukkelijk weten, dan, Mijn Heer, wilt gij ons tegen schimmen doen strijden, die niet bestaan, verontrust ons te vergeefs, en jaagt ons in het harnas tegen mannen, die veeleer op onze innige hoogachting aanspraak hebben.
Waarin, Mijn Heer, ziet gij tegenwoordig die laauwheid en ijverloosheid in de Kerk van Nederland? Hier vragen wij bewijzen; of wilt gij misschien onze medewerking, om in de XIXde Eeuw de Martelaarstooneelen weder op te voeren?
Bl. 6. Welke leerstukken, ja! welke grondleerstukken zoekt men thans met geweld en list uit de Nederlandsche Hervormde Kerk te bannen, en, zoo mogelijk, in eeuwige vergetelheid te brengen? Gij zegt dit zoo stellig, dat het u aan bewijzen zeker niet zal ontbreken. Deel die dan eens openlijk mede. U blindelings te gelooven en na te volgen, kunt gij van verstandige menschen niet vorderen.
De bijgebragte bedreiging tegen de Laodicensers (Openb. III:15, 16) is deze vooreerst wel gepast, en is zij daarenboven in dat verband, waarin zij bij u voorkomt, niet veeleer eene aansporing tot oproer? Gij zegt immers met zoo vele woorden, dat er niets moordender is voor het bestaan der Gemeente en voer de ziel harer leden, dan een laffe rust, een uitwendige vrede, een zwakke toegevendheid; en bedreigt allen, in naam des Heilands, met een verschrikkelijk oordeel, die daarin volharden. Naar mijne meening is dit eene alleronbetamelijkste en met waarachtige godsdienstigheid, liefde tot God en uwen naasten onbestaanbare opwekking aan eenvoudige, zoo niet onkundige menschen, om tweedragt te zaaijen, haat te verwekken, en eenen openlijken oorlog te doen uitbarsten tusschen de leden der Kerk en derzelver Leeraars. Indien dit uw oogmerk mogt zijn geweest, dan zij u God in Zijn oordeel genadig!
Bl. 7. In dit zelfde licht moet ik, zoo lang door u het tegendeel niet is bewezen, de louter klanken bevattende beschuldiging beschouwen, die gij in 't midden brengt tegen de Kerkleeraars. Foei, Mijn Heer! is dat eerlijk, rond en opregt gehandeld? Kunt gij, als Christen, dit eenmaal voor God verantwoorden, onder zulke bedekte termen, zonder eenig bewijs, de medeärbeiders Gods verdacht te maken bij hen, voor wier eeuwige belangen zij zorgen en waken moeten? Hij kent aller harten; Hij kent ook uwe drijfveren en bedoelingen: zijn zij onzuiver, hoe vreesselijk zal het dan voor u zijn, die oproer hebt gepredikt in Zijne Kerk, te

{==451==} {>>pagina-aanduiding<<}
vallen in de hand des levenden Gods! - Zie dan wel toe, en beproef uzelven. De door u misleide zielen zullen tegen u getuigen in dien dag.
Bl. 8. Deze bladzijde, Mijn Heer, geeft mij zoo veel stof tot vragen aan de hand, dat ik, uit vrees van dezen brief te wijdloopig te zullen maken, mijn gevoel bedwingen, en u slechts de punten opnoemen zal, die mij onverklaarbaar zijn, en waarover ik verzoek, dat gij voor ons het noodige licht gelieft te verspreiden. - Gij wilt dan, dat wij het niet langer zullen aanzien, zonder van ijver te ontbranden en te verteren (?), en ons tot den wettigen (?) en heillgen strijd aan te gorden, dat Huurlingen en valsche Profeten het gezegende Bijbelwoord binden of vervalschen, door nieuwe vertalingen, vergiftige en Jesuitische aanteekeningen, of uitgaven naar de behoefte des tijds. Uw Wapenkreet is gerigt tot eenvoudige menschen, die dan ook geen kennis, veelmin geleerdheids genoeg bezitten, om over het werk van Geleerden juist en naar waarheid te oordeelen. Onder deze menschen reken ik mij mede; en ofschoon ik alle Bijbelverklaringen in onze taal, zoo ik geloof, bezit, zoo weet ik op geene van allen uwe bovenstaande uitspraak toe te passen. Licht gij, Mijn Heer! ons dan eens toe, zoo zullen wij ons kunnen wachten voor schade, en tegenwerken, waar zulks noodig is. - Gij zegt, wij mogen niet plooijen, geene menschenvrees hebben, ja veeleer alles wagen, dan zwijgen of werkeloos zijn: ga ons dan voor, Mijn Heer! doe nu zelf, waartoe gij anderen aanspoort! Wie is, of wie zijn die Huurlingen, die gij bedoelt? Ik ken ze niet. - Wie zijn die valsche Profeten? Ik ken ze niet. - Wie levert vergistige en Jezuitsche aanmerkingen op den Bijbel? (In Nederland wel te verstaan, en hier toch spreekt gij van.) Ik ken ze niet, - Noem ze, wijs ze ons aan, Mijn Heer! Sla kloekmoedig den door u ons aangewezenen weg zelf in! Noem
ze op! Laat het ieder weten! Bewijs het, en overtuig er ons van! - Van de uitgave des Bijbels, naar de behoefte des tijds, kunnen wij nog niets zeggen; deze toch is nog niet in het licht.
De Maatschappijen en Genootschappen tot Zedelijke Verbetering en tot Nut van 't Algemeen, wier bestaan gij verwenscht, en vernietigd wildet hebben, mogen zelve u tot verantwoording noodzaken.
Het slot van bladz. 8 is waarlijk Dweepers-praat. Foei, Mijn Heer! indien gij een oproer, door den Bijbel verboden

{==452==} {>>pagina-aanduiding<<}
oproer hadt willen stichten, dan hadt gij geene andere woorden noch uitdrukkingen behoeven te bezigen. Dat mag wel beeten, den Bijbel tot een Godonteerend doel misbruiken.
Bladz 11. Wat bedoelt gij, Mijn Heer, met het gruwlijke stelsel der Volksmajesteit, dat zich de oppermagt in het rijk der Voorzienigheid toeëigent? Wat is het geweld van, wie zijn die gelukzoekers en volksverleiders, waarvan gij gewaagt? Gij spreekt tegen Nederlanders in 1825. Op wie past gij dus dit alles in ons gezegend Vaderland toe? Gij moogt geene vervolging, gevangenis of slagen ontzien: noem ze dan onbeschroomd, en zuiver u van de kladde, die anders op u blijft rusten, van zelf een goddeloos gelukzoeker, oproermaker en volksverleider te zijn!
Bladz. 14 (want ik sla, kortheidshalve, eenige bladzijden over) zegt gij, volgens Philipp. IV:7: De Vrede, die Hij (jezus) gewild, bewerkt en gelaten heeft, is een Vrede Gods, die alle verstand te boven gaat. De rust en vrede, die wij thans in Kerk en Staat genieten, noemt gij laf en voor de Godsdienst schadelijk. Maar zou het niet mogelijk zijn, dat die vrede uw verstand te boven gaat? Rust dan liever met ons; terwijl wij, met de woorden der Bijbelplaats, door u bijgebragt, onzen Landgenooten toeroepen: (doch deze plaats weder in deszelfs verband genomen, Philipp. IV:6 en 7.) Weest in geen ding bezorgd: maar laat uwe begeerten in alles, door bidden en smeeken, met dankzegging bekend worden bij God. En de vrede Gods, die alle verstand te boven gaat, zal uwe harten en uwe zinnen bewaren in Christus Jezus.
Bladz. 15 wekt gij ons op, om niet te verdragen, dat, binnen de Kerk zelve van Christus, de Booze het geestelijk brood des levens met zijne verfoeiselen bedekke en bederve. Wat beteekent dit, Mijn Heer! wat meent gij hiermede? Zonder nadere inlichting en bewijs, houden wij dit voor raaskallen.
Eindelijk, bladz. 20, zigt gij uwe aanspraak tot de Akademische Jongelingschap, vooral tot de Theologanten. Mijn Heer! hier verraadt gij uwe waanwijsheid te duidelijk, dan dat Studenten zelfs niet zouden merken en zich overtuigd houden, dat gij spreekt van dingen, waarvan gij niets weet, en ook, zou ik bijna zeggen, niets weten kunt. U eene vergelijking te zien maken tusschen de oudere en hedendaagsche Uitlegkunde - neen, da costa! dat is bespottelijk. Waar

{==453==} {>>pagina-aanduiding<<}
gij van moogt weten, van de Uitlegkunde weet ge, blijkens uwe schriften, niets. En denkt gij dan, dat de waardige kweekelingen der Kerk naar u zullen hooren, en, op uwe opstoking, hunne beroemde en geliefde Leermeesters laten varen, hun onderwijs minachten of verdenken, hun haat toedragen, verketteren en lasteren? Neen, Mijn Heer! hier zijt gij gewisselijk niet wel bij uw verstand geweest. - Foei! Laat de Studenten liefst ongemoeid; zij behoeven uwen raad niet, ja, dit weet ik zeker, zij lagchen om u, halen de schouders over u op, terwijl sommigen eene nerhaalde ontgroening voor u zeer noodig oordeelen.
En nu, aan het einde van uwen Wapenkreet gekomen, na deuzelven aandachtig gelezen te hebben, doe ik u deze vraag: Hoe en waartegen wilt gij dan toch, dat wij de wapens zullen opvatten?
Uwe berijmde taal aan het slot houdt gij zeker voor Poëzij. Hier wil ik niets van zeggen, niets over vragen: Dichters toch en Schilders, dit weet elk, mogen verdichten. Alleen moogt gij wel bidden, dat men geen acht sla, te uwen nadeele, op deze regt Christelijke opwekking, bladz. 30:

‘Europe! schud de kluisters af 
Van goud- en machtzieke onverlaten! 
Breng weêr uw Kerken en uw Staten 
Aan Christus Opperherderstaf.’ 
 
P. 

Zoo denken, zoo vragen duizenden, hoe verschillend geäard en gestemd. Maar dacosta vraagt of denkt niet; hij..... dweept slechts, zoo wij hopen.

Tijdschrift voor Genees-, Heel-, Verlos- en Scheikundige Wetenschappen, van wege het Genootschap: vis unita fortior, te Hoorn, uitgegeven. Isten Deels 1ste Stuk. Te Amsterdam, bij A. Vink. 1823. In gr. 8vo. Behalve het Voorberigt, 114 Bl. Bij Inteek. f 1-80.

Onder dezen titel kondigen wij het publiek een nieuw va-
{==454==} {>>pagina-aanduiding<<}
derlandsch Tijdschrift aan, betrekking hebbende op de Geneeskunde en haar verwante wetenschappen.
Volgens het plan der Redactie, zal het in drie onderscheidene Rubrieken worden afgedeeld: de eerste zal gewijd zijn aan Recensiën van geneeskundige, meest binnenlandsche werken, waarbij ook aan antikritiek eene plaats zal worden ingeruimd; de tweede aan oorspronkelijke stukken, waarnemingen, vertoogen, verhandelingen enz., ook beantwoordingen van bij de genootschappelijke vergaderingen opgegevene vragen; de derde aan vertalingen van kleinere of uittreksels uit grootere geneeskundige werken, in de Latijnsche, Engelsche, Hoogduitsche of Fransche talen uitgekomen, bij welker spoedige mededeeling het geneeskundig publiek een wezenlijk belang heeft.
Ingevolge dit plan wordt dit stuk met eene Recensie der Verhandeling van van den burgh over de Steenziekte in de Nieren geopend. Hierop volgt een kritische blik, op de Geneeskunde en geneeswijze geslagen, na het lezen des werks over de peritonitis en febris puerperalis door den Hoogleeraar van den zanden, behelzende, na eene oppervlakkige (hier en daar onjuiste) beoordeeling der verschillende stelsels in de Geneeskunde, eene waarschuwing tegen het ontijdig of onvoorzigtig gebruik der kwikmiddelen in de kraamvrouwenkoorts; iets, waaromtrent Rec. volkomen met den Schrijver instemt, en zich reeds vroeger, in zijne beoordeeling van van den zanden's geschrift in dit Maandwerk, breedvoerig verklaard heeft.
Onder de Rubriek van verhandelingen en waarnemingen vinden wij, 1. Waarnemingen van eene Phthisis laryngea, door j.w. gitterman, Geneesheer te Emden. De ziekte is met veel naauwkeurigheid beschreven. Omtrent de behandeling, wat het eerste gedeelte derzelve betreft, is Rec. het met den Schrijver eens. Betreffende het tweede gedeelte, gelooft hij, behoudens beter oordeel, dat eene subäntiphlogistische cuur en het rijkelijk toedienen van Saleb en dergelijke demulcentia beter aan den aard der kwaal zouden beantwoord hebben, dan het Inf. Sem.

{==455==} {>>pagina-aanduiding<<}
Phellandr. en de Extr. Card. Bened., blijkens de sterke braking, door dit middel veroorzaakt, welke Rec. geenszins voor heilzaam houdt, waartoe ook de schijnbare en temporaire verbetering der toevallen (iets, 't welk in Phthisi niet vreemd is) geen' grond oplevert. Ook de Mirre, de Ol. Asphalti, de Cort. Peruv. en balsamica waren hier niet geïndiceerd; terwijl men zich vooral in deze soort van Phthisis voor de methodus calida behoort te wachten, welke zelfs in het laatste stadium der ziekte niet verdragen wordt. 2. Waarneming eener Tweelingverlossing, bij welke eene der vruchten in een' afzonderlijken zak der baarmoeder besloten was, door t.a. jorritsma, in welke de waarnemer zich als een bekwaam Verloskundige bekend maakt. 3. Waarneming wegens het nut der Calendula officinalis in den Cancer uteri, door l.h. rijnders. 4. Beantwoording der vraag, welke proeven het aanzijn der nieuw ontdekte Metalen bewijzen, enz. door j.s. swaan en p. bakker. Aan dezelve wordt, op scheikundige gronden, vooralsnog die naam ontzegd.
Eindelijk, onder de Rubriek overzettingen, treffen wij eene verklaring aan van de geneeskundige leer van broussais, uit het Fransch, door j.s. swaan en t.a. jorritsma.
Recensent vergenoegt zich met dit kort verslag van het eerste stuk van een Tijdschrift, over welks waarde, bij langduriger bestaan alleen, een grondig oordeel geveld zal kunnen worden, en wenscht intusschen der Redactie de beste aanmoediging tot voortzetting harer nuttige pogingen.





Handleiding voor de Landbouwers, wier landen door den Watervloed, op den 3, 4 en 5den Febr. 1825, met zout water zijn overstroomd, om dezelve door min kostbare middelen tot hunne vorige vruchtbaarheid te herstellen, enz. Door H. Ponse, Ontvanger der directe en indirecte Belastingen en Accijnsen van den Bommel en

{==456==} {>>pagina-aanduiding<<}
Stad aan 't Haringvliet, enz. Te 's Gravenhage, bij A. Kloots en Comp. 1825. In gr. 8vo. 24 Bl. f :-25.

De hier voorgedragene raadgevingen zijn eenvoudig, natuurlijk, en op de ondervinding berustende. Zie hier eene korte opgave van den inhoud van des Schrijvers redenering. Terwijl het water door de lucht wordt opgenomen, blijft het zout in den grond over. Men zorge dus, ten einde dit gevolg der uitdamping te voorkomen, dat de met zout water overstroomde gronden spoedig van hetzelve ontlast worden. Konde men dan de gronden met versch rivierwater weder doen onderloopen, en, nadat dit versche water daar acht of tien dagen op gestaan heeft, weder ontlasten, en zulks herhalen, dan zou men het overstroomde land spoedig de vorige vruchtbaarheid kunnen wedergeven. Waar men hiertoe gelegenheid heeft, is dit dus verkieslijk; op lage wellanden doet de regen hetzelfde; men helpe dan, als 't ware, de natuur, door alle middelen, welke men anders gebruikt, om de landen van het regenwater te ontlasten, buiten werking te houden. (Op dezelfde gronden heeft de geleerde van stipriaan luiscius vooral besproeijingen met zoet water aangeraden; zie den Algemeenen Kunst- en Letterbode, No. 15 van dit jaar, bl. 237-239.) Men zou de weilanden ook, nadat het zoute water is afgetapt, met grof zand kunnen bestrooijen; het zand zal in den grond zinken, en zoutdeeltjes met zich voeren. Dit toch is het hoofdbegrip in het voor ons liggende boekje, dat de overstroomde landen als van zelve verbeteren, daar het zout door den regen langzamerhand uit de oppervlakte naar beneden zinkt. Men vermijde dus vooral diepe bouwingen bij de overstroomde teellanden; zorge, dat men door ligte bouwingen zoo veel losse aarde op het veld verkrijge, dat men er klaver op kan zaaijen; de penwortel van de klaver maakt het land open, en bevordert zoo het nederzinken van het zout. Ook zou men paardenboonen, erwten en haver kunnen beproeven. Men zal wel niet veel voordeel van zulk een land trekken; maar door ploegen, eggen

{==457==} {>>pagina-aanduiding<<}
en bemesten zal men, bij vele kosten, zich in de verwachting, dat het zout spoedig zal verminderen, zien te leur gesteld. Wat den mest betreft, dien men op de met zout water overstroomd geweest zijnde gronden gebruiken zal, de Schrijver is van oordeel, dat lange mest van paarden of jong vee boven zwaren koemest de voorkeur verdient. In het hoofdbegrip komt de raadgeving van Prof. kops (Algemeene Kunst- en Letterbode, No. 12) met die van den grijzen en ervaren Schrijver overeen. Ieder landbouwer wachte zich dus, door diepe bouwingen de zout gewordene onderlaag weder op de oppervlakte te brengen; en zoo geniete de Schrijver de voldoening, zijnen landgenooten van nut te zijn geweest.





Levensschets van Adriaan Gilles Camper, door J.C.S. van Breda, A.L.M., Phil. et Med. Doctor, gewoon Hoogleeraar aan de Hoogeschool te Gent, enz. enz. Te Gent bij P.F. de Goefin-Verhaeghe. 1825. In gr. 8vo. 86 Bl.

De levensschets van een beroemd man heeft altijd iets bijzonder aantrekkelijks; maar niet van elken Geleerde is de levensloop even belangrijk, even afwisselend. Aan het stille boekvertrek geboeid, doorloopt menigeen het leven, zonder andere tijdperken in hetzelve, dan die der uitgave zijner achtereenvolgende geschriften. Zoodanig was het leven van a.g. camper niet; een groot gedeelte van hetzelve werd in kleinere en grootere reizen door Frankrijk, Duitschland, Zwitserland en Italië doorgebragt. Wij volgen hem hier op zijne togten, en ontvangen menig belangrijk uittreksel uit zijn dagboek. Met bijzondere belangstelling bovenal volgen wij hem op zijne gewaagde beklimming van den Mont-blanc. Wij leeren hem wijders kennen als onvermoeid werkzaam in verschillende vakken, en wij plaatsen eerbiedig den grooten Zoon, in onze dankbare herinnering naast den onvergetelijken en onvergelijkelijken Vader.

{==458==} {>>pagina-aanduiding<<}

Dank hebbe derhalve de Hooggel. Heer van breda voor de mededeeling van deze levensschets, tot welker vervaardiging hij het best was in staat gesteld, door de betrekking, die hem met den overledenen verbond. Eene lofrede is het niet, en men zou het geschrift ten onregte als zoodanig beoordeelen. Doch als levensschets hadden wij gaarne hier meerdere bijzonderheden van de eerste jeugd en ontwikkeling, en van het huisselijk leven van camper gevonden. Nu toch bestaat dit boekje grootendeels uit een verslag van de reizen van camper; en, waar wij geene uittreksels uit zijn dagboek ontvangen, bepaalt zich dit verslag dikwijls bij eene opnoeming der steden, door welke hij henen trok. De stijl is ons te afgebroken voorgekomen, en men mist hier en daar in denzelven eenen natuurlijken gang.
De druk van dit werkje is, gelijk wij van onze zuidelijke broeders gewoon zijn, zeer goed en fraai. Het lijstje der verbeteringen zou nog wel voor eene enkele vermeerdering vatbaar zijn geweest. Zoo leest men, b.v., bl. 12, de lucq, voor de luc.
In weerwil onzer aanmerkingen, herhalen wij onzen dank voor hetgeen wij hier ontvangen.





Wijsgeerige en Staatkundige Geschiedenis der Wereld, door K.H.L. Pölitz, gewoon Hoogleeraar aan de Universiteit te Leipzig. Uit het Hoogduitsch vertaald door P.G. Witsen Geysbeek. Met Aanteekeningen van den Vertaler, en eene Voorrede van Mr. C.F. Haug, Hoogleeraar in de Geschied- en Aardrijkskunde enz. te Delft. VI Deelen. Te Amsterdam, bij G. Portielje. 1823, 1824. In gr. 8vo. Te zamen XC en 2300 Bl. Buiten Inteek. f 25-50.

Onder de veelvuldige Schrijvers over de Geschiedenis in Duitschland in de jongste dertig jaren is de naam van pölitz niet zonder vermaardheld. Als vlijtig beoefenaar van dit vak, heeft hij daarenboven de gave, die velen zijner landgenooten missen, van 't geen hij weet duidelijk en voor ieders vatbaarheid berekend voor te dragen.

{==459==} {>>pagina-aanduiding<<}
Vooral in de nieuwste Geschiedenis heeft hij met ijver en een' goeden uitslag geärbeid. Reeds in 1812 gaf hij eene nieuwe bewerking zijner grootere Geschiedenis der Wereld uit, waarbij in het begin van 1814, even na Duitschlands bevrijding door den slag bij Leipzig, een vierde deel verscheen, onder den naam van Zeitalter der politischen Umbildung Europens, ein historisches Gemälde, waarin hij een tafereel ophing van de groote veranderingen, door de Fransche Omwenteling in Europa bewerkt. Sedert uit Wittenberg naar Leipzig overgegaan, heeft pölitz dat tafereel nog verrijkt met de voorstelling van de jongste gebeurtenissen tot de wederinvoering der willekeurige Regering met alle hare plagen in Spanje door de Franschen in 1823, zoodat deze nieuwste Geschiedenis hier verreweg het uitvoerigst behandeld is, en van de voor ons liggende vertaling meer dan twee deelen, dus boven een derde des geheelen werks, beslaat.
Het plan dezer Algemeene Geschiedenis, die zekerlijk, wat uitgebreidheid betreft, het midden houdt tusschen al te groote, en dus verduisterende beknoptheid, en vermoeijende omslagtigheid, is het volgende. Na eene vrij uitvoerige Inleiding, verdeelt de Schrijver de Geschiedenis in acht groote tijdvakken: 1) De Fabeleeuw, tot cyrus. 2) Het Perzische Rijk en de vrije Grieken, tot alexander. 3) De Macedoniers en de Romeinsche Republiek, tot augustus. 4) Het Romeinsche Rijk, tot augustulus. 5) De Duitsche Barbaren, op de bouwvallen van het Romeinsche Rijk, tot karel den Grooten. 6) De Middeleeuwen, van karel den Grooten tot columbus. 7) De nieuwere Geschiedenis, tot de Fransche Omwenteling. 8) De herschepping van ons Werelddeel door die Omwenteling. Deze verdeeling is zeer goed en gemakkelijk, behalve dat het vijfde tijdvak wat kort, en het zesde onevenredig lang is: met gregorius VII, of het begin der Kruistogten, had men een goed rustpunt kunnen vinden. - Vervolgens worden de onderscheidene Volken van Azië, Afrika en Europa in het mythisch tijdvak afzonderlijk behandeld, daar er nog

{==460==} {>>pagina-aanduiding<<}
geen algemeen middelpunt is. - In het tweede tijdvak geeft de Perzische Alleenheersching, in hare worsteling met Griekenlands vrijheid, dat middelpunt, waarop men gereedelijk alles te huis kan brengen, zelfs Karthago, minder Rome. - In het derde tijdvak geeft, na de afzonderlijke voorstelling van alexander's daden en de woelingen zijner opvolgers, en de oorlogen tusschen Rome en Karthago, ook de ongelijke botsing tusschen het eendragtige volk van romulus en de verdeelde Macedonische Rijken een punt van aanraking tusschen de beide hoofddeelen der Geschiedenis, die in de onderlinge vernieling der wreede Romeinen, nadat zij de beschaafde wereld verwoest hebben, en derzelver aamechtig nederzijgen voor de voeten eens dwingelands, eindigt. - Het Romeinsche Rijk, dat, op de puinhoopen van zoo veel goeds en groots gesticht, voor rust en beschaving toch ook zijne voordeelige zijde had, maakt zeer natuurlijk het vierde tijdvak tot een gesloten geheel. De toestand van kunsten en wetenschappen wordt aan het einde van dit, gelijk van het vorige tijdvak, afzonderlijk behandeld. - Zeer kort (in 60 bladzijden) behandelt de Schrijver het vijfde tijdvak, van den laatsten Westerschen Keizer tot op de Monarchij van karel den Grooten, welke dien titel vernieuwde. Eerst worden de Westersche Barbaren, dan het Byzantijnsche Rijk, en eindelijk mohammed (met zijne eerste opvolgers in tien bladzijden) afgehandeld. - In het ruime zesde tijdvak, van karel den Grooten af alle de kleine Staten, die uit deszelfs Monarchij zijn te voorschijn gekomen, en de overige van Europa, Azië en Afrika bevattende,
wordt deze orde gevolgd, dat eerst karel's opvolgers, die den naam van Keizer droegen, zoo in Frankrijk, Italie, als wel inzonderheid (na otto I) in Duitschland, worden afgehandeld, en dus Duitschland het middelpunt wordt, waaraan men ook de groote gebeurtenis der Kruistogten vasthecht: daarop behandelt pölitz (zeer veel korter, somtijds in een paar bladzijden) de overige Rijken en Staten van Europa, het Grieksche Rijk tot deszelfs

{==461==} {>>pagina-aanduiding<<}
ondergang, het Kalifaat (veel te kort; dat van Bagdad en Kairo, der Abassiden en Fatimiden worden naauwelijks onderscheiden), de Mongolen en Ottomannische Turken, en ten slotte weder eene schets der vorderingen van den menschelijken geest. Dit tijdvak beslaat omtrent twee derden des derden deels. - Het zevende tijdvak wordt geopend met een tafereel der ontdekking, verovering en kolonisatie van Amerika door de Europeërs. Bij die gelegenheid wordt ook van de ontdekkingsreizen der onderscheidene Europesche Natiën naar de Zuidzee gesproken; doch wij hebben daarin niet eens den naam van tasman, laat staan dien van schouten, le maire of roggeveen gevonden, en de Vertaler heeft dit onverschoonlijke verzuim door geene enkele Noot (waarin hij anders niet karig is) verholpen! De ontdekkers van van Diemen'sland, Nieuw-Zeeland, de Vriendenëilanden en Kaap Hoorn verdienden toch gewis ruim zoo zeer vermelding, als die van een paar onbeduidende lage eilanden, zoo als byron. Hierop wordt de reeks der Duitsche Keizers, van maximiliaan I tot jozef II, hervat, en daarop Pruissen, Frankrijk en de overige Staten van Europa asgehandeld. Turkijë, Perzië, Indië, China, Japan, Thibet, Asrika liggen nu aan de beurt; en de Schrijver keert nog eens naar Amerika terug, om dan een algemeen overzigt te geven van den toestand der letteren, wetenschappen en kunsten. - Nu
begint het achtste tijdvak, de Fransche Omwenteling en hare gevolgen, waaraan de Schrijver het slot des vierden, benevens het geheele vijfde en zesde deel toewijdt; een derde eener Eeuw ongetwijseld, rijker dan eenig ander in gewigtige gebeurtenissen voor de geheele ontwikkeling des menschdoms, doch tevens een zelden geëvenaard tooneel van menschelijke boosheid. Hier wordt nu Frankrijk het hoofdland, waaraan de groote lotgevallen der wereld zich als van zelve schakelen. Men behandelt eerst den grooten loop der gebeurtenissen in en met betrekking tot dat land, tot op het Congres van Verona in 1822, en gaat dan, in het laatste deel, over tot de lotgevallen van Duitschland,

{==462==} {>>pagina-aanduiding<<}
Italie en derzelver bijzondere Staten, van Nederland, Zwitserland, Spanje en deszelfs voormalige Koloniën in Amerika, van Portugal en Brazilië, van Groot-Brittanje, van de Vereenigde Staten van Noord-Amerika, Denemarken, Polen, Rusland, Turkije. Het geheel eindigt met den opstand der Grieken.
Dat deze Geschiedenis wèl geschreven is, geleidelijk afloopt, en verscheidene belangrijke wenken geeft, vooral ter waardering van onzen tijd, is reeds boven opgemerkt. Maar daarom zouden wij ze niet stout weg Wijsgeerig en Staatkundig durven noemen. Er behoort geheel wat tot eene Wijsgeerige en Staatkundige Geschiedenis. Die deze schrijven kunnen, zijn dun gezaaid. Thucydides, misschien polybius, sallustius, tacitus, hume, robertson, - veel grooter zal het getal al niet zijn. En die allen bepaalden zich slechts tot een gedeelte, tot een somtijds zeer klein gedeelte, der Geschiedenis. Wij twijfelen, of een Compendium van zes boekdeelen, waarvan er eigenlijk slechts vier alles tot even vóór onzen tijd afhandelen, wel den naam eener Wijsgeerige en Staatkundige Geschiedenis mag dragen. Ook gelooven wij niet, dat pölitz zelf aan zijn werk dien trotschen titel gegeven heeft; hij stelde zich, zoo ver wij weten, met den zedigen naam van Weltgeschichte tevreden. De Vertaler heeft dus begrepen, daar er zoo vele Algemeene Geschiedenissen zijn, de onderhavige door een nieuw uithangbord bij het Publiek te moeten smakelijk maken. Hij heeft dit werk met Aanteekeningen voorzien, waarvan sommige goed zijn, tot opheldering en verrijking des werks dienen, en van de belezenheid des Vertalers getuigen, maar ook andere op eenen toon zijn gesteld, die in de deftige Geschiedenis niet te pas komt; een' toon, die nu eens door persislage van hetgeen den Heer witsen geysbeek niet aanstaat, dan weder door zekere aanmatiging in de uitdrukkingen weinig achting voor het Publiek verraadt. Doch boven alles stootend en hinderlijk is zijn haat tegen den Geöpenbaarden Godsdienst, die bij elke gelegenheid blijkt. Elk

{==463==} {>>pagina-aanduiding<<}
oogenblik, waar slechts over Openbaring gesproken wordt, neemt hij waar, om zijn Deïsmus aan den man te brengen, b.v. reeds in zijne Voorrede, waaruit wij een stuk mededeelen, tevens om over den stijl des Vertalers te doen oordeelen. Na de aanhaling eener plaats van cicero, ten bewijze van de noodzakelijkheid voor den Geschiedschrijver, om zoo wel de oorzaken der daden, als de daden zelve te boeken, gaat hij dus voort: ‘Eene critische en wijsgeerige voorstelling der algemeene Geschiedenis, met afsnijding van al het mythische, niet genoegzaam gewaarborgde en anecdotische, zoo wel als het wonderdadige en poëtische, hetgeen de bijzondere Geschiedenis somwijlen in haar gebied gedoogt, als het avantuurlijk behoud van mozes, oedipus, romulus en remus in hunne hulpelooze kinds(ch)heid; de wonderbare omstandigheden bij de wetgeving der Israëlieten, Trojanen, Spartanen, Atheners en Romeinen; de blik des wijsgeers ontdekt dadelijk het doel van mozes, priamus, lycurgus, solon, numa pompilius en andere wetgevers, die volstrekt een' deus ex machinâ noodig hadden, om hunne eenvoudige wetten door hunne woeste natiën te doen aannemen, hetgeen hen op eigen gezag welligt onmogelijk geweest ware, en laat deze bijzonderheden met de theogoniën en cosmogoniën ter verarbeiding over aan de dichters, redenaars en priesters der bijzondere natiën, voor wie deze stof in de kinds(ch)heid des menschdoms zeer bruikbaar was, doch waarmede men deszelfs jongelingschap en manbaren ouderdom niet meer vermaken kan.’ Zonder nu van het volstrekt onverstaanbare dezer periode te spreken, waarvan het begin, zonder werkwoord of slot, in de lucht hangt, zoo
overtreft de onkunde des stellers hier nog verreweg die van voltaire, die daarover zoo dikwerf bij het Publiek aan de kaak is gesteld. Wat heeft toch de zoo aandoenlijke geschiedenis der kindschheid van mozes in het minst voor onnatuurlijks of avontuurlijks, wanneer men die met de avonturen van oedipus en romulus,

{==464==} {>>pagina-aanduiding<<}
bij derzelver te vondeling leggen, vergelijkt? Eene ongelukkige moeder vertrouwt haar kind liever aan de genade der golven, dan aan die van een' Egyptisch' tiran; eene gevoelige Koningsdochter ziet het drijvende kistje; nieuwsgierigheid port haar aan tot onderzoek; zij vindt een aanvallig kind, ontfermt zich daarover, en doet het, ten gevolge van een' schranderen vond der zuster, die op de wacht had gestaan, door de eigene moeder zogen. Is dit mythisch, avontuurlijk, poetisch? Of gelooft witsen geysbeek niets, dan 't geen hij dagelijks voor oogen ziet? Maar nog erger: mozes wordt bij priamus vergeleken, onder degenen, die hij voor Volksbedriegers gelieft te rekenen. Bij priamus! Wat had de Vader van hector, de goede oude Koning van Troje, toch met de Wetgeving te maken? Of heeft witsen geysbeek misschien ergens van eene Wetgeving van dien Koning geheime Gedenkschriften gevonden, die niemand kent? En waar is de Deus ex machinâ van solon? En dan - op welk een' toon van gezag spreekt de man! De Wijsgeer ontdekt dadelijk het doel van mozes, om het volk te misleiden door eenen glimp van Goddelijk gezag. Dus zijn het alle Wijsgeeren hieromtrent eens? Of waren descartes, boyle, newton, clarke, locke, pascal, leibnitz, wolff, en zoo vele anderen, die allen het Goddelijk gezag van mozes erkenden, misschien geene Wijsgeeren? Of rekent hij het ontstaan der Wijsbegeerte misschien eerst sedert kant? Maar misschien behoorden die groote mannen tot de kindschheid der wereld, die zich met zulke sprookjes nog kon vermaken! De zeventiende Eeuw, de Eeuw der Dichtkunst en Wijsbegeerte bij zoo vele Natiën, de Eeuw
eener zoo hooge beschaving, nog tot de kindschheid! En dan zijn er ook in de achttiende Eeuw nog al mannen geweest, die zich met deze sprookjes niet alleen lieten vermaken, maar zelfs in goeden ernst onderwijzen; en wij maken ons sterk, den hoogverlichten Heer Vertaler van pölitz, zelfs in de negentiende Eeuw, nog vele mannen van gevestigden roem en van oneindig meer kunde dan hij aan

{==465==} {>>pagina-aanduiding<<}
te wijzen, die mozes niet voor eenen bedrieger, maar letterlijk voor eenen Godsgezant honden. - Op bl. 77 (Iste D.) wordt de kennis der speculative Godgeleerdheid met die van China vergeleken, namelijk in zoo verre men van beide niets met zekerheid weet, noch weten kan! Nu, als de Godgeleerdheid de bovenzinnelijke wereld zoo goed kent, als de Europeërs, uit oudere en latere Reizigers, China, dan mag zij zich wel tevreden stellen! - Op bl. 151 worden weder de aanstootelijkste bewijzen van den volkstrots der Joden in hunne gewijde schriften gevonden. Misschien in de Profeten, die hun hunne zonden en verkeerdheden, hunne onwaardigheid, en het vrije en onverdiende der gunst van den God van Hemel en Aarde, zoo welsprekend onder het oog bragten? - Op bl. 353 noemt witsen geysbeek, in zijne onkunde, het eene schaamtelooze leugen, wanneer men de Christenen ééne kudde onder éénen Herder noemt! In zijne bittere onkunde, zeggen wij; want zoo hij wist, dat deze woorden die van jezus zelven zijn (joann. X:16), zou hij toch wel zóó schaamteloos niet geweest zijn, die eene schaamtelooze leugen te noemen. Maar, wat weten wij het? misschien ook al. Dat toch pölitz het woord Godegelijkvormigheid (Gottähnlichkeit) van christus gebruikt heeft, hindert den naauwgezetten witsen geysbeek; dit is hem aanstootelijk! pölitz mag hier den Godgeleerde (den Christen, moest hij liever ronduit gezegd hebben) niet uithangen. Het
moet in de vertaling zedelijke volmaking worden. - Op bl. 390 (IIde D.) meent hij, dat zijn Schrijver voor de eerste maal onder de Christenen mohammed onpartijdig beoordeelt; en in die zelfde Noot prijst hij toch van der palm's Redevoering over den Profeet van Mecca, als geschikt, om ons op het regte standpunt van vergelijking tusschen het Evangelie en den Islam te plaatsen. - De verlossing van de Vrouw des Keizers hendrik VI, bijna vijftig jaren oud, wordt ‘een weinig miraculeus en a la Sara’ genoemd. (IIIde D. bl. 110.) Zoo gaarne grijpt geysbeek alle gelegenheden bij de haren, om met den Bijbel te spotten. - Het voortreffelijke boekje van thomas a kempis, over de navolging van Christus, hetwelk door Roomschen en Protestanten om strijd hooggeacht en geprezen wordt, en nog in onzen tijd door perponcher en schrant bijna gelijktijdig is overgezet, een boekje (met aftrek van 't geen aan de 15de Eeuw alleen toebehoort) door zoo vele gemoedelijke Christenen als hun huis- en hand-
{==466==} {>>pagina-aanduiding<<}
boek gebezigd, wordt door dezen mensch (D. III, bl. 201) een onbeduidend mystiek boekje genoemd. Onbeduidend, ja! omdat het hem, den onverdraagzamen Deïst, te Christelijk is. Maar dat hij, die zoo onbeduidend is in de Republiek der Letteren, het oordeel der grootste en edelste mannen met eene pennestreek durft verwerpen, gaat waarlijk al zeer verre. - Op bl. 313 van dit deel maakt de aanmerkende Vertaler, in den persoon van een' onzijdigen Wijsgeer, ‘geene zwarigheid, om de Joden, Christenen en Muzelmannen, als aanbidders van denzelfden God, de Kerk te noemen; doch zoo dra bij de eersten mozes,
bij de tweeden jezus en bij de derden mohamed aan het hoofd verschijnt, rekent iedere secte zich de Kerk bij uitnemendheid.’ Het Christendom is dus bij dien Heer niet meer dan eene sekte! Elders (IIde D. bl. 288, 289) vergoelijkt hij de arglistige maatregelen van juliaan tegen hetzelve. Deze belagchelijke haar der onmagt tegen eenen Godsdienst, die de wereld echt beschaafd, troost en rust en vreugde in het hart van millioenen heeft uitgestort, zal denzelven geen nadeel doen. Hij heeft wel andere vijanden tegen zich over gehad. Wij vinden ons echter verpligt, onze Lezers te waarschuwen, die in eene vertaling der Algemeene Geschiedenis van pölitz (welke Schrijver aan dit alles onschuldig is) zulken kost niet zouden zoeken.
Slechts weinige misslagen tegen de Geschiedenis hebben wij in het werk van pölitz gevonden. De Franken vermeesteren Galicië (Iste D. bl. 30) zal wel eene drukfout zijn voor Gallië. Van hem is de zonderlinge afleiding van Carbonari naar den Consul carbo, ten tijde van marius, niet, maar wel van zijnen Vertaler, (wiens aanmerking voor 't overige, D. II. bl. 148, wegens de neuswijsheid van sommige Ultra-Siegenbeekianen, wij zeer juist keuren; en wij meenen te weten, dat de Hoogleeraar dit misbruik van zijn stelsel zelf afkeurt: of hij den eigennaam luther in luter verminkt wil hebben, of zelfs wel dien van laurens in lourens, volgens sommige sp internieuwen, weten wij niet.) In het IIIde D., bl. 45, regeert koenraad II dertig jaren, lees vijftien, want volgens bl. 42 beklom hij in 1024 den troon. Boudewijn II, die in 1118 te Jeruzalem begon te regeren, was niet van Brugge, maar heette du bourg. Of onder boudewijn III, den veroveraar van Ascalon, het Rijk der Latijnen zoo zeer in verval geraakte,

{==467==} {>>pagina-aanduiding<<}
zou nog te bezien staan Boudewijn V was niet de broeder, maar de broederszoon, van boudewijn IV. In de Geschiedenis der Nederlanden wordt niet eens van den Gentschen Vrede, die Holland en Zeeland redde, gesproken. Men vergeet Engeland onder de vijanden der Republiek in 1672. Dat de Oostenrijksche Generaal neiperg den Vrede van 1739 volgens geheimen last van maria theresia zou gesloten hebben, komt ons onwaarschijnlijk voor, daar niet zij, maar haar Vader, karel VI, toen nog regeerde, en wij niet weten, dat deze haar gedurende zijn leven het bewind heeft overgegeven. Thamaspes is geen Perzische naam; waarschijnlijk bedoelt de Schrijver Schah thamas. Dat de Kaap voor Holland geen gevoelig verlies zou geweest zijn, omdat zij een bijzonder eigendom der O.I. Compagnie was, die een imperium in imperio uitmaakte, gelijk de Vertaler in eene Noot wil, op bl. 285, D. IV, is eene verwarring van tijd: de O.I. Compagnie was reeds in 1795, toen haar Octrooi verstreken was, opgeheven, en veranderd in eenen Aziatischen Raad. De Geschiedenis van het laatste tijdvak is, zoo als wij reeds boven zeiden, met bijzondere naauwkeurigheid bewerkt, en wij hebben daarin niets aan te merken gevonden. - Of, in de Noot op bl. 137, D. VI: ‘De Koningen van Napels waren gewoon, jaarlijks een wit paard, als een bewijs van leenverpligting, aan den Paus te zenden. Dat joseph bonaparte en joachim murat den Paus vergeefs lang naar de voldoening van dezen cijns aan den H. stal lieten wachten,
spreekt van zelf,’ dit Stal eene drukfout is voor Stoel, weten wij niet; zoo ja, dan is het de aardigste, die wij ooit gezien hebben: maar wij gelooven eerder, dat het eene grap van den Heer witsen geysbeek is, wiens stelsel van nieuwe woordsmeding, zoo als verenkelen (vereinzeln), ontwilderen, (entwildern), ons geheel niet bevalt; doch dit is nog eer toe te geven, dan het zonderlinge woord landstandisch, hetwelk op ééne bladzijde driemaal voorkomt.
De Verhandeling van den Delftschen Hoogleeraar haug, over den geest en de zeden der Middeleeuwen, voornamelijk over de heimelijke en openlijke Geregten, Tournooijen, Kruistogten, enz. is inderdaad voortreffelijk, en bevat verscheidene minbekende bijzonderheden, door welke die thans bij velen zoo geroemde Eeuwen in het afzigtigste licht verschijnen. Nogtans loopen dezelve veel meer over de eerste dan over laatstgenoemde onderwerpen. Van de Tournooijen en Kruistogten wordt

{==468==} {>>pagina-aanduiding<<}
naauwelijks gesproken, maar de Lezer omtrent de eersten met de vermelding der tournooiwetten tevreden gesteld, en omtrent de laatsten naar de daarover voorhandene werken verwezen. Daarentegen ontwikkelt de Schrijver met veel kennis van zaken de zoo openbare als heimelijke regtsplegingen, kerkelijke en wereldlijke straffen, Godsoordeelen (ordalia) en andere middelen tot beteugeling der wanorde, vooral met veel uitvoerigheids het zoogenoemde Veem of geheime Gerigt, hetwelk hij niet, met sommigen, van karel den Grooten afleidt, maar uit de twaalfde of dertiende Eeuw dagteekent, en den ondergang daarvan aan de overmaat van het kwaad zelve, aan de verbetering der gewone regtbanken en de Hervorming toeschrijft. Tot een staaltje van het kostelijke wetboek van strafregt (waarschijnlijk onder de nietige opvolgers van karel den Grooten, of onder deszelfs voorgangers, (*) want naauwkeurig wordt het niet bepaald) diene het volgende tarif van boeten (bl. V):

‘Voor een' slag met de vuist, 12 duiten.

Voor een' knip voor den neus, zoo men bloedde, 15, en zoo men niet bloedde, 5 stuivers.

Voor een' schop, 10 stuivers.

Voor een' slag met een' stok of degen, 10 stuivers.

Voor bloedige stokslagen, 18 stuivers.

Voor eene uitgeslagene kies, f 3-10 st.

Voor een' gebroken arm of been, f 3-12 st.

Voor een' afgehouwen neus, 4 guldens.

Voor een' gedooden Romein, 60 stuivers.

Voor een' gedooden Duitscher, 150 stuivers.

Voor een' priestermoord, 600 stuivers.

Voor een' bisschopsmoord, 800 stuivers.’

Een Priester was dus tienmaal zoo veel waard als een ander eerlijk man uit de overweldigde Natie! - En naar die schoone tijden willen ons sommige Duitsche en Fransche Schrijvers terugbrengen! ...
Wij doen den kundigen Schrijver slechts opmerken, dat hij op bl. XXVI de Ridderschap met het leenstelsel (twee zeer verschillende zaken) verward, en, bij vergissing, hendrik IV, in plaats van frans I, door bayard tot Ridder heeft doen slaan.





{==469==} {>>pagina-aanduiding<<}

Tafereelen van Dweeperij en Bijgeloof in Spanje; doormengd met verscheidene merkwaardige, weinig bekende geheime Bijzonderheden en Anecdoten, aangaande het Hof en de Kloosters. Door een' Spaansch Emigrant, in Engeland. Uit het Engelsch. Te Amsterdam, bij C.L. Schleijer. 1824. In gr. 8vo. 320 Bl. f 2-90.

Dit boek zou ons nog grootere belangstelling inboezemen, ware het geschreven in, en bevatte het daadzaken der nu allerlaatste jaren, daar het nu grootelijks oud nieuws bevat. Het aanhangsel van geheime bijzonderheden, enz. werd toch reeds geschreven in 1807 én 1808, en eindigt alzoo nog vóór dat jozef den Spaanschen troon beklom. Maar wij hebben echter allezins reden te denken, dat sinds dien tijd, en vooral nu wederom na de vernietiging van de Constitutie der Cortes, en bij de volkomene zegepraal van onbepaalde oppermagt, priesterlijk gezag en Inquisitie, de toestand van dat ongelukkig land, in zedelijkheid, beschaving en verlichting, niets zal verbeterd zijn. Het zal dan nog wel, met zeer geringe uitzondering, waarheid zijn, dat de juiste hoofdverdeeling der Spanjaarden is in bijgeloovigen en schijnheiligen; - men zal dan nog wel in Spanje God en den Koning in zijne denkbeelden onafscheidelijk vereenigd houden, en aan God geenen anderen titel geven dan aan den Koning; en bij het toedienen van den heiligen ouwel aan den stervenden zal de koster den kranken ook nu nog wel met luide stem vragen: is zijne Majesteit er door? om, bij foute van dien, den God met eenig vocht er door te helpen; - nog zal men er wel eenen caballero vinden, die aan de Akademiën circulairen zendt, om de studie der natuurlijke historie te verbieden, naardien zijne Majesteit geene filozofen, maar goede, gehoorzame onderdanen verlangt; - de legende van den heiligen vincent vindt er zeker ook nog wel volkomen geloof; een man, namelijk, die wonderwerken deed, zonder zelf daarvan bewust te zijn, en die, eens aan zekere jonggetrouwde Dame de belofte gedaan hebbende,
dat hij hare smarten zou overnemen, als zij verlossen moest, deze gewigtige belofte glad en al vergeten was, maar echter de barensweeën voor de Dame gevoelde op den juisten tijd, en zich eerst, toen de echtgenoot der Dame, die zonder smarten verlost was, hem zijnen pligtschuldigen dank kwam be-
{==470==} {>>pagina-aanduiding<<}
tuigen, die belofte herinnerde. Ja, wie weet, of niet nu weldra soortgelijke nog meer gedienstige Heilig daar opstaat, die meermalen de kraamvrouwen op die wijze van hare weeën verlost, waartoe de heilige vincent zich vervolgens nooit meer overreden liet! - Hiervan voor het minst houden wij ons verzekerd, dat men alsnog wel, in stede van maatregelen van afscheiding en voorzorg ter beveiliging, wanneer zich de gele koorts openbaart, het veel krachtiger zal houden, eeniglijk te bidden en te zingen; en zoo dit alleen niet helpt, dan een stuk van het echte kruis, in plegtige processie, op een der torens van eene stad te plaatsen; een volkomen proefhoudend middel, waardoor de besmetting, wanneer de bevolking maar geheel of grootendeels althans is uitgestorven, vooral tegen het Kersfeest en alzoo tegen den winter, onfeilbaar verdwijnen zal. - Deze stalen zullen voldoende zijn ten blijke der onverbeterlijke bijgeloovige domheid in Spanje, waarvan dit boek het bewijs geeft; en wij vonden nergens reden, om aan de echtheid van zoodanige berigten te twijfelen. Welk lezer verblijdt zich niet, dat in ons vaderland, noch in het wetenschappelijke, noch in het staatkundige, noch in het godsdienstige, niets gelijksoortigs met Spanje is? - De bijzonderheden, op den titel bedoeld, betreffen vooral de oude Koningin en den bekenden Prins de la paz. De vertaler heeft den Spaanschen schrijver, bij zijne aanmatiging en snorkerij, nu en dan een weinig, in zijne aanteekeningen, op de vingers getikt. Het bevreemdt
ons, dat hij dit ten aanzien der Jezuiten heeft verzuimd, met welke de schrijver dan zeer is ingenomen, en de vernietiging van welker Orde hij afkeurt, even alsof Spanje vrij wat heils van deze Geestelijken te wachten had, en aan welke hij meent, dat hunne bitterste vijanden geene zedelijke snoodheden kunnen verwijten. Wij zijn waarlijk niet van deze meening, en zien niet, dat bij deze Vaders de praktijk alzoo tegen hunne leer strijdende was.

Brief van Fénélon aan Lodewijk XIV. Uit het Fransch. Te Brussel, bij Brest-van Kempen. 1825. In gr. 8vo. 38 Bl. f :-60.

Het gebeurt slechts zelden, dat Geestelijken, zonder opgeblazenheid of eigenwaan, zonder zichzelven en hunnen stand,

{==471==} {>>pagina-aanduiding<<}
meer dan hetgeen hun pligt en de zaak van christus van hen eischen, te zoeken, aan de Grooten dezer Aarde harde en toch heilzame waarheden durven zeggen. Een der schoonste trekken in de Geschiedenis der Christelijke Kerk is die van ambrosius, die, met Apostolischen moed en waardigheid, den moordenaar zijner onderdanen, Keizer theodosius, den ingang in Gods tempel verbiedt, omdat zijne handen nog druipen van onschuldig bloed. Hoe menigmalen heeft daarentegen de Geestelijkheid niet aan den voet der troonen gekropen, en gekroonde Monsters vergood, als zij slechts de Kerk in hunne weldaden gedachten! Een ander uiterste is misschien niet minder gevaarlijk voor het welzijn der Volken geweest: oproerige bemoeizucht der Geestelijkheid met 's Lands zaken, en onbeschaamde, ongeroepene deelneming aan het Staatsbestuur. Men kent den sleep van jammeren en burgeroorlogen, welke de Roomsche Hierarchij daardoor menigmalen aan Europa veroorzaakt heeft: maar ook ons Vaderland weet, sedert de Hervorming, van woelzieke Predikanten, ten tijde van leicester, oldenbarneveld en johan de witt, te spreken; menschen, die niet gods, maar hunne eere en hun aanzien bedoelden, het gemeen ophitsten, en zelfs het grootste gruwelstuk in onze Geschiedenis van den kansel af billijkten. Men weet, dat die ellendige simonides welgevallig aanschouwer en verdediger van den moord der de witten was. Neen! dit is het niet, wat het Christendom den Herder en Leeraar voorschrijft. Hij onthoude zich zorgvuldig van alles, wat niet in het stelligste en onmiddellijkste verband staat met de zedelijkheid; maar hij zij tevens doordrongen van de heilige waarheid, dat er een zeer naauwe zamenhang is tusschen echte
Staatkunde en reine Zedelijkheid, en dat een Vorst of Koning, die zijne of zijner naburen landen door onregtvaardige oorlogen bederft, en zich ongestraft toegeeft in verbonden te schenden, verdragen voor spel te houden, den oorlog om beuzelingen of uit grilligheid te ondernemen, of zichzelven op het puin der regten en vrijheden van zijn Volk te verhef fen, - dat deze dwingeland, omdat hij een gekroond hoofd is, geenszins aan de ernstige berisping der Gezanten van christus mag ontsnappen. Doch deze berisping moet hem, zoo de Geestelijke toegang tot zijnen troon heeft, onder vier oogen, zoo niet, toch schriftelijk, op eene wijze

{==472==} {>>pagina-aanduiding<<}
worden gegeven, die verbeteren, niet door gevaarlijke publiciteit verbitteren of ander onheil stichten kan.
Het is niet ons onbeduidend gevoelen, hetwelk wij hier op een' toon van gezag verkondigen; onze geheele redenering is gegrond op het voorbeeld van een' der beste, bekwaamsle, godvruchtigste, Christelijkste menschen, die ooit geleefd hebben, - den Schrijver van den Telemachus en van de Godsdienstige Overdenkingen. Zoo veel gevoel voor waarheid, goed en regt, zoo veel liefde tot God en menschen, zoo veel kinderlijke eenvoudigheid en goedhartigheid, met den Christelijken moed, ernst en kracht van eenen Apostel, was slechts in lateren tijd in den beminnelijken fénélon vereenigd, die, naar ons gevoel, treffend naar johannes, den Vriend des Heereu, gelijkt. Men kent hem meestal slechts als bevallig, wegslepend, honigzoet Schrijver, als warmen, diepgevoeligen, misschien (volgens sommigen) een weinig mystieken Godsvereerder; maar als een Boanerges verschijnt hij in dit kleine, kostbare geschrift, hetwelk reeds vroeger bekend was, doch waarvan de echtheid werd in twijfel getrokken, tot dat de vermaarde Boekhandelaar en Bibliograaph, raynouard, te Parijs, het oorspronkelijke op eene verkooping gevonden, en dus de echtheid boven alle bedenking geplaatst heeft. - Het tijdstip, waarin deze brief geschreven is, en 't welk men tot deszelfs regt verstand volstrekt moet kennen, wordt door den Uitgever raynouard omtrent het jaar 1694, midden in den tweeden Oorlog tegen willem III, geplaatst. De Nederlandsche Vertaler zwijgt hiervan, en dit is een wezenlijk gebrek.
Fénélon begint terstond met den Koning te verklaren, dat hij ten aanzien van denzelven boven hoop en vrees geplaatst is. Een benijdenswaardig voorregt van den waren Christen! Hij zal de waarheid spreken, die de Koning weinig gewoon is te hooren, maar die hij hooren moet, zal hij niet in zijn eeuwig verderf loopen. Sedert dertig jaren hebben zijne Ministers het gezag van den Koning, ten koste van dat des Staats en der Wetten, ten top gevoerd. Doch lodewijk heeft daarbij niet gewonnen, maar wel de Ministers. Zij hebben de Fransche Natie en den Koning doen haten en verachten, en hem in den Oorlog tegen ons Vaderland (1672) zonder andere reden, dan wegens eenige tegen lodewijk geschrevene blaauwboekjes, medegesleept. Het is waar, deze Oorlog heeft, ten slotte, aan Frankrijk veroveringen (in

{==473==} {>>pagina-aanduiding<<}
de Spaansche Nederlanden) geschonken. Maar het mag die niet behouden, hoezeer bij den Vrede afgestaan: want die Traktaten zijn onderteekend met het mes op de keel, zoo als men zijne geldbeuns geeft, wanneer men die geven of sterven moet, (bl. 16. Is het mogelijk, duidelijker te zeggen, dat lodewijk als een Roover gehandeld heeft?) Maar omtrent de zoogenoemde redenen van Staat heeft fénélon ook zeer gestrenge begrippen. Het eigendom van anderen is nimmer eene behoefte voor ons. De verpligting, om voor onze veiligheid te waken, kan nimmer eene reden wezen, om zich den grond van onze naburen toe te eigenen. Nog meer: de Dienaar van God verwijt den slaaf zijner lusten, Maitressen en Ministers, dat hij in vollen vrede op de ergerlijkste wijze de verdragen geschonden heeft (door de Chambres de réunion in 1680 en vervolgens.) Fénélon verdedigt volkomen de handelwijze der Bondgenooten, ten gevolge der noodzakelijkheid, en beschouwt daarop den treurigen toestand van Frankrijk, een groot gasthuis vol wanhopenden en zonder voorraad. De Natie is verbitterd en wanhopig. De opstand ontvonkt langzamerhand en van alle kanten; zelfs Parijs is daar niet van bevrijd. De Overheden zijn genoodzaakt, de ongebondenheden der muiters te verdragen, en ondershands eenig geld te geven, ten einde hen ter neder te zetten. Terwijl het volk broodgebrek lijdt, ontbreekt het U aan geld. De roem, die uw hart versteent, is U waardiger, dan regtvaardigheid, dan uwe eigene rust en het behoud van uwe
volken, die dagelijks door ziekten omkomen, welke de hongersnood veroorzaakt. Met één woord, Gij kiest dit alles boven uw eeuwig behoud, hetwelk met dit schaduwbeeld van glorie onbestaanbaar is. Gij bemint God niet, dan met eene slaafsche vrees. Gij vreest de hel: uw Godsdienst bestaat slechts in bijgeloovigheden, in de waarneming van eenige kleine, oppervlakkige diensten. Gij zijt als de Joden, van welke God zeide: terwijl zij mij met de lippen vereeren, is toch hun hart verre van mij. Daarop maakt de heldhaftige fénélon den Koning oplettend op den verachtelijken Aartsbisschop, die destijds den zetel van Parijs bekleedde, en op 's Konings beruchten Biechtvader, P. de la chaise. (Louvois, de ergste van allen, de voornaamste stokebrand aller Oorlogen, was dood.) Ten slotte beweert fénélon, dat lodewijk, gewetenshalve, den Vrede moet vragen.
Zie daar den inhoud van een geschrift, welks vernieuwde

{==474==} {>>pagina-aanduiding<<}
en door de verzekering der echtheid dubbel belangrijke be kendmaking, vooral in dezen tijd, regt ter snede komt. Welk een man was die fénélon, bij wien de vermaningen, welke hij hier geeft, wel uit het diepste des boezems moesten opwellen, daar hij dezelve, in latere dagen, in den Télémaque, door het voorbeeld van adrastus en deszelfs vijanden, zoo krachtig heeft gestaafd; fénélon, die de Staatkunde niet enkel op vrome wenschen en onuitvoerlijke theoriën bouwde, maar die, onder anderen in zijne beschrijving van Tyrus, de leer des vrijen handels, door smith aangedrongen, en door canning (op het voorbeeld onzer Vaderen) in werking gebragt, zoo stellig heeft aangeprezen, dat men wel ziet, hoe zeer een fijn oordeel zich bij hem met het edelste hart vereenigde. En wat was nu het gevolg van dit geschrift? Bragt het den Schrijver in overlast, of deed het hem vervolgen? Niets minder. Lodewijk schijnt het met aandacht gelezen te hebben; niet lang daarna werd de Rijswijksche Vrede gesloten, waarin hij wezenlijk een gedeelte zijner veroveringen teruggaf, en den Schrijver van dezen sterken brief werd eerlang de opvoeding van lodewijk's Kleinzoon en het Aartsbisdom van Kamerijk toevertrouwd; (bij het schrijven van dezen brief was hij nog slechts Abt.) De Recensent herinnert zich geenen schooneren trek uit het leven van dezen Monarch, en hij bekent met genoegen, dat dezelve hem met lodewijk XIV eenigermate weder verzoend heeft. Hoe ongelukkig, dat de veelbelovende zielsvermogens van dezen Vorst in zulke door en door slechte handen vielen, en hij daardoor de geesel van zijn Volk en zijner Naburen werd!
De vertaling van een werk van fénélon konde en moest in betere handen gevallen zijn; zij is niet overal verstaanbaar, daarenboven in onzuivere taal (b.v. zich verontwaardigen, voor verontwaardigd zijn), en alzoo dezen eersten klassieken Prozaschrijver der Franschen niet waardig.

Berg-, Dal- en Waterreis, door Ulrich Hegner, (Schrijver van het werk: Ik ben ook in Parijs geweest, en (van) meer anderen.) Uit het Hoogduitsch. Te Nijmegen, bij de Wed. J.C. Vieweg en Zoon. 1822. In gr. 8vo. IV en 112 Bl. f :-90.

Dit boekje is dubbel zijn geld waardig. Het beschrijft eene

{==475==} {>>pagina-aanduiding<<}
reis, te voet gedaan, in vijf dagen, vooral uit belangstelling in den Rigiberg, door iemand, die van de dagen, van welke het anders, sedert salomo's tijd, luidt: ‘Ik heb geen' lust in dezelve,’ zegt, dat zij hem niet beter of slechter bevallen, dan andere. Waarlijk, men mag zich met hegner's welgelukte proefneming op zijne voeten gelukwenschen. Men reist regt gemakkelijk en vrolijk in zijn gezelschap, en 's mans blijgeestigheid, gevoeligheid, ernst en vernuft deelen zich zoo aangenaam mede, dat elk, die dit opstel leest, op het einde zich alleen daarover zal beklagen, dat hij niet langer van dat reisje genot had. Doch de nasmaak der herinnering zal even goed zijn als de graagte, die wij gaarne door eene voorproeve zouden opwekken, vertrouwden wij niet van de lezers van dit tijdschrift, dat zij onze onbepaalde aanprijzing zoo veel zullen laten gelden, dat zij achttien stuivers gaarne zullen besteden, om zich waarlijk te bevoordeelen. Derhalve, geen uittreksel!




Proeve van Liederen. Door H. van Loghem. IIde Stukje. Te Deventer, bij J. de Lange. 1825. In 12mo. 48 Bl. f :-25.

Weder, gelijk in het nu eerste stukje, negentien liedjes. Het verslag, dat wij van het vorige gaven, ontslaat ons van eene andere beoordeeling, dan deze, dat dit bij het vorige goed past. Heeft ons gunstig berigt, of heeft de bewezene graagte naar zulke liederen den werkzamen en nuttigen van loghem zoo doen spoeden? Wij verblijden ons dan, vooral zoo het laatste het geval is. Och, gelukte het verbannen der laffe en zedelooze straatliedjes eindelijk!
De stukjes, in dit deeltje, zijn: Gods Voorzienigheid. De gevallene doch wederopgestane Zondaar. Vergeving. (Dat bonzen van het hart moet toch niet weêr in de mode komen.) Het gelukkig Huisgezin. Het Kind. De Morgenstond heeft goud in den mond. Orde. Het hoekje van den Haard, (Speten in de wedd. Wat is dat? Het afkappingsteeken had moeten wegblijven, want wedde kennen wij in de beteekenis van jaarwedde; wed is weddenschap, wedstrijd. Vondel heeft: ‘in de wed zingen.’ Het zal althans niet algemeen duidelijk zijn, en, zoo ergens, in zulke liedjes moet dat volstrekt wezen.) Morsigheid. Nieuwjaarwenschen. (Vooral moet in dit stukje noodwendig zijn voor al.) Uithuizigheid. Mal moertje, mal kindje. De driftige Vrouw. Het Loten. Slagt-
{==476==} {>>pagina-aanduiding<<}
maand. Aan de Meisjes, die gaarne een' Man zouden hebben. Het Schoonmaken. De Reize naar Luilekkerland. De Kroeg.
Men koope, en men geve deze liedjes, waar het behoort. Laze men spoedig: ‘tweede druk!’ Zoude er dan hier en daar niet eene andere zangwijze opgegeven kunnen worden, beter bekend of voegzamer genoemd bij hen, die aan andere deunen gewend zijn? B.v. Het Schoonmaken moet gezongen worden op de wijze van: ‘Jezus is een Kindervriend.’

Studenten-Almanak. Jubeljaar. Te Leiden, bij L. Herdingh en Zoon. 1825. In kl. 8vo. 153 Bl.

De Leidsche Hoogeschool vierde in dit jaar haar Jubelfeest, en te regt heeft dan ook de Leidsche Studenten-Almanak thans een hoogtijdkleed aangetrokken; eene nieuwe fraaijere Minerva versiert den titel, en het boeksken zelf is lijviger dan te voren. Daar hetzelve zoo laat aan ons werd ter hand gesteld, hoopten wij in hetzelve een verslag van het Februarijgejubel te vinden; doch men schijnt dit voor den volgenden jaargang bespaard te hebben, ten einde ons niet twee zuivels op één brood te geven, daar men hier reeds eene beschrijving gaf van het deel, dat de Studenten genomen hebben in de plegtstatige viering van het Eeuwfeest van Leidens ontzet in Oct. 1824. Intusschen heeft men een regt hartelijk Studenten-Tafellied van tollens, ter gelegenheid van de 250ste verjaring der Akademie, opgenomen, dat door zijnen aanhef:

‘Schenkt in, schenkt, broeders! boordevol! 
Zwiert hoog den beker rond!’ 

nog al aanleiding tot het ledigen van eene enkele flesch zal gegeven hebben. Behalve het vaststaande gedeelte in dit Jaarboekje, de Kalender, de Naamlijst der Hoogleeraren en Studenten, de opgave der Voorlezingen, en de Geschiedenis der Hoogeschool, vindt men hier ook wederom eenige Mengelingen, bijna alleen in poëzij, onder welke men wel geene meesterstukken, maar toch sommige regt goede en een enkel zeer geestig versje aantreft. Vooral de Uitboezeming na een bezoek bij het graf van borger, een nagelaten stukje van den vroeg gestorven' van der koogh, trof ons, en deed ons tevens, met een uitgebreider stukje van denzelfden: Zucht

{==477==} {>>pagina-aanduiding<<}
naar genoegelijke dagen, het verlies beklagen van eenen Jongeling, die bij voortgezette oefening een sieraad zou geworden zijn van onzen Zangberg. In Mijne Sperata, eene luimige beschrijving der toekomstige geliefde, heerscht veel geest, en de vervaardiger, die zich echter nog wel wat meer op het werktuigelijke der kunst mag toeleggen, schijnt bijzonder veel aanleg te bezitten voor de luimige poëzij. Ook de Latijnsche lyrische gedichtjes Ad Cynthiam en In Laudem Corinnae verdienen onderscheiding. Al het andere is .... middelmatig, maar toch in den echten geest der bescheidene Studentikose vrolijkheid; en daarom werd het geheel door ons met zeer veel genoegen doorlezen. Men ga aan de Leidsche en de andere vaderlandsche Hoogescholen voort, op deze wijze jeugdige vrolijkheid te verbinden met de beoefening der Letteren en der Kunsten; en mogen jaarlijks de Studenten Almanakken, welke wij liefst, gelijk deze, alleen door jonge lieden bezorgd zagen, daarvan de blijken geven!








Herinneringen bij den dood van Mr. R. Feith, enz. Door J. van Harderwijk, R. zoon. Te Rotterdam, bij J. Immerzeel, Jun. 1824. In gr. 8vo. 12 Bl. f :-20.

De Verlichting. Lierzang, bij gelegenheid van den 250sten verjaardag van de stichting der Hoogeschool te Leyden, enz. Door Mr. H. Bloemen. Te Zwolle, bij M. Tyl en Zoon. 1825. In gr. 8vo. VI, 9 Bl. f :-30.

De Zon, of de Morgen, Waterloo en de Eeuwigheid. Dithyrambe, door A. van Hasselt, Jur. Utr. Stud. te Luik. Te Rotterdam, bij J. Immerzeel, Jun. 1825. In gr. 8vo. 13 Bl. f :-25.

Feestviering van het tweejarig bestaan des Antwerpschen Departements der Maatschappij: Tot Nut van 't Algemeen, gehouden den 23 van Zomermaand 1824, uitgesproken door A. Cluwen, Joh. Nep. In gr. 8vo. f :-50.

Deze vier stukjes hebben reeds te lang op eene aankondiging gewacht, en wij zouden over dit uitstel ons excuus dienen te maken, indien de schuld daarvan niet grootendeels aan henzelven geweten moest worden; zij zijn zoo rank en zoo

{==478==} {>>pagina-aanduiding<<}
klein, en ver ergen zich zoo nederig onder en achter andere lijvige boekdeelen, dat men ze, ook bij de gemoedelijkste monstering van het om recensie schreeuwend boekenleger, over het hoofd ziet, en slechts toevalligerwijze aan derzelver aanwezen herinnerd wordt. Zeker heeft eene zoo late aankondiging van dergelijke vlugtige dichtstukjes, welke meestal veertien dagen na derzelver uitgave glad en gaaf vergeten zijn, veel van mostaard na den maaltijd; doch de schrijvers zelve zullen daar vast geen knorrig gezigt om trekken, want zij hebben het aan ons verzuim te danken, dat de kinderen, bij hunne Gelegenheids-Muze verwekt, langer leven, dan zij immer hadden kunnen hopen.
De brave feith is reeds anderhalf jaar ten grave, en van harderwijk bezong zijn afsterven reeds in het openbaar, vier dagen na zijnen dood; wij bieden derhalve deze dichtregelen niet als iets nieuws, maar als eene antiquiteit, het publiek aan. Op het oogenblik dat zij werden voorgedragen, toen de treurmare nog versch was, en daardoor het onherstelbaar verlies dieper gevoeld werd, hebben zij zeker hunne uitwerking niet gemist, en ook thans herleest men dezelve nog met genoegen; want zij ademen overal warme vereering voor den gestorvenen Dichter, en schilderen ons, zonder opgeblazene lofspraak, zijne waarde als mensch, als zanger en als Christen. Daar men van deze ijlings vervaardigde rouwklagt niet datgene vergen mag, wat men behoort te eischen van die Heeren, die nu reeds anderhalf jaar bezig geweest zijn, met hunne treurzangen voor de Gedenkzuil des grooten mans te vijlen en te beschaven, zullen wij dezelve niet al te naauwkeurig beschouwen, en ons vergenoegen met te zeggen, dat deze coupletten onder de beste behooren, welke de jeugdige en druk verzen makende van harderwijk vervaardigd heeft.
De Lierzang van den Heer bloemen, dien men in het Mengelwerk dezer Letteroefeningen reeds zoo dikwerf onzen grooten Zangreus met hoogstdeszelfs eigene uitroepingen en losbarstingen heeft zien bestrijden, verdient den grootsten lof om den echt liberalen geest, die in denzelven ademt. Als dichtstuk echter, en vooral als Lierzang, kunnen wij het niet even hoog aanschrijven. Men vindt hier herhalingen, en nergens komen dezelve minder te pas dan in eene Ode. Ook is de uitdrukking niet zoo gekuischt als men

{==479==} {>>pagina-aanduiding<<}
dezelve tegenwoordig gewoon is, en zelfs vindt men wel eens een' halven voet te veel, b.v.:

Dan hebt | ge haar met | uw melk | gevoed, 

waar bloemen meer van onze ineensmelting gevorderd heeft dan zij geven kon, namelijk dat zij ge met haar voor het gehoor tot ééne lettergreep maakte; terwijl hij haar op eene andere plaats veel minder laat doen dan zij doen moest, b.v.:

De eeu|wen groei|den aan | uit ja|ren. 

Doch bij dit alles lezen wij nog liever deze poëzij, dan een aantal gladgevijlde schelddichten uit de Rekelzangen van bilderdijk.
Van onze Noordelijke kunstbroeders gaan wij over tot die uit het Zuiden; en waarlijk, deze behoeven voor genen volstrekt niet onder te doen. Ja, in het vierbloemig dichtbouquetje, dat wij uit de twee gedeelten van ons vaderland, ieder voor de helft, in deze aankondiging hebben zamengestrengeld, gelooven wij, dat de Zuidelijke bloempjes het in geur en kleur winnen. Het uithangbord, dat van hasselt voor zijne dichtwaar heeft uitgestoken, moge wat geaffecteerd, ja zelfs eenigzins zwetsend zijn, de waar zelve is goed, ja voortreffelijk voor een pasbeginnend koopman, die met al de geheimen van het handelvak nog niet bekend is. Men ziet wel, vooral in den aanhef, dat het jonge mensch het wat al te mooi heeft willen maken; doch de al te groote weelderigheid, welke hier heer cht, kan, wanneer zij door vlijtige oefening en meerdere bedaardheid gesnoeid wordt, eens waarachtige rijkdom worden.
Ook de Antwerpenaar cluwen zoude, indien aan hem een even goede voorganger als aan van hasselt ware te beurt gevallen, (men begrijpt wel, dat wij van kinker spreken) eene eervolle plaats onder onze jeugdige zangers kunnen bekleeden. Hij bezit dichterlijken aanleg, en heerschappij over de taal; doch valt te dikwijls in het prozaïsche en langdradige. Inmiddels belooft hij veel, bij voortgezette oefening; en dat dit geen gewoon complimentje is, om ons berispingspilletje te vergulden, bewijzen wij door de volgende aanhaling uit zijne Feestviering:

{==480==} {>>pagina-aanduiding<<}


O heilig Vaderland! o lust van eedle harten! 
Mogt ook uw heil, uw bloei der eeuwen wentling tarten! 
Verhef, o Neêrlands Maagd! uw hoofd met vollen glans, 
Gelijk de Orion blinkt aan heldren starrentrans! 
Ga weêr den Oceaan met kiel bij kiel bezaaijen! 
Doe vlag en wimpel weêr langs alle zeeën waaijen! 
Uw handel, met elk volk in broederlijk verbond, 
Sprei' nieuwe vleuglen uit en zweev' de wereld rond! 
Zijn gouden slangenstaf, ten schepter u gebleven, 
Moge, als een tooverroede, u voorspoedsschatten geven; 
Hun vloed uit elk gewest stroome uwe havens in! enz. 

Waarlijk, als onze jonge Vlaamsche broeders zoo beginnen, dan mogen onze jeugdige Noordelijke verzenmakers toezien, dat hun de loef niet worde afgewonnen!




Kinderen der Vergetelheid; van J. Decker Zimmerman. Iste Deeltje. Te Amsterdam, bij G.J.A. Beijerinck. 1825. In 12mo. 171 Bl f 1-20.

De oorsprong van dit boekje ligt gewis niet zeer diep. Het natuurlijk verlangen van een' schrijver, om stukjes, die niet zeer bekend zijn geworden en vooral niet als de zijne bekend staan, voor zoo verre zij hemzelven niet geheel mishagen en in hunne weinige bekendheid geene slechte rol hebben gespeeld, eindelijk eens wat meer aan het licht te brengen, en in broederlijke vereeniging de reis door het vaderland te laten aanvaarden - ziedaar, naar het ons voorkomt, die eenvoudige aanleiding! Wie zal ze den Heere zimmerman ten kwade duiden? wie niet menig bloempje uit Euphonia's mand nog gaarne eens onder oog en neus krijgen, en met genoegen vernemen, hetzelve aan den geachten Redacteur in persoon verschuldigd te zijn? Hoedanig deze stukjes, naar derzelver vorm en algemeenen inhoud, zijn, weet men reeds bijna: verhaaltjes, versjes, beschouwingjes, fragmentjes, spreuken enz., meest oorspronkelijk, enkele vertaald, schoon in een' anderen zin gewis niet de minst oorspronkelijke. Het geldt van deze soort van geschriftjes, meer misschien dan van eenige andere: pro captu lectoris habent sua fata libelli; naar dat 's lezers hoofd staat, ernstig of vrolijk, helder of dof, goed of kwaad geluimd, eenstemmig of niet met den

{==481==} {>>pagina-aanduiding<<}
aangegeven toon, worden zij geprezen of gelaakt; en het doet Recensent genoegen, dat hij ten minste niet alles op een' heeten namiddag, pas na den maaltijd, gelezen heeft: hij had dan den schrijver ligt niet geheel regt gedaan.
Het boekje ziet er regt bevallig en gemakkelijk uit. Om het op reis of op eene wandeling mede te nemen; ook wel, bij het toilet, óf - hoe heeten die mooije dingen ook? in het boudoir, óf op de kanapé neder te leggen, tot eene versnapering, daartoe beveelt het zich in allen deele aan. En wij wenschen dit gebruik, niet alleen om der jonge dames, maar vooral ook om der heeren wille: want de auteur heeft het te regt op de spijtige schoonheden geladen, die, uit stouten moedwil, met de harten der brave jongens haar spel drijven. In het kort, het boekje is even fraai, als onderhoudend, leerzaam en stichtelijk; en het is nog maar een begin: hoe verder wij komen, hoe rijper vruchten wij hebben te verwachten. De schrijver, die, volgens het fraaije vignetje, nog gedurig bij zijne lamp zit, heeft gewis den keerkring des levens niet bereikt.
Wij zoude nu nog onderscheiden lof of bijzondere aanmerkingen moeten maken. Doch hiervoor zijn wij huiverig. Alleen twijfelen wij, of het overbrengen van krummacher's wonderbaar eenvoudige Parabels in verzen wel geraden is. Gemakkelijk schijnt anders de auteur te rijmen; schoon hij misschien, in den echten zin des woords, geen dichter is. Aardig zijn menigmaal zijne puntdichtjes en dergelijke, b.v. dit Grafschrift:

Dit graf, o wandelaar! is 't mijn'; 
o, Mogt het liever 't uwe zijn! 

Als ook een ander, dat echter te lang is, om hier geheel te staan:

‘De rijm,’ zei Jan, ‘berust op 't innerlijk verband 
Der woorden, die hem construéren.’ - 
‘Gewis,’ zei Piet: ‘dus rijmt, bij voorbeeld, zand op strand, 
Wijl 't zand de stranden moet forméren.’ 
 
‘Wel kom,’ zei Jan, ‘dat's klaar; - maar eeuw'ge vriendschap dan? 
Wat ongezouten rijm op eeuwig!’ - 
‘Neen,’ zei toen Piet: ‘zoe'n eeuw ge vriendschap, beste Jan, 
Duurt lang; wekt slaap; men geeuwt - zoo komt van eeuwig geeuwig.’ 


{==482==} {>>pagina-aanduiding<<}

Als eene ware zeldzaamheid, eindelijk, die ons de vervulling van zekere voorspelling van Jesaia (XI:6) doet te gemoet zien, vindt men hier: Lauwerbladen, gestrooid op het graf van eenen Boekhandelaar. Doch wij vreezen, dat het tot des auteurs jeugdige voortbrengsels behoort - Nu dan, ga, bevallig boekje, ga vrij de wereld in, en vind er zoo goed onthaal, als gij zelf den lezer biedt! Nec invideo; d.i. ik hoop het van harte. Vaar inderdaad wel!

Nederlandsche Verhalen, tot aankweeking van liefde voor deugd en goede zeden. Te Breda, bij F.P. Sterk. In gr. 8vo. 272 Bl. f 2-40.

Het oorspronkelijk Nederlandsche, en dat daarmede de uitgever zijnen boekhandel begint, en het allezins loffelijk doel van den schrijver, moeten - en dit is inderdaad veel - deze Verhalen aanprijzen; wij zien ook niet, waarom dezelve, bij de in ons vaderland zoo talrijke Leesgezelschappen, geenen goeden aftrek zouden vinden, en alzoo den uitgever zoo wel als den schrijver tot meerderen soortgelijken arbeid aanmoedigen. Het voorberigt wijst ook op den titel, als voor slechts twee verhalen te algemeen, en doet het voornemen blijken, om welligt nog een of twee deeltjes te leveren. Dit deed ons het werkje met meerdere gezetheid lezen, dan anders misschien het geval zou geweest zijn, daar wij al spoedig zagen, dat wij het, niettegenstaande de goede bedoeling, niet onder de uitmuntendste mogen rangschikken. En het is geenszins om den aftrek te benadeelen van dit boek, hetwelk, wij herhalen het, voor de Leesgezelschappen eene goede lecture oplevert, maar vooral ten nutte van den schrijver, die ons uit zijnen stijl voorkomt nog niet gewoon te zijn veel voor het publiek te werken, dat wij met een enkel woord willen aanwijzen, wat, onzes inziens, aan deze Verhalen ontbreekt, om ruimschoots eene algemeene aanprijzing te verdienen.
Wij vonden in de karakters der handelende personen groote overdrevenheid, en daardoor hooge onwaarschijnlijkheid; in de wijze van verhaal te veel wijdloopigs, waardoor het onderhoudende der lezing zeer wordt gehinderd; en eindelijk de zedelessen te zeer voorgesneden en versnipperd, ook daar, waar men dezelve aan het eigen gevoel der lezers gerust had

{==483==} {>>pagina-aanduiding<<}
kunnen overlaten. Op stijl en periodenbouw is mede vrij wat aan te merken. De aangewezene drukfeilen zijn ook niet de éenige, noch de meest zinstorende.
Het eerste Verhaal heet: De drie Broeders, of gevolgen van gierigheid, hoogmoed en wellust. Deze broeders waren zonen van denzelfden vader, maar van jongsaf van geheel verschillenden aanleg, en zoo ook ontwikkelt zich geheel hunne geschiedenis. Peter is de geboren gierigaard, en drijft deze ondeugd, bij grooten rijkdom, tot een geheel onnatuurlijk uiterste. Dan, bij een' gierigaard is bijna geene ondeugd een uiterste. Waarlijk, de vele aanwijzingen van het afzigtelijke der gierigheid had men hier gemakkelijk kunnen ontberen. Peter is de éénige der broeders, die niet tot verbetering komt. Hendrik was van jongsaf verschrikkelijk hoogmoedig; hij leerde ook niets van belang; en, daar hij door geldverspillingen, en het huwelijk met eene hatelijke adellijke, zijne hoogmoedige neiging wilde voldoen, en anderen tot zijne vereering dwong, werd hij natuurlijk arm en ongelukkig. Hoe hij echter met ééne honderdduizend guldens zoo veel kon uitregten, eene Baronij aankoopen, en vele landerijen, een geheel nieuw en prachtig huis aanbouwen, enz. zonder daarbij al zeer veel vroeger tot volslagene armoede te vervallen, zal wel voor velen, zoo wel als voor ons, een raadsel zijn. Van Karel werd ook niets goeds; naar zijnen aanleg werd hij een overgegeven wellusteling, die zijne gezondheid door den wellust, en zijn been ten gevolge van een tweegevecht, verloor. Toen deze beide broeders, door de zonderlinge wijze, op welke zij geld van Peter afdwongen, en eindelijk door de rijke erfenis van dien gierigaard, wederom hunne fortuin hersteld hadden, werden zij nog eenigermate betere en dragelijke, schoon altijd vroeg verouderde en ongelukkige menschen. Het doel van dit Verhaal is goed; maar wij houden hetzelve niet voor de meest doelmatige waarschuwing tegen gierigheid, hoogmoed en wellust.
De tegenhanger, of het tweede verhaal, Mededeelzaamheid, nederigheid en kuischheid getiteld, is eenigzins beter, en echter kunnen wij het van de gebreken van het eerste niet vrijspreken. Het is bij de lezing vrij wat meer onderhoudend, daar het door de lotverwisseling van den Graaf Elias van Groenendaal en diens zoon Willem veraangenaamd wordt. Deze Graaf en zijn zoon zijn de voorbeelden van mededeelzaamheid en nederigheid; terwijl niet alleen Willem, maar ook

{==484==} {>>pagina-aanduiding<<}
zijne beminde, Elise, de zuster van zijnen vriend Volkert, de kuischheid bewaren, en dat bij nog al moeijelijke verzoekingen, aan welke zij waren blootgesteld. Natuurlijk worden eindèlijk Willem en Elise een paar; en min of meer verrassend is het, dat de brave en kundige Volkert in eene dienstmaagd die hij beminde, ten slotte de natuurlijke dochter van den ouden Graaf ontdekt, wiens vroegere misstap alzoo hier de kuischheid der overigen nog meer voordeelig doet uitkomen; terwijl nu het huwelijk van Volkert ook door niets meer verhinderd wordt. Nog andere episoden doen ons dit verhaal boven het vorige kiezen. Dan, welmeenend raden wij den schrijver aan, zijne stukken voortaan ter beoordeeling, en vooral ook ter bekorting, alvorens hij die uitgeeft, onder het oog te brengen van eenen of anderen in dit vak kundigen vriend; waarbij wij gelooven, dat hij zoo wel als de uitgever hunne rekening zullen vinden, en het lezend publiek althans geene schade zal lijden.

Gedenkwaardige Trekken uit de Geschiedenis, ten spiegel voor de Nederlandsche Jeugd. Met Platen. Te Haarlem, bij F. Bohn. 1824. In kl. 8vo. 150 Bl. f 1-25.

Voor kinderen boven de twaalf jaren zijn deze verhalen geenszins te hoog, noch wat den inhoud, noch wat den stijl betreft. De plaatjes zijn slechts zes, de verhalen meer dan zestig in getal. De waarheid der daadzaken en het welgekozene prijzen dit boekje aan, hetwelk deugd en vaderlandsliefde ten doel heeft, en der jeugd, althans niet minder dan menig verzierd verhaal, behagen zal. De tijdsorde der gebeurtenissen is niet in acht genomen; dit behoefde ook niet; maar eene aanwijzing van het jaartal ware toch niet kwaad geweest; dan kon het kind in zijne meer uitgebreide geschiedenisboekjes deze verhalen gemakkelijker hunne plaats aanwijzen. Voor leesboekje, of tot prijsje op de scholen, is dit werkje bij uitstek geschikt. Vooral behaagt het ons, dat de Nederlandsche jeugd hier zoo veel ook tot lof van Nederlanders zal aantreffen. Ook de plaatjes zijn voldoende.





{==485==} {>>pagina-aanduiding<<}

Boekbeschouwing.

Bijbel voor de Jeugd. Door J.H. van der Palm. XIVde Stuk. Te Leyden, bij D. du Mortier en Zoon. 1825. In kl. 8vo. 195 Bl. f 1-20.

Met dit stukje loopt de Geschiedenis van het Rijk der tien Stammen, of van het Rijk van Israël, ten einde. De Heer van der palm schijnt de behandeling van dit gedeelte minder aangenaam gevonden te hebben. Inderdaad, voor een' Schrijver, die de bevalligheid van stijl als de voornaamste hoofddeugd waardeert, en die steeds zoekt te behagen, om des te meer nut te stichten, voor zulk een' man was dit gedeelte lastig, ja eenigzins vervelend; en wij verwonderen ons niet, hem ten slotte dus te hooren spreken: Het nu verhandelde deel der geschiedenis had weinig aanlokkelijkheid, en ik stond somtijds in beraad, om er vlugtig over heen te stappen. Dan, daar van der palm tevens een man van ernst en van genie is, wist hij zich meesterlijk te redden, om aan het groote doel dezes werks, de bevordering van echte Bijbelkennis, door eene eenvoudige en niet geheel onaangename voorstelling, te beantwoorden. Hij heeft, namelijk, door de berigten aangaande de gelijktijdige Profeten, en hunne tot de geschiedenis betrekkelijke Godspraken, meerdere levendigheid en afwisseling aan het geheel pogen bij te zetten; waardoor dus dit stuk eenigzins van een' anderen aard en bewerking is, dan de meeste der vorige. Deze afwisseling is voorzeker tot het aangename en leerzame der lezing zeer bevorderlijk; ofschoon, in dit gedeelte, de berigten van Profeten, die meer tot het Koningrijk van Juda dan tot dat van Israël behoorden, sommigen misschien minder gepast zullen voorkomen. Indien de Heer van der palm de Geschiedenis der beide Rijken niet afzonderlijk had willen behandelen, zou deze zwarigheid geene plaats gegrepen hebben.

{==486==} {>>pagina-aanduiding<<}

Wat men hiervan ook denken moge, dit zal ieder aandachtig en onbevooroordeeld lezer moeten erkennen, dat de Schrijver schoon partij heeft weten te trekken van alwat hem zijn schraal onderwerp maar eenigzins belangrijk en leerzaam kon doen maken. Onzes achtens, althans, strekt de behandeling van dit stukje niet minder tot zijne eer, dan die van alle de vorige. Met dat al zijn er plaatsen, waarop wij aanmerkingen gemaakt hebben. Kortheidshalve zullen wij ons tot twee derzelven bepalen.
De eerste betreft de wijze, waarop Jehu tot Koning werd uitgeroepen, 2 Kon. IX:13. Hieromtrent lezen wij, bl. 13, dat Jehu's spitsbroeders hunne opperkleederen afleiden, tot een bewijs van hulde en onderdanigheid, bekleedden met deze hunne krijgsmantels een rijk getuigd paard of muildier, zetteden Jehu daarop, en voerden hem aldus rond door het leger. Van der palm merkt, in eene noot, op: ‘De vertaling: zij leiden hunne kleederen opeen, of op den hoogsten der trappen, en zetteden Jehu daarop, geeft een allervreemdst en bijkans belagchelijk denkbeeld van een' troon.’ Dit belagchelijke erkennen wij gaarne in zoodanige opvatting; maar zien tevens niet, hoe Jehu gemakkelijk en met eenige waardigheid op een paard of muildier heeft kunnen zitten, indien op hetzelve eene menigte opperkleederen opgehoopt waren; dit meent echter de Heer van der palm niet, en hij had dus, in een boek voor de jeugd, zijn denkbeeld zóó moeten voordragen, dat men er niets belagchelijks bij kon voegen. Duister is het Hebreeuwsche woord gerem en wordt door sommige nieuwe Uitleggers, met vergelijking van hetzelfde woord in den Arabischen tongval, voor een fraai rijpaard genomen: dan, volgens den aard der Hebreeuwsche taal, wordt de plaats door anderen eenvoudig aldus vertaald: en zij namen ieder hunne kleederen, en plaatsten ze onder hem tot op de trappen zelve; dat is: zij spreidden hunne kleederen op den grond, waarover Jehu gaan zou, tot op de trappen van het koninklijk paleis zelve, en, hem van daar aan de toegevloeide menigte vertoonende, riepen zij hem tot

{==487==} {>>pagina-aanduiding<<}
Koning uit. - Wilde dus de Hoogleeraar voor de oudere opvatting eene nieuwere verkiezen, waarom dan gene uit een belagchelijk oogpunt voorgesteld, en deze niet zóó voorgedragen, dat men het belagchelijke niet even zeer op dezelve zou kunnen overbrengen? Beide opvattingen zijn aannemelijk, mits men ze aannemelijk make, zonder de eene ten koste van de andere te verlagen.
De andere aanmerking betreft den Profeet Amos, bl. 89: ‘Als hij van zich zegt, dat hij geen Profeet of Prefeten-zoon was, bedoelt hij alleen, dat hij niet gelijk was aan de loontrekkende Profeten van Beth-el, die dit als een winstgevend ambt van hunne vaders overerfden.’ Oppervlakkig laat zich dat hooren. In zijne uitgave van den Bijbel teekent de Schrijver op Amos VII:14 aan, dat, ‘volgens anderen, Amos te kennen geeft, dat hij in geene Profeten-school was opgevoed; doch,’ zegt hij, ‘deze scholen bestonden waarschijnlijk destijds niet meer in het Rijk van Israël.’ - In al dit opgemerkte omtrent Amos meent Recensent wel den vernuftigen, maar niet den diepdenkenden Bijbelverklaarder te zien. Volgens het gewone gevoelen, sprak Amos in diervoege, omdat hij geen leerling der Profeten was, noch iemand, die van jongsaf den naam van Profeet gedragen had, maar die, herder zijnde en in geringe omstandigheden, door God zelven en van God alleen de waardigheid van Profeet had gekregen. Waarom dan dit gevoelen verlaten? Omdat de Profeten-scholen waarschijnlijk toen niet meer bestonden? Dit zegt van der palm, maar bewijzen kan hij het niet. Ten tijde van Elias en Eliza bestonden die scholen nog in het Rijk van Israël, en te dien tijde was Amos reeds geboren, die kort daarna als Goddelijk en buitengewoon Profeet optrad. Ook was hij niet van Israël, maar van Juda geboortig; en alles doet denken, ofschoon er geen uitdrukkelijk gewag van gemaakt is in de H. Schrift, dat, sedert Samuël, die, naar het aannemelijkste gevoelen, de eerste oprigter der Profeten-scholen geweest is, tot aan den ondergang van het Rijk van Israël en van Juda, de Profeten-scholen

{==488==} {>>pagina-aanduiding<<}
nimmer hebben opgehouden. Uit die scholen zijn Jesaias, Jeremias, Ezechiël en Daniël, om van dezen alleen te gewagen, zoo wel als te voren Elias en Eliza, door God zelven tot buitengewone Profeten geroepen, als van der jeugd af aan eene behoorlijke en gepaste onderrigting genoten hebbende. Uit die zelfde scholen zijn, denkelijk, ook gekomen die valsche Profeten, welke vermeld worden nog kort vóór de Babylonische gevangenschap; en ten tijde van Amos, derhalve, wanneer iemand zich Profeet of Profeten-zoon noemde, kon hij niet wel anders aangezien worden, dan als een leerling uit de scholen der Profeten. - Dan, wij willen deze aanmerking niet verder ontwikkelen, om de nietigheid der verklaring van van der palm te doen gevoelen. Wij schatten den man zoo hoog, als iemand doen kan; maar wij zijn niet genegen, om hem blindelings na te volgen, en overtuigd, dat, hoe grooter iemand in naam is, hoe vlugger van vernuft en van verbeeldingskracht, men des te meer zorg moet dragen, om al, wat hij als beter aanbeveelt, niet zoo maar terstond op zijn gezag aan te nemen. - Als eene hinderende schrijffout, hebben wij, bij de aanmerkingen over de Assyrische wegvoering, tweemaal achtereen, bl. 177 en 178, gevonden: eindelijk. De eerste maal had het moeten zijn: ten vijfde; de andere keer alleen kwam het te pas.




Godsdienstig Handboek voor Zeelieden van onderscheiden standen; of Christelijke Zeevaart voor de Negentiende Eeuw. Door C. Meeuse, Predikant op den Hoek, in de Provincie Zeeland. IIde Stuk. Te Middelburg, bij de Gebroeders Abrahams. In gr. 8vo. 206 Bl. f 2-70.

Het Voorberigt van dit tweede stuk zal elken Godsdienstvriend een edel genoegen verschaffen, daar hij uit hetzelve mag vernemen, dat de Heer meeuse alle reden heeft, om God met blijdschap te danken voor het welgevallen, aan zijn werk bejegend, en wij ook loopen

{==489==} {>>pagina-aanduiding<<}
hoog met hetzelve, en bevorderen gaarne deszelfs nog al meerdere verspreiding. Deze en gene uitdrukking, b.v. bl. 1 en 7, ‘hoe er sommigen,’ ezv. ‘mits geen Momus,’ ezv. speet ons, wij hopen ten onregte: de Schrijver heeft zich immers over geene ongunstige beoordeeling te beklagen? Wij weten daar niets van, en, zoo al, hij trooste zich met de goedkeuring, die en zijn oogmerk en zijne beantwoording aan hetzelve bij verstandige Christelijke vrienden des Vaderlands ondervinden mag. Het Koninklijk besluit, dat voortaan, in plaats van twee exemplaren van de Christelijke Zeevaart van westerman, per honderd koppen, één van dezelve, en één van dit Handboek, op de Oorlogsschepen zijn zal; en de bevordering van meeuse's doel door het Zendelinggenootschap te Rotterdam, en de Afdeeling van het Bijbelgenootschap te Maassluis (ware het ter navolging! door elk van beiden is voor 50 exemplaren ingeteekend): deze dingen zijn loons genoeg. Mogt maar gebruikt worden op de Oorlogsschepen, wat daar zijn moet! Het Reglement van 15 Mei 1814 toch schrijft den Bevelhebber van een Oorlogsvaartuig zijnen godsdienstigen pligt voor; en ‘hangt voor hem (zoo leest men hier naar waarheid, bl. 5) alles van de gehoorzaamheid der manschappen af, dan is het immers niet te denken, dat hij - een voorbeeld van ongehoorzaamheid geven zal’? Gode zij dank! er zijn, onder die Bevelhebbers, vrienden en beoefenaars der Evangelieleer, hoedanig de man is, aan wien meeuse de kennis van het aangetogene Reglement verschuldigd is. Waarom werd
zijn naam verzwegen? Om meer dan ééne reden spijt ons dat. Doch, mogten ook allen, die tot andere standen van Zeevarenden behooren, dit nuttig werk bezitten kunnen, dat, onder Gods zegen, zoo geschikt is, om hunne harten met de edelste aandoeningen te vervullen! Wij willen daartoe op hetzelve allen, die tot die standen in eenige betrekking staan, en alle Godsdienstleeraars, wier standplaats hen tot dezelve in betrekking bragt, opmerkzaam maken.
Was het eerste stuk in den doorgaanden vorm eener

{==490==} {>>pagina-aanduiding<<}
Verhandeling gesteld, dit behelst Voorlezingen, niet, zoo als beloofd was, in den toon eens denkenden Christens, maar van Leerredenen, en wij nemen deze veranderlijkheid niet alleen niet kwalijk, maar oordeelen dezelve gelukkig. Die Voorlezingen, bij welke opgegeven wordt, wat kan gezongen worden uit de Psalmen en Gezangen, bij de Gemeente in gebruik, tot welke de Schrijver behoort, (ware een Godsdienstig Gezangboek voor Zeevarenden, tot onderscheidene Kerkgenootschappen behoorende, niet wenschelijk?) zijn zeer kort, zijnde de langste, en dit maar ééne, 12 bladzijden groot; zij betreffen gepaste onderwerpen, zijn goed gesteld, hebben elke eenen Bijbeltekst, welgekozen en kort en goed verklaard, aan het hoofd, en zijn twintig in getal.
I. Gods wijsheid, goedheid en alvermogen zigtbaar in de zee en hare volheid, Pfalm CIV:25, 26. II. Gods majesteit zigtbaar in het onweder, Job XXXVII:2-5. III. Gods grootheid en opperheerschappij over de winden der zee, Psalm LXXXIX:10. IV. Gods oog ziet, zijne hand vindt den zondaar overal, Jona I:1-16. De Schrijver houdt het boek van Jona voor een waar geschiedverhaal, en zegt, in eene noot: ‘Onbegrijpelijk is het, hoe eichhorn ter goeder trouw heeft kunnen schrijven, dat het niet zonder voorbeeld is in de geschiedenis, dat menschen, die in een' storm schipbreuk leden, op den rug van een zeemonster uit de baren aan strand zijn geworpen. Zeelieden! gij gelooft zoo iets even min als ik.’ V. Jezus een redder in nooden, Mark. IV:35-41. VI. De schipbreuk en beveiliging bij dezelve, Hand. XXVII:27-44. Deze tekst behaagde ons te meer, omdat niet alleen een moonen oudtijds het gansche geschiedverhaal, waartoe dezelve behoort, in zijnen Paulus onder de Heidenen, oversloeg, maar zelfs niemeijer het niet opnam, en hess er te weinig opmerkte, daar het voor de prediking, ook uit hoofde van het karakter van Paulus, even zoo belangrijk is, als het oorspronkelijke voor de studie des letterkundigen. De taal van Paulus, vs. 31, geeft meeuse aanleiding ter waar-
{==491==} {>>pagina-aanduiding<<}
schuwing aan zekere soort van lieden, voor welken van vs. 11 ook wel een goed gebruik noodig ware. 's Mans opheldering van het losmaken der roerbanden, met eene gissing omtrent het toenmalig maaksel der schepen, in eene noot medegedeeld, schreven wij gaarne af, zoo wij niet het boek zelve liever in handen zagen. VII. Vereischte dankbaarheid na verlossing uit gevaren, Jona I: 17, en II. VIII. Opwekking tot
stichtelijke overdenkingen bij stille nachtwachten, Psalm LXIII. 7. IX. De wonderdadige vischvangst, Joan. XXI:1-8. X. De van God afhankelijke zeeman, Psalm CXXVII:1, 2. XI. Jozua, een treffend voorbeeld voor krijgslieden, Joz. XXIV:15b. XII. Het leven des meuschen vergeleken bij eene zeereis, Psalm CXIX:19. Regt schoon. ‘Onzen Bijbel ongebruikt te laten, niet te houden voor het rigtsnoer van ons geloof en wandel, dit zoude even zijn, alsof een zeeman, bij al de gevorderde zeevaartkunde, kaart en kompas aan wal liet of niet gebruikte; hij zoude zich achttien eeuwen achterwaarts plaatsen,’ en wat er meer volgt. Heb dank, meeuse, voor zulke woorden van pas, van waarheid en nadruk! XIII. De zekerheid der opstanding, Openb. XX:13. Zeker de beste tekst op zee, over een onderwerp, dat hier regt bijbelsch behandeld wordt. XIV. Opwekking aan die gelooven, om hun geloof te beleven met een' Godverheerlijkenden wandel, Tit. III:8. Zóó moest de bedenking: ‘buiten Gods invloed kan een mensch niets doen,’ altijd zijn opgelost, als menigeen hier wel leeren mag, bl. 133. XV-XX. Op het feest van Jezus' geboorte; de herdenking onzer wegen, op den eersten of laatsten dag des jaars; het lijden van Jezus, te lezen op Zondag of Vrijdag vóór Paschen (in de aloude Zeevaart van westerman is ook eene voorlezing voor den Goeden Vrijdag); op het feest van Jezus' opstanding; op dat zijner hemelvaart; op het Pinksterfeest.
Deze Voorlezingen worden door eenige Gebeden, welker kortheid ons zeer beviel, en welker gering getal ons mede genoegen gaf, gevolgd: 't zijn gebeden vóór en na den gemeenschappelijken Godsdienst op de schepen;

{==492==} {>>pagina-aanduiding<<}
voor 's morgens en 's avonds; een dagelijksch gebed; gebed bij storm; korte verzuchtingen bij dringend levensgevaar; eene dankzegging na uitredding; een gebed voor zieken of gekwetsten op de schepen; een vóór het aangaan van een' zeeslag, en eene dankzegging na een' gewonnen zeeslag.
Deze is de inhoud van dit stuk; en hierbij nu het eerste gevoegd, wat belangrijk werk dan, met welks voltooijing wij den ons geheel onbekenden man van harte geluk wenschen, en waardoor hij nog lange, nadat hij zal gestorven zijn, een heilrijk werktuig ten nutte zijner medemenschen wezen kan in de hand van dien God, wiens ook de zee is! Het strekt den Schrijver tot eere, dat hij, der belijdenis van het Kerkgenootschap, in hetwelk hij dient, getrouw, een boek geleverd heeft, dat voor alle Christenen tevens geschikt is. Wij hopen eerlang een' tweeden druk, zoo die nog niet bestaat, aangekondigd te zien, die ras moet uitverkocht wezen, en dan herstelle de Schrijver de in het eerste stuk ingeslopene feilen, waarvan zijn Voorberigt gewaagt; terwijl wij niet kunnen nalaten, hem opmerkzaam te maken op het een en ander in dit stuk, dat hij zelf beproeve, of het mis gesteld zij, of beter moete gezegd worden. Duister is ons, bl. 19, hoe God somwijlen stormen ezv. gebruikt heeft tot verderving van geheele vloten en schepen, en daardoor een Redder werd voor hen, die in benaauwdheid tot Hem zuchten. Moest daar niet bij ‘en geholpen werden’? Ald. ‘Hem alleen in nood en benaauwdheid aan te roepen;’ hiervan laat zich een nare volzin lezen, zoo eens achter ‘Hem’ en achter ‘benaauwdheid’ even opgehouden worde. Wij hebben God ergens een' verzoenden Vader genoemd gevonden; vergevensgezind is toch beter en algemeen nuttiger. Behoeft bij de melding der Charybdis en Scylla de toehoorder geen ophelderend woordje, bl. 114? Is het voorname oogmerk der taalgave bij de Apostelen wel geweest derzelver instaatstelling om tot allerlei volken te prediken, bl. 189? Ons dunkt dit wonder vooral ook belangrijk, als verheffing der Apostelen boven alle vroe-
{==493==} {>>pagina-aanduiding<<}
gere Godsgezanten; als treffend
bewijs, dat zij onmiddellijk van God ontvingen, wat zij hadden, en dat alle hunne bekwaamheid van Hem was; als zinnebeeld van de bestemming des Nieuwen Verbonds, of des Christelijken Godsdiensts, voor alle geslachten, talen, volken en natiën. Niet meer hebben wij in bedenking te geven, en vertrouwen alzoo geoordeeld te hebben, zoo als het belang van dit werk vereischte, dat heel wat afdingt op de bezwaren tegen den geest dezer Eeuw. Den gebruiker zij heil, den Schrijver eere!






Nog een blik op de Sadduceen van Mr. I. da Costa; naar aanleiding van deszelfs zoogenaamde Inlichtingen omtrent het Karakter van Prins Maurits van Nassau. Door Mr. S.I.Z. Wiselius. Te Amsterdam, bij J. van der Hey en Zoon. 1825. In gr. 8vo. XII en 223 Bl. f 2-20.

Nog een blik - ‘sem mogt er wel achter,’ zeide iemand, die dit boek gelezen had; en, waarlijk, geduchter kan het niet. Waar bergt zich da costa? of waar is het denkbeeld van de hardheid zijns harten? of moeten wij, aan hem en zijne lieden denkende, het woord van Jezus toepassen (Matth. VI:23): Indien het licht, dat in u is, duisternis is, hoe groot zal dan de duisternis zijn! Ja, dat moet men wel; anders is het onmogelijk te bevatten, dat de overtuiging, de verootmoediging, de beterschap achterblijve. Maar, waarom schrijft men dan toch tegen hem? De strijd, dien hij voert, heeft van den geest des tijds - men zegge, wat men wil - geen' voordeeligen uitslag te wachten. Daartoe zijn ook zijne geschriften te nietig, zoo in zaken als in behandeling. Weet dat zijn tegenschrijver niet? Bij herhaling erkent het deze; maar oordeelt, dat geen enkel verkeerd woord uit dien Jodenhoek (als Recensent het zoo eens noemen mag) zonder tegenspraak mag worden voorbijgegaan (bl. 5), omdat (zie Voorb. bl. VIII) da costa's Sadduceën,

{==494==} {>>pagina-aanduiding<<}
in verband beschouwd met zijne vroegere geschriften en die van anderen, en vooral met hetgeen uit de Jezuitsche school, zoo in het godsdienstige als in het staatkundige, in Frankrijk, Duitschland, Engeland ezv. gepredikt wordt, gewigtiger aanzien hebben. Allen zij, die deze overtuiging met den Heer wiselius gemeen hebben, (de Recensent denkt over de noodzakelijkheid van de tegenweer, voor zich, anders, en zoude, althans nu, in geene aanmerking meer nemen, alwat die half Joodschhalf Roomschgezinde Diotrephes uitvoert tegen het licht) zullen zich verheugen, en te regt, over deze bepleiting der waarheid door eenen zoo geleerden, vrijmoedigen, kordaten, en met den Bijbel, de Kerkelijke Geschiedenis en die des Vaderlands evenzeer, als met de Regtsgeleerdheid gemeenzamen advocaat, en, is de taal, die hij voert, vaak scherp, - en zij is dikwijls als een tweesnijdend zwaard - dit ligtelijk verschoonen. Daartoe gaf de domme, kwaadaardige leugen- en lasteraar (*) zelf aanleiding, en zulke schepsels moeten op geene andere wijze ten toon gesteld worden. Men denke hier slechts aan Bar-Jezus, die ook van het geloof zocht af te keeren, en den blik van Paulus, met het bijvoegsel, Hand. XIII:6-9!
De eerste Afdeeling van dit werkje is eigenlijk te beschouwen als een aanhangsel op des Schrijvers Toets der Sadduceën. Zijne redeneringen over het geloof, ten einde da costa's eisch van eene werktuigelijke overreding, door eene vrije bepaling van den wil, zonder bijkomst van redelijke bewijzen, als geheel strijdig met zijne meening, dat het geloof een gewrocht zijn moet van de onmiddellijke werking van Gods Geest, te doen kennen, - deze redeneringen, van welke wij zoo gaarne, om het belang des onderwerps, nader verslag zouden geven, verdienen zeer de opmerking en toetsing der echte Theologanten. De Dordsche Vaderen, vis à vis de Remonstran-
{==495==} {>>pagina-aanduiding<<}
ten, worden scherp gehekeld; maar wie neemt dat eenen man kwalijk, die zich, uit overtuiging, bij het Gereformeerde Kerkgenootschap houdt, niets zegt zonder bewijs, en door Dordsche Vaderen ironisch verstaat de bogermannen, d.i., zegt hij, ‘de werkers der ongeregtigheid onder hen’? Ja, de Gereformeerde Kerk mag hem danken, dewijl hij, met belangrijke bewijzen, aangetoond heeft, wie der leden van de Dordsche Synode van een' anderen geest zich getoond hebben te zijn, - van denzelfden geest, die later een' vitringa, ja zelfs, wiens gezag misschien bij de anti-liberalen meer afdoet, een petrus hofstede en anderen zoo oordeelen deed, als wel elk Protestant oordeelen zal over de in 1618 en 1619 gehoudene handelwijze. Dit Hoofdstuk, voor de beoefenaars der Kerkelijke Historie inderdaad belangrijk, eindigt nopens da costa dus: ‘Ach! dat hij in het Jodendom gebleven ware! De inwendige Kerk van Christus heeft hem uitgeworpen. Met haar kan hij geene vereeniging des
geestes, met het geestelijk Opperhoofd dier Kerk geene gemeenschap hebben’!!!
De tweede Afdeeling bevat uittreksels uit mosheim's Institutiones Histor. Eccles. Maar, dat kostelijke werk is immers vertaald? Ware het niet voldoende geweest, naar hetzelve te verwijzen? Dan had men hier 60 bladzijden lezens uitgewonnen. Maar, had men dan ook gelezen, wat daar staat? Wiselius beantwoordt voorts zelf de beide bedenkingen in de Inleiding; vooral is de beantwoording der tweede vraag der opmerking van hen, die voor het publiek schrijven, zeer waardig. Waartoe, zegt men ligt, dienen dan nu die uittreksels? (Er staat er ook een uit bilderdijk's Protestant tusschen. Nota bene! Nu, of hij blijft zich, of da costa hem zeer ongelijk. Men kan althans dezen met genen wederleggen.) Die uittreksels moeten elk, die zien wil, de oogen doen opengaan, van de eenzelvigheid der kerktwisten hem overtuigen, en alzoo doen oordeelen, dat de antagonisten der Christelijke verlichting voor hunne moeite niets hebben te rekenen. Hadden wij deze uit-
{==496==} {>>pagina-aanduiding<<}
treksels moeten missen, dan hadden wij ook de verstandige en gemoedelijke toevoegselen van den Schrijver gemist, bl. 110-119. De steller van dit verslag dankt voor dezelve, betuigt zijne blijdschap, dat hij hier eene taal las, uit zijn hart genomen, en, zelf bedienaar des Evangelies in de grootste afdeeling der Nederlandsche Kerk, prijst hij, wat hij hier las, zijnen ambtsbroederen ter behartiging aan, bijzonder betrekkelijk het onderwijs der jeugd.
De derde Afdeeling is, natuurlijk, de uitvoerigste, en geheel ter wederlegging der, op den titel genoemde, Inlichtingen. Deze wederlegging is zoo sarcastisch, als mogelijk is, gesteld. Het verwarde geschrijf van da costa wordt tot drie punten gebragt, waarvan hem de twee eersten geschonken worden, doch behoudens een streng gevoerd betoog, dat kwade trouw en boosheid de beste zaken bederft, en in hetwelk hij, te gelijk, in de algemeene schatting het ware peil naderen moet; terwijl de behandeling van het derde punt, dat oldenbarneveld te regt is veroordeeld, door da costa voor het tweede deel zijner Inlichtingen bespaard, hier niet in bijzondere aanmerkingen konde komen, doch evenwel geoordeeld mag worden overtollig te zijn gemaakt door de beoordeeling zijner overige drogredenen. Tot Bijlagen dienen de Recensie der Inlichtingen uit dit Tijdschrift, 1825, No. II, het uittreksel uit een' Brief van den Eerw. stolker in hetzelve, 1824, No. III, en het Iets over het wedervaren van jacobus trigland bij de Staatsvergadering van Holland, ezv. door denzelfden, ald. 1825, No. II. Wij willen van deze derde Afdeeling niets meer zeggen. Da costa heeft zijnen man gevonden. Wil deze zijne pen nu nog leenen ter wederlegging van het, sedert uitgekomene, tweede stukje der Inlichtingen, (zie Letteroeff. No. X.) wij mogen het lijden, maar - het is waarlijk al wèl zoo. Wien nu nog de overtuiging ontbreekt aangaande de schendige dwaasheid der Domper-ridders, die is niet te regt te leiden, en de vrienden der waarheid hebben al genoeg tot versterking van hun

{==497==} {>>pagina-aanduiding<<}
geloof. Dat blijven wij wenschen, dat ongeleerden eenvoudige en onvaste zielen eens, overeenkomstig hunne vatbaarheid, bekend gemaakt worden met het verderfelijke en schandelijke der razernij, die da costa, en capadose, en thelwall, en vijgeboom, en zoo velen, elk naar deszelfs aard, woelen doet.

Nieuwe Verhandelingen van het Genootschap ter bevordering der Heelkunde, te Amsterdam. IIIden Deels 3de St. Te Amsterdam, bij R.J. Berntrop. In gr. 8vo. 157 Bl. f 3-50.

Dit derde Deel van het Amsterdamsch Heelkundig Genootschap behelst: I. Waarneming eener aanmerkelijke hoofdverwonding met verlies van hersenzelfstandigheid, door beklemming des hoofds veroorzaakt; door Dr. reiche. Eene in verschillende opzigten allerbelangrijkste waarneming. De oudste zoon van den Heer reiche, het voorwerp derzelve, een gezonde knaap, 7½ jaar oud, bekomt, door beklemming tusschen de ijzeren leuning van de draaibrug en den muur van het groote hoofd te Dordrecht, eene aanmerkelijke hoofdwonde, met verlies van hersenzelfstandigheid, en herstelt volkomen door eene welaangewende antiphlogistische behandeling, niettegenstaande vele verontrustende symptomata. De Schrijver berigt, dat er eene scheefheid des hoofds is nagebleven, doch dat de geestvermogens niet schijnen geleden te hebben. Uit hoofde der voorzigtige behandeling en trapswijze herstelling is er grond om te vooronderstellen, dat dezelve duurzaam zijn zal. Intusschen verstrekt deze waarneming tot een nieuw bewijs voor het nut der antiphlogistische geneeswijze in hoofdwonden. - II. Berigt nopens eene door uiterlijk geweld toegebragte hoofdwonde, door Dr. h. van den bosch, te Rotterdam. De hoofdwonde was doodelijk. Bij de lijkopening ontdekte men eene aanmerkelijke uitstorting van weiachtig vocht in de basis cranii bij den pons varolii. Eenige algemeene gevolgtrekkingen, uit dit geval afgeleid, besluiten dit berigt. - III. Waarneming eener door de natuur ver-
{==498==} {>>pagina-aanduiding<<}
rigte afscheiding van den linker arm, door Dr. f.s. alexander, te Delft. Eene heerlijke bijdrage tot de leer van de heelkracht der natuur, door welke eene amputatie à lambeaux gevormd is. - IV. Ook deze waarneming is eene bijdrage tot dezelfde leer, in welke door den Heel- en Vroedmeester b. ascher de natuurlijke
ontlasting van een' buitengewoon grooten steen uit de urethra wordt medegedeeld. - V. Waarneming van een' verbeenden bal, welke te gelijk met eene verzworene breuk aanwezig was, en die door den weg van verettering geheel ontbonden en uitgeworpen is geworden; door j.a. van de water, Heel- en Vroedmeester te Utrecht, mede opmerkelijk door de veelvermogende medewerking der natuurkracht tot herstelling bij eenen bijna zeventigjarigen lijder, welke na dezelve nog vierjaren geleefd heeft. - VI. Waarneming van een verouderd boongezwel. De verrigte kunstbewerking geschiedde met een gelukkig gevolg. - VII. Waarneming van eene slagaderbreuk der kniehol-slagader, door r. schreuder, Chirurgijn te Amsterdam. De kunstbewerking door de onderschepping der dijslagader wordt met een gelukkig gevolg bekroond. - VIII. Historia morbi eener aan carcinoma mammae gestorvene vrouw, door h.j. logger, Med. et Chir. Dr. te Leyden. Een nieuw bewijs van de ongeneeslijkheid dezer vreesselijke kwaal, in welke het, gelijk de Heer logger te regt aanmerkt, geraden is, den aanschouwer te spelen, liever dan door prikkelende middelen deszelfs uitspatting te verhaasten. - IX. Berigt van eene voldragene vrucht, drie jaren en circa drie maanden in den moederlijken schoot gedragen, enz.; door j. van dam, Lector te Alkmaar. De lijderes, van welke hier gewag gemaakt wordt, werd door de keizerlijke snede van hare vrucht, waarvan genoegzaam alleen de banden en beenderen waren overgebleven, verlost, en genas volkomen. Dit geval, hoe veel duisters het ook bevatten moge, is de overweging van elken beoefenaar der verloskunde overwaardig. - X. Waarnemingen wegens onderscheidene sluitingen des piswegs, door g.j. rijnders, Heel- en Vroedmeester te
Hoorn.

{==499==} {>>pagina-aanduiding<<}
Opgave van verscheidene spelingen der natuur in de vorming van de urethra bij jonggeborenen, van welke sommige door eene geschikte behandeling zijn te regt gebragt.
Zietdaar den belangrijken inhoud van dit Deel des Genootschaps, wiens korte opgave, zoo wij vertrouwen, onze Heelkundige Lezers genoegzaam van deszelfs waarde zal overtuigen. Mogt het Genootschap alle vereischte aanmoediging en ondersteuning blijven ondervinden, ten einde in deszelfs hoogstnuttige werkzaamheden onafgebroken te kunnen voortgaan!




De Geboorte van den Mensch, Physiologisch-Diaetetisch en Pathologisch-Therapeutisch beschouwd, en grootendeels volgens eigene Waarnemingen en Proeven voorgesteld, door Dr. J.H. Wigand, uitgegeven door Dr. F.C. Naegele. Uit het Hoogduitsch vertaald, door C. van Eldik. IIde Deel. Te Amsterdam, bij R.J. Berntrop. 1824. In gr. 8vo. XLVIII, 350 Bl. f 4-60.

In een vroeger nommer van ons Tijdschrift gaven wij een gunstig verslag van dit in meer dan één opzigt zoo voortreffelijk werk, van welks verschijning men eene nieuwe epoque in de Verloskunde zou kunnen aanvangen. Thans willen wij ons vergenoegen met kortelijk aan te stippen, dat dit tweede Deel het eerste in waarde evenaart, en de treffendste blijken geeft van des Schrijvers natuurstudie, waarheidsliefde en praktische talenten. De verschijning van een werk als dit verheugt ons vooral in eenen tijd, in welken die natuurstudie op zulk eene wijze maar zeldzaam beoefend wordt, en het aantal van echte waarnemers veel geringer is dan dat van proefnemers, waarom ook de materies medica het thans meest algemeen beoefend gedeelte der Geneeskunst is. Moge dan ook dit werk bevorderlijk zijn aan dat masculum observandi studium, waaraan de Geneeskunst hare grootste en gewigtigste vorderingen verschuldigd is, en hetwelk het eigendommelijk kenmerk geweest is van alle groote en beroemde Geneeskundigen!

{==500==} {>>pagina-aanduiding<<}

Ook in dit Deel ontdekten wij hier en daar een zeker vertrouwen op de specifieke werking van sommige geneesmiddelen, welke wij in onze beoordeeling van het eerste Deel hebben opgemerkt. Bij de opgave der middelen misten wij ook soms die eenvoudigheid, welke eene eerste vereischte in de behandeling geacht moet worden. De Lezer oordeele zelf over de volgende formule, in kolijkpijn van rheumatischen aard aanbevolen:

R, Rad. Valer. Sylv.

Flor. Samb. aa ℥β

Infund. Aq. ferv. s.q.p. ¼ hor. spat.

Colat. unc. VI add.

Liq. C.C. succin. ƷI

Sp. Minder. ƷVI

Tinct. Thebaic. ℈i-#x01B7;β

Vin. Ipecac. ℈ii

Syr. C. Aur. s. pap. alb. ℥I

M.D.

om nu niet te spreken van de ondoelmatigheid van eene algemeene formule voor te schrijven, zonder bepaling van het gestel en andere omstandigheden der patiënten, welke alleen over de juistheid van een geneeskundig voorschrift kunnen doen oordeelen.
De uitmuntende tweede Afdeeling, over de uitwendige gedaante en profillen der zwangeren, heeft ons op nieuw overtuigd, van hoe veel waarde eene aesthetische wijze van beschouwing en een echte kunstzin in het praktisch gedeelte der Geneeskunde is, welke als praktijk te onregt eene wetenschap genoemd zou worden.




Vaderlandsche Historie, vervattende de Geschiedenissen der Vereenigde Nederlanden, van de vestiging van het Erfstadhouderschap in de mannelijke en vrouwelijke linie, tot aan 's lands veriossing uit de inlijving in het Fransche Keizerrijk; door M. Stuart, Geschiedschrijver des Rijks. Met Platen enz. IIIde Deel. Te Amsterdam, bij E. Maaskamp. 1824. In gr. 8vo. 560 Bl. Bij Inteek. f 6-90.

Gelijk de bekwaamste kunstenaar, door gebrek aan, of

{==501==} {>>pagina-aanduiding<<}
slechte gesteldheid der bouwstoffen, die hij te bewerken heeft, vaak verhinderd wordt een meesterstuk voort te brengen, zoo bevindt zich ook de Geschiedschrijver van zekere tijdvakken der Geschiedenis buiten staat, ook bij het grootste kunstvermogen, daarvan een belangrijk tafereel op te hangen. Immers in kalme, rustige tijden, waarin juist die kalmte des vredes, en het genot van rijken, tot weelde verleidenden overvloed, de gemoederen verslapt, in slaap wiegt, en allengs de kracht der Burgers en van den Staat doet verdwijnen, moet hij dit alles met éénen pennetrek melden, of - zoo hij verder wil gaan - tot kleinigheden vervallen. Dus is ook het geval met het voor ons liggende werk. Wij hebben het in den tijd onbewimpeld gezegd. De beide eerste Deelen waren te zeer met kleinigheden, wij zouden bijkans zeggen beuzelingen, opgevuld; doch dit derde Deel bewijst ten klaarste, dat zulks de schuld was der stof, niet van den bewerker, die misschien alleen beter zou gedaan hebben, dezelve in één Deel vlugtig af te handelen, dan twee daarmede te vullen. Hoe het zij, dit derde Deel is zeer belangrijk, en beveelt zich door eene strikte onpartijdigheid zoo wel, als door de klare voorstelling der gewigtige gebeurtenissen, die den grond leiden tot onze burgergeschillen, - tot de ontdekking onzer naaktheid voor het oog van Europa, en daardoor tot onzen ondergang. - Het zijn, namelijk, de zes jaren, die de Engelsche oorlogsverklaring in 1780 voorafgingen. Wij zien, in het begin, de lucht nog kalm, de staatshulk voor den wind afdrijvende, beschenen door de zon des voorspoeds, en schijnbaar geene gevaren te vreezen; doch maar al te spoedig vertoont zich aan het verst van den gezigteinder een duister wolkje, hetwelk, gedurig aangroeijende, eindelijk het zwerk in nacht hult; stormen en omweders gieren rondom het ranke vaartuig, waarin zich, in dit beslissend oogenblik, eene scheur ontdekt, het gevolg der
achteloosheid en al te groote gerustheid. Nog eenigen tijd moge de hulk op de baren dobberen, ter prooije aan het geweld der winden, men voorzier reeds haren aanstaanden ondergang.

{==502==} {>>pagina-aanduiding<<}
Dit trapswijze toenemen van het gevaar, tot op het uitbarsten van den storm, en vooral die achteloosheid, vertoont ons het voor ons liggende Deel. Toen, in den beginne der onlusten tusschen Engeland en Noord-Amerika, (reeds in 1774 en 1775) eene noodzakelijke vermeerdering der zee- en landmagt door het bloote stilzwijgen van Holland werd achter de bank geschoven, en dus beide in den deerlijksten staat bleven, toen was het reeds te voorzien, dat, om het beeld van onzen Schrijver te gebruiken, de blos der gezondheid, dien onze Staat op het gelaat scheen te dragen, bedriegelijk was. - Wij zien, terwijl de oorlog zich nog slechts tusschen Engeland en zijne opgestane Volkplantingen bepaalt, reeds den Staat in moeijelijkheden gewikkeld, de gemoederen verdeeld, en de langzaamheid onzer beraadslagingen, het gevolg onzer oude Staatsregeling, gevaren dreigen. Engeland klaagt over sluikhandel uit onze Westindiën met de Rebellen, zoo als het de vrije Noord-Amerikanen noemt; het verlangt de Schotsche Brigade, tot vermeerdering zijner magt in Amerika, en doortogt van gehuurde Duitsche troepen, derwaarts bestemd; het doet onzen Staat alle uitvoer van krijgsbehoeften verbieden. Frankrijk maakt moeijelijkheden wegens een onschadelijk kanonschot op de reê van Livorno, en dreigt, wanneer men geene voldoening geeft, het Handelstraktaat te zullen wijzigen. Doch deze houding der beide Mogendheden wordt nog ongelijk dreigender en noodlottiger voor den Staat, zoodra beiden in oorlog met elkander geraakt zijn, en het Gemeenebest, zoo als in den Zevenjarigen Oorlog, zijne onzijdigheid zoekt te bewaren. De beide Mogendheden leggen hiertegen zwarigheden in den weg,
die alleen door eene vaste, onverschrokkene houding, door het krachtdadig vermeerderen der zee- en landmagt, kunnen worden voorgekomen. Dan, terwijl men wel de vruchten der onzijdigheid - eenen onbelemmerden handel met beide oorlogende Mogendheden - genieten wil, verkiest men niets te doen tot behoud van dezelve. Terwijl de opgenomene kapitalen der staatsschuld afgelost werden, zoodat (wij her-
{==503==} {>>pagina-aanduiding<<}
inneren ons, zulks meermalen van oude lieden gehoord te hebben) de renteniers met dit kapitaal geenen weg wisten dan in buitenlandsche beleeningen, daar zij die binnenslands ook niet in eene nuttige onderneming konden besteden, - in dien tijd werd de landmagt volstrekt niet, en de zeemagt slechts gebrekkig vermeerderd. Onze Geschiedschrijvers van dat tijdperk zijn bijkans allen door tegenstrijdige inzigten gedreven geworden, om de zaak eenzijdig voor te stellen. De (vroegere) Vervolgschrijver op wagenaar stelt de Engelschen alleen in 't ongelijk, en helt geheel over tot de Fransche zijde. Kluit (in het Iets over den Engelschen Oorlog) neigt zich daarentegen welligt wat te veel naar den anderen kant. Onze Schrijver betreedt, onzes inziens, den gulden middelweg, en verzwijgt zoo min de listige treken en kabalen en de honende taal van Frankrijk, als de gewelddadigheden van Engeland. Beide Mogendheden sloegen eenen geheel tegenovergestelden weg in, daar ook hunne belangen vierkant verschilden. Engeland had met ons in 1674, toen de handel van Europa in eenen nog geheel anderen toestand verkeerde, een Handelsverdrag gesloten, waarin onder anderen bepaald was, dat vijandengoederen, in een vriendenschip geladen, vrij zouden zijn, mits geene contrebande zijnde. Als zoodanige contrebande nu rekende men geen
scheepstimmerhout, masten, hennep en andere benoodigdheden tot den scheepsbouw, als welke Engeland in 1674 nog grootendeels van ons moest ontvangen, en daarom het eventuéle verbod daarvan onraadzaam vond. - Dat Rijk was echter, eene Eeuw later, in een' geheel anderen toestand. Thans meester der zee zijnde, kon het Frankrijk beletten, alle scheepsbehoeften te ontvangen, indien die niet door onzijdigen aangebragt werden. Aan andere onzijdige Natiën belette het zulks ook; maar omtrent ons Vaderland waren hetzelve, door het gemelde Traktaat, de handen gebonden. Om deze lastige vrijheid te ontduiken, sloeg Engeland, dadelijk in het begin des oorlogs (1778), voor, de hulp, welke het van ons land, volgens Traktaten van 1678 en 1716, vorderen

{==504==} {>>pagina-aanduiding<<}
mogt, niet te eischen, en den onzijdigen handel zelfs met Frankrijk en de Fransche bezittingen in Westindië niet te storen, wanneer men slechts het vervoer der scheepsbehoeften naar Frankrijk staakte, of niet op de vrijheid daartoe, volgens verdrag van 1674, aandrong. De Amsterdamsche Burgemeesters rendorp en temminck vonden dit voorstel niet onaannemelijk. Inderdaad zou de onbelemmerde onzijdige vaart, zonder eenige onkosten, die beperking rijkelijk vergoed hebben. Doch men wilde alles hebben. Op het scheepstimmerhout en andere scheepsbehoeften was zoo veel te winnen....! De gierigheid bedroog de wijsheid. Doch men gevoelde zich te zwak, om dit uiterste regt te handhaven; dus besloot men vooreerst geen konvooi aan houtschepen te verleenen; een halve maatregel, die Engeland niet voldeed, en waardoor men geene enkele opoffering ten behoeve van den Staat verkreeg, terwijl dezelve Frankrijk in 't harnas joeg, zoodat het terstond den Nederlandschen handel bezwaarde, met uitzondering der stad Amsterdam, uit hoofde van derzelver patriottische pogingen; eene uitzondering, die de hevigste jaloerschheid opwekte, en de reeds smeulende fakkel der tweedragt in laaije vlammen deed uitbarsten; waarop van lieverlede Haarlem, de Provincie Holland en de geheele Republiek van Frankrijks bezwarende maatregelen werden vrijgesteld, naarmate zij zich door dit lokaas lieten verleiden, om, in spijt van Engeland, den vrijen houthandel naar Frankrijk door te zetten, daartoe konvooi te verleenen, en dus dat Rijk van middelen te voorzien tot het voeren van den zeeöorlog. - Engeland ging niet zoo doorslepen te
werk. Het bediende zich van zijne overmagt ter zee op de ruwste en onwettigste wijze. Ziende, dat wij op ons regt stonden, doch tevens door den Afgezant yorke verwittigd van onze magteloosheid om dat regt te handhaven, nam het, in spijt van herhaalde en menigvuldige klagten, alle schepen weg, die het naar zijn Zeeregt als contrebande beschouwde; het vernieuwde, om den Staat in het naauw te zetten, herhaalde malen en dringend het aanzoek om onderstand,

{==505==} {>>pagina-aanduiding<<}
waartoe ons Gemeenebest inderdaad even zeer gehouden was, als Engeland tot het toelaten der naar Frankrijk bestemde scheepsbehoeften. Maar Engeland doet dat aanzoek kort vóór dat het ons eindelijk uitgeloopen konvooi aanvalt en in zijne havens opbrengt; - en toen de Staten dat voorstel, uit vrees voor Frankrijk, en misschien uit afkeer tegen Engeland en eene niet onnatuurlijke overhelling tot de Vereenigde Staten van Amerika, onbeantwoord laten, neemt Engeland die gelegenheid waar, om dan ook het verbond van 1674 op teschorten, en zich aan de algemeene gronden van het Regt der Volken te houden. Maar sedert deze verklaring worden juist die gronden op het baldadigst geschonden; zelfs het grondgebied van den Staat in de Westindiën blijft niet vrij van openbare vijandelijkheden. Zoo bevond zich dan Nederland, volgens een uitgebreid en voortreffelijk Rapport, bij H.H.M. ingebragt, in den allerhagchelijksten toestand, schier ongewapend, en van twee magtige naburen gedrongen. Het éénige plechtanker in dien nood scheen een verbond met andere, magtige, onzijdige Natiën; en door het gelukkigste toeval werd ons dit plechtanker toegeworpen in de zoo vermaarde Gewapende Neutraliteit der Noordsche Mogendheden, waarvan Rusland aan 't hoofd was. Men scheen dit dan ook met beide handen te zullen aannemen; maar de eeuwigdurende raadplegingen in onzen Regeringsvorm, dat overnemen door de Gewesten, dat verzenden naar de Steden lieten het gelukkige oogenblik voorbijgaan. Men draalde, onderhandelde te Petersburg, en toen er dan eindelijk tot de mannelijke verklaring van de regten der onzijdigen, overeenkomstig het
Noordsche Verbond, was besloten, werd het doen dier verklaring nog zes weken uitgesteld. Jammerlijke vertraging! Die zes weken (hoewel men den tijd naderhand bekortte) beslisten over ons lot. Engeland, hetwelk noch onzen houthandel met Frankrijk vrijlaten wilde, noch ons onder de magtige bescherming der Noordsche Mogendheden aanvallen durfde, zocht slechts naar een voorwendsel, om ons vóór het overleveren dier verklaring (waardoor tevens de intrede in

{==506==} {>>pagina-aanduiding<<}
het Verbond beslist zou worden) den oorlog aan te doen. En zulk een voorwendsel deed zich op, beter dan de aanvaller het wenschen kon. De Amsterdamsche Pensionaris van berckel had reeds in 1778 door den Koopman de neufville een geheim Handelstraktaat met de Vereenigde Staten van Amerika gesloten, waarbij hij den last, hem door Burgemeesters gegeven, ver was te buiten gegaan. Dit Traktaat viel ongelukkiglijk op zee den Engelschen in handen, die nu niet alleen de afkeuring van hetzelve, maar ook de voorbeeldige straf der schuldigen eischten. De eerste had plaats; tot de tweede kon men niet zoo spoedig besluiten: hiervan bediende zich het Britsche Kabinet, om, eer nog de bewuste verklaring van gewapende onzijdigheid kon zijn overgeleverd, den oorlog te verklaren, zijnen Gezant terug te roepen, en de overgave der verklaring door den onzen (wien men thans niet meer als zoodanig erkende) te weigeren. Doch tevens nam men alle maatregelen, om de bekendwording der oorlogsverklaring hier te lande te beletten, ten einde in dien tusschentijd nog vele onzer schepen te kunnen betrappen!
Dit is de hoofdinhoud van dit Deel der nieuwe Vaderlandsche Historie, door den Schrijver, gelijk reeds gezegd is, met zeldzame onpartijdigheid en bedaardheid opgesteld, en waarin slechts enkele wenken tot nadenken, geene lange uitroepingen over de onbegrijpelijke laauwheid en onverschilligheid der Nederlanders, of de listen en gewelddadigheden hunner vijanden, voorkomen. Alles wordt met echte stukken, ook met zulke, tot welke den Schrijver, buiten de Regeringsleden, alleen de toegang vergund was, aangetoond. Wij zien daaruit, dat willem V geenszins het verwijt verdiende, alsof hij de weerloosheid van den Staat ten behoeve van Engeland had bevorderd. Integendeel, bij alle gelegenheden dringt hij ten sterkste aan, om zee- en landmagt te gelijk in behoorlijken staat te brengen, en dus den Staat de eerste voorwaarde van rust, achting buitenslands, te verschaffen. Zoo hij alle onberadene stappen tegen Engeland afkeurt, het is alleen omdat men nog niet gewapend, nog niet in staat is,

{==507==} {>>pagina-aanduiding<<}
den vijand onder de oogen te zien. En hoe weinig heeft deze aandrang gebaat! Zeeland zien wij sterk op de Engelsche zijde, op zijne hoede tegen Frankrijk, doch sterk op toegevendheid (zelfs dan, wanneer 's lands eere blijkbaar gehoond was) met den Britschen nabuur dringende. In Vriesland zijn Westergo en Zevenwolden op de Fransche, de Steden meer op de Engelsche zijde; of, om het juister uit te drukken, de eersten zijn voor onbepaald, de Steden voor bepaald konvooi, en deze winnen Oostergo op hare zijde, waardoor de laatste meening veld wint. In Gelderland zien wij reeds capellen tot den marsch, in Overijssel capellen tot den pol de zijde houden, die tot de Amerikanen, en bijgevolg ook tot de Franschen, overhelt, en later den uitsluitenden naam der Patriottische partij kreeg. Capellen tot den pol vertoonde zich toen reeds als een vurig Republikein, vol geestdrift zelfs tot in zijne Staatsadvijzen, waarover de Kasten- geest der Overijsjelsche Edelen en de meeste Stadsregeringen, die zelfs de slaafsche Drostendiensten nog in stand wilden houden, niet weinig verwonderd en gebelgd waren, zoodat zij zelfs den braven Vaderlander, om ongemesureerde uitdrnkkingen, uit hunne vergadering weerden: hij kon zich ligt daarover troosten. Wij hebben van deze, voor de geschiedenis der burgerlijke vrijheid onzer landgenooten belangrijke, zaak hier ook een uitvoerig verslag. Daarentegen heeft het gewigt der stosse de kleine of min belangrijke gebeurtenissen van 1773 tot 1780 slechts ter loops doen aanroeren. Ééne zaak hadden wij gaarne een weinig
meer in bijzonderheden vermeld gezien; de verwoesting, door de stormen van 1775 en 1776 veroorzaakt, waarvan de Schrijver slechts zeer kort gewaagt. Doch dit is een wensch, alleen uit de vernieuwing derzelfde omstandigheden geboren, welke de Schrijver toen onmogelijk kon vooruitzien.
Wij zien met veel verlangen, in het volgende Deel, de beschrijving van den grooten Oorlogsstorm, op ons Vaderland losgebarsten, en van deszelfs gevolgen, te gemoet. Dit Deel is voorzien met de Asbeeldingen van den

{==508==} {>>pagina-aanduiding<<}
Graaf van bentinck, den Raadpensionaris van bleiswijk, den Burgemeester rendorp, Jonkheer capellen tot den pol en den Pensionaris van berckel, waarvan ons de gravure van het derde Portret het meest behaagde.





Verhandeling over den alouden staat, de eerste bevolking en vroegste geschiedenis van Zuid-Holland, en de opkomst van eenige der eerste steden van dat gewest en deszelfs omstreken in het gemeen, en van de stad Dordrecht in het bijzonder. Voorgelezen, enz. door Jan Smits, Jz. Met eene Plaat. Te Dordrecht, bij Blussé en van Braam. 1824. In gr. 8vo. 121 Bl. f 1-50.

Ziet daar weder een belangrijk stukje van denzelfden, met onze oude vaderlandsche geschiedenis zeer bekenden, Schrijver, van wiens uitmuntende Verhandeling, over het verdrinken van den grooten Zuid-Hollandschen Waard, wij, in onze Boekbeschouwing van de maand December, No. XV, voor het jaar 1822, een loffelijk verslag gegeven hebben. Zijn Ed. heeft nu bijzonder ten doel, om de stichting van Hollands oudste stad, Dordrecht, in het licht te stellen. Hij merkt, te regt, terstond op, dat de drie beschrijvingen, welke wij van deze stad bezitten, namelijk die van van beverwijck, van oudenhoven en balen, wegens hare gemelde stichting, weinig belangrijks en veel verdichts en fabelachtigs behelzen, en dat zich daarvan iets meer gegronds en stelligs laat berigten, nadat 's lands oude geschiedenis, sedert de uitgaaf der gezegde Stedebeschrijvingen, in zeer vele gewigtige punten, is toegelicht door van loon, mattheus (matthaeus), van mieris, halma, wagenaar, huidekooper (huydecoper), van wijn en anderen, van welken lambrechtsen, martini, engelbrts, bondam, kluit, meerman enz. genoemd hadden kunnen worden. Dit heeft dan den Schrijver opgewekt, om aan zijne letterlievende medeleden van het Genootschap: diversa sed una, te Dordrecht, datgene voor te dragen, hetwelk hij meende, uit de gezegde toelichtingen, nu nader, omtrent den oorsprong der stad, te kunnen mededeelen. Hij meende echter het tijdvak wat vroeger te moeten beginnen, ten einde tot eene geleidelijke en geregel-
{==509==} {>>pagina-aanduiding<<}
de bepaling te kunnen komen, en verdeelde dus zijne stof in twee Hoofdstukken, waarin hij spreekt, I. over den staat van onze gewesten, en het ontstaan van eenige steden in dezelve, in onderscheidene tijdperken, vóór dat de Hollandsche Graven aan het bewind van dit
landschap kwamen; en II. over de geschiedenis van Zuid-Holland onder de eerste Graven, en de oorzaken, die tot het stichten en versterken van Dordrecht aanleiding gaven.
Onder het eerste Hoofdstuk klimt hij nu op tot de eerste bewoonbaarheid en bevolking onzer gewesten, waaromtrent hij al het sabelachtige verwerpt en het aannemelijkste mededeelt, houdende het daarvoor, dat, na eenige zwervende stammen, eerst de Kelten of Kimbren een deel van ons vaderland bezet hebben, doch, omtrent drie eeuwen vóór onze jaartelling, door den zoogenoemden Kimbrischen vloed, weder verdreven zijn, zoodat er wel een paar eeuwen verliep, eer het weêr tamelijk bevolkt was, en nog eene halve eeuw, of daaromtrent, langer, eer zich de Batavieren hier nedersloegen. Vervolgens spreekt hij van de komst der Romeinen herwaarts, en van den staat des lands onder hunne overweldiging, - daarna van hunne verdrijving door de Saksers, - van de invallen der Noordsche Volken, inzonderheid de Sclaven en Wilten, - voorts van de Franken, en eindelijk van de heerschappij van dezen tot op onze Hollandsche Graven. In dit laatste hebben wij eenen misslag opgemerkt, op bladz. 34, alwaar, hetgeen wegens karel den grooten gezegd wordt, verstaan moet worden van zijns vaders vromen broeder, den zwakken carloman, die eindelijk den troon verliet, om zijn leven in een klooster te eindigen. - Of nu des Schrijvers doel weder wel noodzakelijk vereischte, dat hij tot eeuwen vóór onze jaartelling opklom, willen wij niet onderzoeken. Hij deed dit zeker, om gelegenheid te vinden van zijne gedachten te zeggen over een aantal oude gebeurtenissen en zaken, en wij lazen het gaarne, om zijne beknoptheid en doorgaande bondigheid.
Men vindt hier dan aanmerkingen over de armoede en onbeschaafdheid der Kelten en Kimbren, over de van hen nageblevene zoogenaamde Hunnebedden, en over den Kimbrischen vloed, die de Britsche Eilanden van den vasten wal scheurde, op onze kusten, zoo wel als elders, zeer groote veranderingen maakte, en aan den zeevloed langs dezelve, en tevens aan de oude zeevaart, voor ver het meeste deel, eene

{==510==} {>>pagina-aanduiding<<}
gansch andere rigting gaf; - voorts (onder de Romeinen) over het Oppidum Batavornm, Neomagum, Arenacum, Batavodurum en Lugdunum; - vervolgens, in lateren tijd, over Sclavenburg, Wiltenburg, Witlam, de sterkte Antonia, (door sommigen, verkeerd, te Dordrecht, welks grond toen nog moeras was, geplaatst) en over de eerste beginselen van Utrecht; - verder over het Huis de Merwede, vermoedelijk een Jagthuis der Frankische Vorsten, en over Deventer en Thiel, - over Dorestade, almede somtijds verkeerd voor Dordrecht, doch doorgaans voor Wijk te Duurstede gehouden, maar, volgens huydecoper, waarschijnlijk Stade, in het Hertogdom Bremen, aan deze zijde der Elve, (of misschien het tegenwoordig Dorstede, een uur drie vier van Stade, en niet veel verder van Haarburg: want, schoon dit Dorstede thans niet aan de Elve ligt, kan dit echter, vóór ettelijke eeuwen, zeer wel het geval geweest zijn) en eindelijk over de oudheid van Wijk te Duurstede en de Munt aldaar.
In het tweede Hoofdstuk, over de geschiedenis van Zuid-Holland onder de eerste Graven, wordt nu eerst gehandeld over den oorsprong des Hollandschen Graafschaps, en over de twee Giftbrieven, bij welker eenen de Kerk van Egmond, enz. en bij den anderen het Foreest Wasda aan zekeren Graaf dirk geschonken worden. Maar welke dezer twee brieven is de oudste? Is Graaf dirk (in beiden genoemd, en zeker niet dezelfde persoon) grootvader en kleinzoon, of vader en zoon, en wie zijn zij dan bepaaldelijk? Is de jaar- en dagteekening dezer brieven, zoo als men die bij van mieris en anderen vindt, rigtig? Zijn de namen van de gevers derzelven daarin wèl gespeld, en wie zijn dan onder die namen eigenlijk te verstaan? - Ziet daar vragen, waarin het onze Geschiedschrijvers niet ééns zijn. Het is allerwaarschijnlijkst, dat de Monniken, die zoo menigen Giftbrief verdicht of vervalscht hebben, ook hier, om het Hollandsch Graafschap ouder te doen voorkomen, dan het waarlijk is, het een en ander opzettelijk veranderd, of het oorspronkelijke stordig afgeschreven hebben. De Heer smits is van het gevoelen van den Heer huydecoper, en acht den Giftbrief van het Foreest Wasda gegeven op 13 April 849 (dus zou de gever dan lodewijk de duitscher moeten zijn), en voor den begiftigden houdt hij den vader of grootvader van dirk, (doorgaans de eerste Craaf van Holland ge-
{==511==} {>>pagina-aanduiding<<}
noemd) die mede dirk zal geheeten hebben. Den anderen brief, waarbij Egmond enz. geschonken wordt, plaatst hij op 15 Junij 922, en oordeelt hem gegeven door karel den eenvoudigen aan dirk den eersten. Over dezen laatsten brief nu
vermoeden wij niet, dat iemand met zijn Ed. geschil zal willen voeren; maar over den eersten, als den oudsten, en door lodewijk den duitscher, in 849, ten behoeve van den vader of grootvader van onzen Graaf dirk I, gegeven, vreezen wij, dat niet velen zijn Ed. zullen bijvallen. Althans hetgeen reeds door den geleerden menso alting, in zijne Notitia Germ. Inf. P. II, pag. 92 en 93, beweerd, doch door den Heer b. huydecoper, op melis stoke, D. I, bl. 223 env., (naar gewoonte, uit de hoogte) weêrsproken is, dat namelijk de brief niet door lodewijk den duitscher, maar, eene geheele eeuw later, door den Frankischen Koning lotharius, in 968, en niet aan den vader of grootvader van dirk I, maar aan dirk II, verleend is, - dit (zeggen wij) stelde de Hoogleeraar kluit, wiens gezag, bij ons, als dat van den naauwkeurigsten en oordeelkundigsten van alle de beoefenaars onzer ondste geschiedenis, boven dat van allen geldt, voor onbetwistbaar vast, met die uitzondering, dat hij het jaar 969 voor dat van 968 aanneemt. Men zie deswege zijne aant. 46 op het Chronicon Anon. Mon. Egmond., in zijne Hist. Crit. Com. Holl. et Zeel. T. I, P. I, pag. 16, en op zijn Codex Diplom. ejusdem Op. T. II, P. I, pag. 30, 31. Hij merkt te regt aan, dat wel de Koningin emma, ter wier bede de gift, volgens den brief zelv', gedaan is, gevonden wordt in de Gemalin van lotharius, maar dat geene emma, als Gemalin van lodewijk den duitscher, bekend is. Doch het is te bejammeren, dat wij des geleerden mans Verhandeling, waarin
hij meende dit punt buiten allen twijfel te zullen stellen, niet bezitten. Het schijnt echter, uit ettelijke uitdrukkingen in zijn onschatbaar werk, duidelijk te blijken, dat hij deze Verhandeling, met de overigen, welke hij beloofd had, werkelijk opgesteld gehad heeft. En, o! dat die bundel, zoo hij nog bestaat, wierde uitgegeven! Wij zouden dien gaarne, al ware het met goud, betalen. Wij meenen, dat deszelfs uitgaaf, als vervolg van het Latijnsch werk, is achtergebleven, omdat hetzelve zijne kosten niet bestrijden kon. De verlangde bundel zou dit echter, in den tegenwoordigen tijd, waar-
{==512==} {>>pagina-aanduiding<<}
schijnlijk wel doen, zoo men er eene Nederduitsche vertaling van leverde. Wie zoude er niet gaarne zijne vlijt aan besteden, en daardoor den roem des voortreffelijken en ons zoo smartelijk en ontijdig ontrukten Schrijvers nog meer helpen uitbreiden?
Uit de gemelde Verhandeling zou dan, vermoedelijk, ook beslissend blijken, of wij door het Foreest Wasda te verstaan hebben het land van Waas, in het voormalig Staats-Vlaanderen, zoo als de Heer kluit, met huydecoper en anderen, beweert, dan een Bosch (Foreest) in de nabijheid van Dordrecht, zoo als wederom anderen stellen, en ook den Heere smits, schoon hij het in het midden laat, niet onwaarschijnlijk dunkt. - Doch laat ons met het verslag van zijn Ed. Verhandeling voortgaan.
Na over den Giftbrief van het Foreest Wasda, als in 849 gegeven, zijne gedachten gezegd te hebben, spreekt hij van het gebeurde tusschen dat jaar en het jaar 922, waarin de gift van Egmond enz., in den anderen brief, geschied is, en van dien brief zelven. Ons bestek gedoogt zoo min hiervan bijzonder verslag te doen, als het gestelde omtrent het Hollandsch Graafschap te beoordeelen, daar alles op verschillende wijze beschouwd kan worden, zoo lang het geschil omtrent den tijd der Giftbrieven niet volkomen geëindigd is. Wij merken alleen aan, dat de brief, waarvan de Heer smits spreekt op bladz. 61, niet in 895, maar in 985, (zoo als hij ook bij van mieris voorkomt) gegeven is door Keizer otto II, ter gunste van dirk II, overleden in 987 of 989, en opgevolgd door arnoud, die, na een bewind van weinige jaren, zijnen zoon, dirk III, tot opvolger had, en aan wien de Heer smits, zoo als vroeger de Heer kluit, (in zijn boven gemeld werk, T. I, P. I, p. 43, not. 39, en P. II, p. 42) de stichting van Dordrecht, in het voorst der elfde eeuw, (tusschen 1003 en 1018) toeschrijft. Hij meldt nu de naaste aanleiding daartoe, en onderzoekt de naamsreden en beteekenis van Dordrecht, omtrent welke hem waarschijnlijkst dunkt, dat die naam zoo veel wil zeggen als watermarkt, hetgeen sommigen echter misschien wat te algemeen, en als op te vele markten, of marktplaatsen, welke doorgaans aan het water, of aan de rivieren, gelegen waren, toepasselijk, zal voorkomen. - Tot besluit verhaalt de Heer smits, tot welke onlusten de stichting der stad aanleiding gaf, welke klagten de stad Thiel

{==513==} {>>pagina-aanduiding<<}
en anderen daartegen bij den Keizer inbragten, en hoe Graaf dirk zich daardoor het ongenoegen van dezen Vorst, en, op deszelfs bevel, een geweldigen oorlog, eerst met den Bisschop van Utrecht alleen, en daarna met dezen, gesterkt door de benden der Bisschoppen van Keulen, Kamerijk en Luik, (men voege er den Bisschop van Trier, den Hertog van Lotharingen, of Braband, eenige Abten enz. bij) op den hals haaide; doch welke oorlog, nadat hij, tot tweemalen toe, eene luisterrijke overwinning bevochten had, voor hem zeer roemruchtig, en met eenen voor hem voordeeligen vrede eindigde (*), na welken hij ongemoeid werd gelaten, en zijn Graafschap zoo gerust bezat, dat hij, in het jaar 1033, eene bedevaartsreis naar het heilig land deed, en in 1039 in vrede stierf. - Ook in dit tweede gedeelte der Verhandeling komen opmerkelijke bijzonderheden voor; doch wij kunnen niet van alles melding maken. Zoo mogen wij ook met slechts weinige woorden zeggen, dat achter deze, gelijk achter de vorige Verhandeling, weder eene menigte min of meer uitgebreide Aanteekeningen geplaatst is, niet alleen tot staving of uitbreiding van het in den tekst gezegde, maar ook tot deszelfs versiering en verrijking, welke zeker den letterlievenden aangenaam zijn zal. - De Plaat, waarvan de titel meldt, is eene dubbele en fraaije afbeelding van het Huis de Merwede, van de Zuidoost- en Noordwestzijde te zien.
Wij kunnen niet eindigen, zonder ons leedwezen te betuigen, dat dit geschrift (wij begrijpen niet, door wat oorzaak) door zoo vele misstellingen, behalve die, welke op het verbeterblad zijn aangewezen, vooral ten aanzien der eigennamen, ontsierd is. Zoo wordt, bij voorbeeld, altijd bonefacius voor bonifacius, en mattheus voor matthaeus gelezen. Zoo staat, op bl. 36, nibellius voor nigellius; op bl. 38, othlonis voor othlonus; op bl. 57, zwendibold voor zwentibold; op bl. 91, antoninus voor antonius; op bl. 92, valentianus voor valentinianus, goudhoeve voor gouthoeven, sigisbertus voor sigebertus; op bl. 93, julius voor julianus; op bl.

{==514==} {>>pagina-aanduiding<<}
94, prosperius voor prosper; op bl. 98, hincman voor hincmar, en aldaar ook Kerkvergadering van Funes voor Fismes; op bl. 102, de Chronicus auctus voor het Chronicon auctius, enz.




R. Westerhoff, Commentatio ad Questionem ex Oeconomia Rurali. Groningae, apud J. Oomkens. 4to. 233 pag.

Vraag: Daar vele Landbouwkundigen de Zaadverwisseling van andere streken en gronden nuttig en voordeelig beschouwen en dezelve aanraden, zoo wordt gevraagd: of deze Zaadverwisseling inderdaad nuttig en noodzakelijk is; zoo ja, op welke Natuurwetten is dezelve dan gegrond?
De Landhuishoudkunde, als wetenschap beschouwd, is tot dusverre nog zoo weinig in ons Vaderland beoefend, dat het inderdaad onder de zeldzaamheden behoort, eene Akademische Verhandeling over dit vak in handen te krijgen. Te Groningen scheen intusschen deze studie, onder de leiding van den, helaas! te vroeg aan de wetenschappen ontrukten voortreffelijken uilkens, meer opgang ouder de Studenten te maken, dan elders in ons Vaderland; want, behalve de Landhuishoudkundige Inwijdingsverhandeling van den Heer p. hofstede crull, de materiis fimosis animalibus, welke in het jaar 1822 aldaar uitkwam, hebben wij hier weder eene voor ons van den Heer r. westerhoff over het verwisselen der zaden, op welke hij voor de tweede maal met een' gouden eerpenning bekroond werd, nadat hij door twee Verhandelingen over gelijksoortige onderwerpen te voren reeds eenmaal een accessit en eenmaal een dergelijken gouden eerpenning aan die zelfde Hoogeschool behaald had.
Na eene korte Voorrede, waarin de Schrijver onder anderen de verdeeling opgeeft, welke hij bij het beantwoorden der vraag zal volgen, gaat hij terstond tot de oplossing van het vraagstuk zelve over, en onderzoekt in het eerste Hoofdstuk, of de Zaadverwisseling werkelijk nuttig en noodzakelijk zij.
Daar vele Schrijvers, welke deze stof behandeld hebben, de raskruising en de voortteling der dieren in naauwe bloedverwantschap te gelijk hierbij hebben opgenomen, - daar

{==515==} {>>pagina-aanduiding<<}
de Natuurwetten, waarop zich de Zaadverwisseling grondt, met die, waarop de raskruising en koppeling in naauwe vermaagschapping bij de voortteling der dieren rust, volkomen overeenstemmen, zoo heeft de Schrijver gemeend, dit onderwerp niet met stilzwijgen te kunnen voorbijgaan, maar hetzelve te gelijk bij de Zaadverwisseling als een punt van onderzoek en overweging te moeten opnemen; vertrouwende, dat eene beschouwing dezer allezins belangrijke stof niet weinig zoude toebrengen tot opheldering en oplossing van het voorgestelde vraagstuk zelve.
Om gezegde vraag, welke aan het hoofd van het eerste Caput gevonden wordt, naar behooren op te lossen, stelt de Schrijver zich de vier volgende vragen ter beantwoording voor:
1. Hoe moet men de planten en dieren, welke onder het gebied der Landhuishouding behooren en onder dezelve zijn opgenomen, beschouwen, en wat wordt onder derzelver veredeling en verbastering verstaan?
2. Was deze verbastering reeds bij de Ouden bekend? Zoo ja, wisten zij dan reeds middelen, om dezelve voor te komen, en welke waren deze?
3. Hoe denken onderscheidene Schrijvers over deze verbastering zoo wel bij planten als dieren? Raden zij de Zaadverwisseling bij de gewassen en de kruising bij de voortteling der dieren, door sommigen ter voorkoming dezer verbastering voorgesteld, aan, of geven zij hiertoe andere middelen aan de hand?
4. Welk dezer gevoelens komt het meest met de ondervinding en de algemeene Natuurwetten overeen? Kan men hieruit veilig opmaken, dat de Zaadverwisseling bij de gewassen en de kruising bij de voortteling der dieren nuttig en noodzakelijk zijn; en zoo zij dit zijn, welke waarnemingen en voorbeelden leiden ons dan tot de bevestiging dezer waarheid?
Het resultaat dezer onderzoekingen komt voornamelijk daarop neêr, dat de Schrijver de Zaadverwisseling en Raskruising niet alleen als nuttig en hoogst voordeelig, maar zelfs als volstrekt noodzakelijk beschouwt, en den Landbouwkundigen ten sterkste aanraadt. Wat de Raskruising betreft, hierbij heeft de Schrijver niet alleen gedacht aan de voortteling der dieren; maar ook de huwelijken in bloedverwantschap, de huwelijkswetten van Mozes, de natuurlijke afkeer (horror

{==516==} {>>pagina-aanduiding<<}
naturalis) en de bevruchting der gewassen zijn niet door hem over het hoofd gezien. De laatste wordt hier uit een nieuw oogpunt beschouwd en voorgedragen: de onmiddellijke bevruchting wordt verworpen, het bestaan hiervan tegengesproken, en alleen de middellijke bevruchting bij de gewassen aangenomen. Hierdoor wordt een weg geopend, om vele bedenkingen, door schelver, henschel en vroegeren tegen de leer der sexualiteit in het midden gebragt, bevredigend op te lossen en te verklaren: - in de laatste gedeelten van het eerste en tweede Hoofdstuk wordt inzonderheid gehandeld over datgene, hetwelk op de leer van de bevruchting der gewassen betrekking heeft.
In het eerste Hoofdstuk aangetoond hebbende, dat Zaadverwisseling zoo wel, als Raskruising, bij planten, dieren en menschen, niet slechts nuttig, maar volstrekt ter instandhouding van het geslacht noodzakelijk zijn, gaat de Schrijver tot het tweede en laatste gedeelte dezer Verhandeling over, waarin de Natuurwetten breedvoerig worden nagespoord, en aangetoond, waarop zoo wel de Zaadverwisseling, als de Raskruising, bij de voortteling in het planten- en dierenrijk, gegrond zijn.
Wij hebben deze Verhandeling met regt veel genoegen gelezen, en ons daarbij verheugd op het denkbeeld, dat men dan toch, om de plaats van den waardigen uilkens aan de Groninger Hoogeschool te vervullen, niet naar Duitschland zal behoeven te gaan, om ook te Groningen, even als onlangs te Luik geschiedde, een' buitenlander te zoeken, om hier dit belangrijk vak, waarbij zoo zeer als bij eenig ander locale kennis vereischt wordt, te onderwijzen, maar dat er welligt een leerling van den afgestorvenen zal te vinden zijn, die des overledenens plaats eenmaal waardiglijk zal kunnen bekleeden.




Nachtgedachten, gevolgd naar het Engelsch van Eduard Young, door Adrianus Cornelis Schenk. IXde of laatste Zang. Te Rotterdam, bij J. Immerzeel, Jun. 1823. In gr. 8vo. XVI en 194 Bladz. f

Na eenen arbeid van ruim achttien jaren (van 1805-1823, volgens dagteekening der uitgave) vinden wij het groote werk van den onsterfelijken young, de Nachtgedachten, door

{==517==} {>>pagina-aanduiding<<}
eenen vaderlandschen Dichter in onze moedertale voleindigd. Geen ander volk op het vasteland van Europa bezit tot heden toe zulk eenen letterschat. Alleen het taai geduld en de onvermoeide lust en ijver van den verdienstelijken schenk voltooide, wat men voor onmogelijk hield. Alleen Nederland, het kleinste der Rijken in ons beschaafd werelddeel, mag zich beroemen, den Britschen Bard, in eenen voor hem uitheemschen, doch waardigen tooi en sprake, ingeleid en gezeteld te zien op onzen gastvrijen Zangberg. Doordrongen van een warm gevoel, waarmede wij den Inboorling vereeren, die zulk eene taak ondernam en volvoerde, gaan wij thans over tot eene nadere beschouwing van den uitvoerigen Troostzang, in dit deel vervat. In toon en stemming, niet evenwel in behandelde onderwerpen, zweemt, blijkens het aangeduid opschrift, deze Zang naar den vierden, door young, volgens het eerste en min uitgebreide bestek van zijn dichtwerk, almede tot eenen godsdienstigen Troostzang bestemd. Zonder opzettelijk terug te komen op zijn toenmalig voorwerp van vertroosting, het Kruis van Christus, haalt hij thans, bij kalmer geestgesteltenis, de zaak der waarheid dieper op, teekent den Oordeelsdag, weidt uit in zedelijke en wiskundige beschouwing van den Nacht, (wiens duister door de ondeugd misbruikt wordt, wiens prachtige starrenhemel den Christenwijsgeer tot ernst en Godsvereering henenvoert) en ontleent van daar aanleiding, om de gronden vast te leggen van het zaligend geloof aan God en Voorzienigheid.
Meer te zeggen van den inhoud, is overbodig voor onze Lezers, van welken wij, vooral uit hoofde eener dubbele uitgave der vertaling van onzen lublink, vertrouwen mogen, dat young bij weinigen hunner onbekend en onbeôefend zijn zal (*). Genoeg, men ontwaart uit de gegevene wenken, welk eene verscheidenheid van stoffe alleen deze Nacht behelze, en welk een rijk en ruim veld hij bood aan het dichterlijk genie van den Britschen Zanger, om zijne gaven aan den dag te leggen, nu eens in oorspronkelijke vinding, dan weder in beknopt en wel aaneengeschakeld betoog of keurige tegenstelling; om zich bij herhaling te kenschetsen door verhevene bespiegeling en stoutheid van beelden en vergelijkingen, ja om door geheel zijn werk eenen rijken

{==518==} {>>pagina-aanduiding<<}
voorraad te verspreiden van doorslaande proeven, die van zijne geleerdheid en ervarenis in menige wetenschap, gelijk van zijne kunde, met name der Gewijde Boeken (*), getuigen.
In een werk van zoo langen adem valt zeker, bij naauwkeurigen toets, wel iets te ontdekken, dat met mindere zorg en oplettendheid bearbeid schijnt. Men vindt aan den voet der bladzijden eene en andere aanwijzing deswege (**). Ten aanzien

{==519==} {>>pagina-aanduiding<<}
der bondigheid van betoog, kracht en beknoptheid van zeggen, levert voorzeker deze Zang, ook in de navolging van

{==520==} {>>pagina-aanduiding<<}
onzen Dichter, niet minder dan een der vorigen, uitmuntende proeven, te breed om door ons hier ingelascht te wor-
{==521==} {>>pagina-aanduiding<<}
den. Wij vergenoegen ons des met de vermelding van het bewijs voor Gods bestaan, bl. 101-106, en van de aan-
{==522==} {>>pagina-aanduiding<<}
spraak of bede aan het Hoogste Wezen, bl. 147-156, der herhaalde lezing overwaardig, zelfs van hen, die in godsdienstige gevoelens niet allezins instemmen met den Engelschen Dichter (*). Om echter iets van dezen bondigen aard mede te deelen, bepalen wij ons tot het overzigt, door young, na de beschrijving van den jongsten dag, gegeven van den voornamen inhoud der vorige Zangen. Eene keurige vergelijking, van den vermoeiden reiziger ontleend, die zijnen afgelegden togt nadenkt, gaat voor, en doet, met toepassing op zijne Zangster, hem zeggen (bl. 39):

{==523==} {>>pagina-aanduiding<<}


Wat toog ze, in diepen ernst, al menig Godlijk spoor, 
Al menig zeedlijk veld, in 't rijk der waarheid, door! 
Wat zworf er veel verdriets op s menschen donkre wegen! 
Hoe blonk haar van alom dat valsche en ijdle tegen, 
Op 't ruwe levenspad door niemand ooit ontgaan! 
Zij treurde op graf bij graf, zij plengde traan bij traan, 
Om vrienden, wier gemis mijn ziel zoo troostloos griefde. 
Zij wees de wondren aan der Goddelijke liefde; 
't Onsterflijke in den mensch, de bron van vreugde en heil. 
Ze ontsloot het jongst gerigt; zij schreef ons 't perk en peil 
Van sombre droefheid voor. Ja, schoon we in vorm of trekken 
't Penseel eens Rafaëls noch grootsch geheel ontdekken, 
Mijn Zangster trof haar doel; ze ontwierp, met losse hand, 
't Gewigtigst, wat de mensch, die zwerver in dit land 
Van onrust en van hoop, of doen moet, of gelooven, 
Tot eigen vrede op aarde, en eeuwig heil hier boven. 

(Verg. young's Works, Vol. IV, p. 21. Lublink's Vert. D. IV, bl. 62.)
Van tegenstellingen, waarvan young zoo meesterlijk zich te bedienen wist, om de belangen van deugd en godsvrucht tegen ongeloof en zedeloosheid te doen uitkomen en in een voordeelig licht te plaatsen, zijn de voorbeelden zoo menigvuldig, dat wij alleen die voorname hier vermelden mogen, reeds met een enkel woord gedacht, welke het gebruiken en misbruiken van den Nacht ten onderwerp heeft. In verhevene bespiegelingen, al verder, van de schepping en het geheelal der werelden is er voorzeker geen Dichter bij ons bekend, die met young in uitvoerigheid, juistheid en stoutheid van beelden, over dat onderwerp, te vergelijken is; en zijn wij des vooral aan onzen schenk dank verschuldigd, die ons in keur van verzen dezen zijnen voorganger alzoo leert kennen, vooral in dezen laatsten Zang. Het jammert ons, bij de engte van ons bestek, weinig meer dan een enkel proefje te mogen aanvoeren. Wij klezen daartoe de vergelijking, die hij bezigt, om de orde, die in den loop der hemelligchamen van God getuigt, krachtiger te vertegenwoordigen (bl. 81):

Het reuzig alpgebergte, ontworteld aan zijn steê, 
(Stel u dit schouwspel voor) ligt neêrgesmakt in zee; 
Gevaarten, log als lood, zien we op den rug der baren, 
Als vlokken dwarlend dons, door wolk en afgrond varen, 

{==524==} {>>pagina-aanduiding<<}

En dansen op 't muzijk van 't ruischend windenheer, 
Uitmuntend zelfs in maat, in beurt en wisselkeer: 
Wat waar' dit schouwspel nog bij gindsche wereldbollen, 
Die, drijvende op het niet, door 't ruim des ethers rollen; 
Wier juister orde en loop, en eindloos sneller vaart, 
Op tallooze einden doelt, haar' hoogen oorsprong waard? 

(Verg. young, Vol. IV, p. 41. Lublink, D. IV, bl. 128).
Wij roemen, en zeer te regt, den grootschen en tevens vloeijenden zang van onzen nieuwland, in deszelfs Orion; en toch, wij moeten het erkennen, de Britsche Bard neemt in dit Leerdicht, waar hij Lorenzo ten hemel opvoert, zoo mogelijk, eene hoogere vlugt. Men duizelt schier, als men bij hem leest (bl. 122):

Ik sta, ontzetbre hoogte, op de alpen der natuur; 
Ik zie, als in een zee van enkel licht en vuur, 
Op duizend heemlen neêr, en duizend zonnestellen, 
Als wolken stuivend zand, door dat onmeetbre snellen. 

(Verg. young, Vol. IV, p. 61. Lublink, D. IV, bl. 183.)
Maar evenzeer weet zijne vinding telkens eene nieuwe houding en gedaante of kleur aan dit rijk en onuitputbaar onderwerp bij te zetten, en hetzelve bij uitstek dienstbaar te maken aan zijn betoog, dat hij met menigerlei bijsieraad opluistert. Ons bestek verbiedt ons dit te staven, daar wij alleen den Lezer de waarde der dichterlijke navolging van onzen Landgenoot op nieuw wilden doen gevoelen. Hiertoe moge het ons vergund zijn nog ééne plaats aan te voeren, die door bevoegde kunstregters voor eene der schoonste gehouden wordt in de Nachtgedachten; zij is deze (bl. 111):

Kom, overweeg nog eens, maar met verstand en hart; 
Versterk uw zwak geloof zelfs door de grijze ervaring. 
Het kunstglas - voor 't gezigt een Godlijke openbaring 
Leidt dit ons eindloos diep, te diep voor ziel en zin, 
't Verborgne der natuur, haar kleenste wondren in, 
Onzigtbre wondren zelfs voor ongewapende oogen, 
Begrepen noch gepeild door 't menschlijk denkvermogen: 
Hoe hoog moet dan een ziel, die even onbepaald 
Te klimmen wenscht in 't groote als zij in 't kleene daalt, 

{==525==} {>>pagina-aanduiding<<}

Hoe hoog moet zulk een ziel het zigtbre zijn ontstegen, 
Om met geheven schaal een gansch heelal te wegen! 
Slechts dan, wanneer de mensch bekrompen, laag en kleen 
Bij zulk een voorwerp denkt, dan dwaalt hij, dan alleen. 
Wat toch is hier te groot, als wij aan de Oorzaak denken? 
Gij toch zijt alles, gij, Oneindige, op wiens wenken 
Dit trotsch gebouw verrees! Hoe peilloos hoog of diep 
Mijn ziel ook dacht aan u, aan 't Wezen, dat haar schiep, 
Ze is nooit het middelpunt ontzonken of ontrezen. 
Ik ben is heel uw naam, het albestaan uw wezen; (*) 
De schepping slechts een niet; - 't is veel, dat ze in ons oog 
De dunne dampkring schijn', waarmeê ge u zelf omtoog. 

(Verg. young, Vol. IV, p. 56. Lublink, D. IV, bl. 168-170.)
Het schoone, het oorspronkelijke en juiste der vinding bij onzen Engelschen Zededichter doet zich, zoo wij meenen, in elke der vorenstaande aanhalingen, met zulk eene duidelijkheid voor, dat wij de beslissing veilig aan ieders oordeel en smaak durven overlaten. Ja, schoon het waarheid zij, dat de navolging van den Heer schenk de gespierde kracht van den Britschen zang niet overal bereiken mogt, (gelijk deskundigen uit onze overwijzing op dezen en het proza van wijlen lublink ontwaren zullen) wij betuigen daarom niet minder aan onzen Landgenoot, na zijnen welvolbragten arbeid, onzen warmen dank. Hem wenschen wij ten slotte, en tot vergelding voor zijne onberekenbare moeite, aan de Nachtgedachten besteed, het onwaardeerbaar genoegen toe, dat young beide van Wijsgeeren en Dichters onder ons op nieuw gelezen en beoefend worde; en, daar hij thans met al de bevalligheid en tooi der kunst aan deze zijde der zee te voorschijn treedt, dat zijne vermaningen, ernst, betoog en leere, naast die der Gewijde Boeken van onzen Godsdienst, heilzamen invloed hebben mogen op de Lorenzo's van Nederland. Wij leggen de pen neder met deze

{==526==} {>>pagina-aanduiding<<}
waarheid, die wij nog, als een zinrijk woord, willen overschrijven uit het kleinood, dat voor ons ligt:

De mensch, die 't meeste omvat, is 't rijkste in menschenwaarde: 
Wie 't Godlijke overdenkt, is Godlijk reeds op aarde. 





Tafereel van een gelukkig Burger-gezin, Dichtstuk. Uitgegeven door de Maatschappij: Tot Nut van 't Algemeen. Te Amsterdam, bij C. de Vries enz. 1824. In gr. 8vo. 30 Bl. f :-7½.

Het Vrouwelijk Gevoel; in twee Zangen. Door H.G. Pijl. Te Medemblik, bij L.C. Vermande. 1824. In gr. 8vo. 22 Bl. f :-50.

Dat wij deze beide dichtstukken in dezelfde aankondiging vereenigen, schrijve men toch vooral niet toe aan eene gelijkstelling van derzelver waarde; want in dit opzigt, zoo wel als in andere, verschillen zij hemelsbreed; maar enkel daaraan, dat zij ons te gelijk werden toegezonden, en dat wij van zulk eene zamenkoppeling zoo veel mogelijk,tot verligting van onzen arbeid, gebruik maken. Het is waarlijk niet van eenen beoordeelaar te vergen, dat hij over elke brochure een afzonderlijk artikel schrijven zou, dat toch, gelijk eene ordelijke preek, kop en staart, of inleiding en toepassing, dient te hebben; terwijl hij daarenboven, door twee stukjes tegen elkander over te stellen, dikwijls schrijvenstof krijgt, waar anders weinig stof te vinden is.
Het Tafereel van een gelukkig Burger-gezin is een dichtstuk van den achtingwaardigen en ijverigen warnsinck, door de Maatschappij Tot Nut van 't Algemeen met den gouden eerpenning bekroond, en dus met eene aanbeveling, krachtiger dan de onze zijn kan, in het licht verschijnende. Deze loffelijke Maatschappij, welke langs alle mogelijke wegen beschaving en verlichting onder de geringere klassen der zamenleving tracht te verspreiden, begreep te regt, hoe veel partij men tot dit einde van de Dichtkunst trekken konde, welke echter bij ons, door eenen zamenloop van verschillende oorzaken, grootendeels alleen voor de hoogere standen genietbaar was. Reeds vroeger had zij met dit oogmerk eenige bundeltjes Volksliederen uitgegeven, en zoo de Zangpoëzij

{==527==} {>>pagina-aanduiding<<}
van den middelstand getracht te veredelen; thans wilde zij ook de Leespoëzij (men vergeve mij deze nieuwe benaming, welke echter mijn denkbeeld volkomen uitdrukt) tot deze klassen doen afdalen, en trachtte onder onze talrijke Dichters eenen opvolger te vinden van Vader cats, wiens spreuken bloemrijke dichttrant, gevoegd bij zijne algemeen verstaanbare eenvoudigheid, hem zoo bij uitnemendheid gevormd hadden tot den Dichter des Volks, en zijne werken tot het Huisboek der Natie. De poging gelukte. Warnsinck, die hier het gemis van eene hooge vlugt en schitterende denkbeelden vergoedt door gemoedelijkheid van toon en eenvoudigheid van trant, was misschien het best berekend voor deze taak, en droeg dan ook den eereprijs weg. Het is zoo, cats, die, bij al zijne gerektheid en eentoonigheid, een groot Dichter was, vinden wij niet in hem weder; maar dit Tafereel houden wij toch voor eene welgeslaagde proeve in het gevraagde genre. Men kan het zien, dat warnsinck op verscheidene plaatsen moeite gedaan heeft, om den toon en de beeldrijkheid van cats over te nemen, voor zoo ver zulks bestaanbaar was met de tegenwoordige hoogte van het werktuigelijke onzer poëzij, en hij verdient daarvoor dank en lofspraak. De aanleg van het geheel is dood-eenvoudig: na eene korte, door voorbeelden gestaafde, schets van het ongeluk, dat huwelijken met zich slepen, welke niet uit de regte beweegoorzaken zijn aangegaan, wordt ons een gezin uit den middelstand geschilderd, welks liefde op achting en godsvrucht gegrond is; in hetwelk vlijt, orde en inschikkelijkheid heerschen; waar de opvoeding van een drietal kinderen met zorg en oplettendheid wordt behartigd; waar beschaving van hart en verstand geene vreemdelinge is, en dankbaarheid aan God de zegeningen dubbel doet genieten; terwijl gelatenheid en liefde aan de
wederwaardigheden des levens den alsem ontnemen. De uitdrukking is eenvoudig, zonder prozaïsch te zijn, dikwijls zelfs kernachtig, en altijd gepast en edel. Misschien had er in het geheele stuk wat meerder poëzij kunnen zijn, zonder dat het daarom ongeschikter zoude geworden zijn voor de geringere klassen; edoch wij begrijpen zeer goed, dat men hier, om den wal te vermijden, gemakkelijk in de sloot konde geloopen hebben; dat men, namelijk, alsdan ligtelijk in het meer hoogdravende konde gevallen zijn, waarvoor men zich vooral moest wachten.
Veel minder goeds mogen wij zeggen van het in twee zan.

{==528==} {>>pagina-aanduiding<<}
gen verdeelde Leerdicht van den Heer pijl, wien wij thans voor de eerste maal als Dichter ontmoeten. Niet, dat wij hem aanleg tot de poëzij en een vrij zuiver dichterlijk gevoel willen ontzeggen; doch het ontbreekt hem nog geheel aan oefening; hij heeft nog geene magt genoeg over stijl en taal, schrijft dikwijls plat proza, en gebruikt de ergste stopregels en stoplappen. De denkbeelden, daarentegen, zijn goed gekozen, schoon geenszins nieuw; en hij zoekt ook zijn gebrek aan kracht niet te bemantelen door dat donderen en bliksemen, waarmede onze tegenwoordige duodecimopoëetjes alles meenen te kunnen afdoen. Deze twee punten zijn zeer in zijn voordeel, en wij durven hem dus wel aansporen om zich verder in de kunst te oefenen, doch onder uitdrukkelijke voorwaarde, dat hij in het eerste paar jaren zijne dichtvruchten alleen doe proeven aan zijne stadgenooten en vrienden. Tot een staaltje kiezen wij het volgende, eene der minst gebrekkige passages van het stuk, en dat nog al aanleiding geeft tot het koesteren van gunstige verwachtingen:

Neen! immer, dierbre Vrouw! erkennen wij uw waarde; 
Gij zijt des levens vreugd en 't pronkjuweel der aarde, 
Daar waar ge ons oog verrukt door 't maagdlijk inkarnaat; 
Of als 't verrukte hart uw teêrheid gadeslaat 
Als vrouw en echtgenoot, of wij met stil genoegen 
Voor 't dier geschatte kind uw zachte borst zien zwoegen; 
Ook daar zelfs, waar het scheen of hadt ge uw taak volend, 
Blijft door het mannenhart nog uw waardij erkend. 
Kon ons de lieve maagd door lokkend schoon bekoren, 
Onze eerbied voor uw seks gaat dan ook niet verloren, 
Wanneer u de ouderdom met zijne sneeuw bedekt, 
En gij door vleijend schoon ons niet meer tot u trekt; 
Dan blijven wij, vervuld van eerbied voor uw jaren, 
Zoo gaarn nog op uw deugd en zachte godsvrucht staren, 
En voelen we in uw toon (??), door blos noch tooi geboeid, 
Hoe 't vrouwelijk gevoel voor hooger aanzijn gloelt. 





De Garde d'honneur, of Episode der Regering van Napoleon Buonaparte, door J.A. Boymans, van Uttecht, in 1813 als Garde d'honneur opgeschreven. Uit het Fransch. Te Zutphen, bij H.C.A. Thieme. 1823. In gr. 8vo. XLVIII, 97, LI, en weder XXVIII Bl. f 2-:

Dit werkje enkel eene vertaling zijnde van het Fransche stuk,

{==529==} {>>pagina-aanduiding<<}
le Garde d'honneur, ou Episode du Règne de Napoleon Buonaparte, door ons in 1822, No. XIV, bl. 585-589, beoordeeld, zoo verwijzen wij onze Lezers daarhenen.




De Ontdekkingsreis in de Zuidzee en naar de Behringstraat, gedaan in 1815-1818, onder bevel van Otto van Kotzebue, voor de Jeugd bewerkt, door C. Hildebrandt, en met eenige veranderingen in het Nederduitsch overgebragt door J. van Wijk, R.Z. Met Portretten. II Deeltjes. Te Koevorden, bij D.H. van der Scheer. In kl. 8vo. Te zamen 561 Bl. f 2-70.

Onze lezers kennen reeds de reis van kotzebue, uit ons verslag, daarvan gegeven in 1822, No. XV, en in 1823, No. II. Hildebrandt is op den inval gekomen, dezelve voor kinderen te bewerken, in den smaak van campe's Ontdckking van Amerika; en de met zoo veel lof bekende van wijk heeft het op zich genomen, die bewerking voor kinderen in een Nederlandsch gewaad te steken, zoodat, hetgeen dáár bepaaldelijk voor Duitschland geschikt was, nu, door hetgeen voor de Nederlandsche jeugd bevattelijk is, vervangen wordt, en ook in een Aanhangsel de Nederlandsche Reizigers rondom de Wereld, die in het oorspronkelijke vergeten waren, nevens de anderen vermeld worden. Men kan van de kunde des Schrijvers van het Aardrijkskundig Woordenboek wel verwachten, dat hij in de vertaling, vooral der eigennamen, geene misslagen begaan zal, gelijk wij die niet zelden elders hebben aangetroffen. Het spreekt van zelve, dat al het zuiver wetenschappelijke daaruit genomen, en alleen de reisgevallen, beschrijving van vreemde landen en volken en natuurvoortbrengselen, kortom het algemeen bevattelijke en onderhoudende voor kinderen (die dan toch iets van de Aardrijkskunde dienen te weten) daarin gelaten is. Echter wenschten wij wel, dat de toch niet zeer belangrijke reisavonturen en de invallen der kinderen een weinig bekort, en daarentegen van de landen, die kotzebue in zijne reis als bekend vooronderstelt en mogt vooronderstellen, doch die het aan kinderen zoo zeer niet zijn, b.v. Chili, Kamtschatka enz., iets meer gezegd ware, b.v. uit de voortreffelijke berigten van den Heer de chamisso, in het derde Deel des werks, die geenszins het onbelangrijkste

{==530==} {>>pagina-aanduiding<<}
gedeelte daarvan uitmaken. Uit het voorbeeld van campe zouden wij bijkans besluiten, dat deze kundige opvoeder, voor reisbeschrijvingen, aan het doorloopende verhaal, boven de zamenspraak, de voorkeur gegeven heeft, daar hij laatstgemelden vorm in geen der door hem uitgegevene reisverhalen, maar slechts in geschiedenissen (waar of verdicht) heeft gebezigd. Nogtans kan de hier gebezigde Methode ook haar nut doen voor kleinere kinderen, wanneer slechts een bekwaam onderwijzer dezelve niet zoo yer gevorderd acht, als hier voorondersteld wordt, hun de ligging der landen behoorlijk aanwijst, en daarvan het een en ander verhaalt.
De beide Deeltjes prijken met de Portretten van den zonderlingen tameamea, Koning der Sandwich-eilanden, (dien wij niet voor zoo goed houden, als hij hier telkens genoemd wordt) en van den beminnelijken kadoe (niet cadu.)
Gedurig lezen wij kotsebue. Waarom dezen naam verminkt? Begint dit Mode te worden in de nieuwe Nederlandsche spelling, dat men ook de eigennamen niet meer laat zoo als zij zijn? Zoo lezen wij thans luter, lourens (hoewel men lauwer blijft schrijven) enz. Eerlang zullen wij dan ook wel mourits en misschien Pous zien spellen!






Het Leven en de Daden, van de doorluchtige Zeehelden, J. van Heemskerk en P. Psz. Hein. In Gesprekken tusschen eenen Vader en zijne Kinderen, door G. Engelberts Gerrits. Met Platen en Portretten. Te Amsterdam, bij Schalekamp, van de Grampel en Hanssen. 1824. In kl. 8vo. IV en 249 Bl. f 2-:

Een lief boekje, tot deszelfs oogmerk geschikt, en waardig, dat over de ruiter op te volgen. Het eerste verhaal betreft slechts voor een klein gedeelte van heemskerk, daar de togt naar en de overwintering op Nova-Zembla de ruimste plaats beslaat. Dit konde misschien niet anders; maar daarom had dan ook de titel anders kunnen gesteld zijn. De verhalen zijn afgewisseld met brokken van verzen van tollens, p. moens, vah alphen, helmers, van dam van isselt, en met opmerkingen over in de geschiedenis voorkomende zaken, als over den walvisch, (hier had een woord over den visch, door welken jonas werd ingeslokt, gepast geweest) over de Samojeden, Brazilianen,

{==531==} {>>pagina-aanduiding<<}
rendieren, het noorderlicht, ezv. Wij mogen niets overnemen; anders hadden wij bl. 153 daartoe bestemd, uit zoo zeer veel, dat tot aanprijzing dienen kan. Recensent laat het dus bij eene opregte dankzegging aan den schrijver, en gaf gaarne het hem gezonden exemplaar tot premie aan een' leesgragen jongen, die het boek ook spoedig, met gretigheid, ten einde las. De schrijver doet ons meer van deze soort verwachten, en daar mag men zich over verblijden.
Onze achting voor zijn talent in dit vak, en onze belangstelling in de vervulling der opgewekte verwachting, doet ons hem verzoeken, vooral niet met overhaasting te arbeiden, en eenige bescheidene aanmerkingen maken, waarmede hij voordeel doe.
Over de ijsbeeren praten de kinderen te grappig. Hendrik noemt hen zelfs ‘lieve diertjes,’ nadat vader hen monsters genoemd had; en dit schijnt eene onnoozelheid te verraden, die eene teregtwijzing krijgt (bl. 33), welke echter door een vroeger verhaal zoo overtollig, als die onnoozelheid onnatuurlijk is. Het past niet, (Recensent heeft dit, bij de beoordeeling van oudemans' werkje over h. de groot, ook al aangemerkt) dat kinderen zulke aanmerkingen maken, als Koenraad over de bedriegelijkheid der hoop (bl. 47), over rozen en doornen (bl. 79), Hendrik over de heerlijke poëzij van tollens, en de aansporing om op God te vertrouwen (bl. 65), Eduard over de kleine handelmaatschappijen (bl. 175) ezv. Dat moeten onderwijzers zeggen. Bl. 102 zeggen de kinderen te zamen dank voor het gesprek, ‘waaruit wij,’ dus spreken zij, ‘op de overtuigendste wijze gezien hebben, dat, als de nood het hoogst gerezen is, de goede God tevens met zijne hulp het naaste bij is.’ Waar en goed; maar de onderwijzer moest dat zeggen. Dat de kinderen Latijn moeten lezen, dat ze niet kennen, en vader overzetten moet, is ook te raar, (bl. 228 ezv.) Over de godsdienstige naauwgezetheid op malle gebruiken meenen wij, dat tot kinderen althans anders, dan bl. 112 geschiedt, moet gesproken worden, opdat zij niet meenen, dat bijgeloof onverschillig is.
Taal en spelling zijn vrij goed. Laten wij, voor laat ons, zij den schrijver en zoo velen ontraden (men zie weiland's Woordenboek); maar ons herinneren aan, voor aan ons herinneren, vonden wij ook eens, doch elders beter.

{==532==} {>>pagina-aanduiding<<}
Voor hem moet, bl. 142, zijn voor zich. Is rundvleesch niet zoo goed als ossenvleesch, bl. 34?
De schrijver ziet, dat de Recensent zijn boekje las, die deze aanmerkingen niet maakt, dan opdat hij den man nuttig moge zijn, wiens arbeid voor de Nederlandsche jeugd hij weet te schatten.

Comische Pleidooijen, enz. door A. Alewijn, R. Hennebo, J. de Marre en J.J. Hartsinck. Alsmede Proces Crimineel van A. van Overbeke tegen zijne holle Kies. Te Amsterdam, bij J.C. van Kesteren. 1823. In kl. 8vo. 120 Bl. f 1-:

De waarschuwing risum teneatis op den titel was voor ons overbodig, want waarlijk wij vonden niets, dat gelachwekkend was. De smaak voor deze soort van poëtischen arbeid is reeds lang voorbij; en, spreke tegen wie wil, de smaak is oneindig verbeterd. Maar zacht! de Oudhollandsche Kermisparnas vond, zegt de uitgever, bijval; het pleidooi in de Regentenkamer van den Amsterdamschen Schouwburg ziet thans voor het eerst het licht; het pleidooi te Puiterveen is sinds vijftig of zestig jaren niet meer vertoond, maar vroeger behaagde het zeer; uit hetzelve en uit overbeke 's proces zijn de aanstootelijkste en onhebbelijkste uitdrukkingen weggelaten, en het stuk van hennebo komt zeldzaam voor. Over den smaak valt niet te oordeelen. Zoo het publiek meer gelijksoortigs van sommige thans vergetene dichters begeeren mogt, is de uitgever tot de verzorging genegen. Het zou ons smarten, zoo hij daarbij zijne rekening vond.

Drie Kaarten. No. 1. f :-60; No. 2. f 2- :; No. 3. f 2-20.

Wij hebben van de Boekhandelaars arbon en krap, te Rotterdam, ontvangen eene, zeer voldoende, Schetskaart, die de bekorting aanwijst der vaart van de in Goeree binnenkomende en naar Rotterdam gedestineerde schepen, door het geprojecteerde Kanaal van Voorne. Naauwkeurig en net is dezelve, en men overtuigt zich van het belangrijke dezer Kaart, als wij slechts herinneren, dat de weg, die nu genomen wordt, en de weg, door het Kanaal te nemen, even juist geschetst zijn. - Elk deskundige Rotterdammer, en die de locale gesteldheid dier Stad kent of te kennen wenscht, zal zich een dienst gedaan vinden, door de aanwijzing der poorten, bruggen, publieke gebouwen ezv., op eene andere fraaije Kaart in het Nederlandsch, Engelsch en Fransch gedaan. - Even fraai is de nieuwe Reiskaart voor het Koningrijk der Nederlanden en een gedeelte van Frankrijk en Duitschland. Beiden zijn even keurig en naauwkeurig, en te meer waard, bruikbaar en gemakkelijk, daar zij op doek zijn, en in een koker van zeer klein zakformaat. - Het genoegen, dat wij aan deze voorwerpen vonden, deed er ons, in onze Boekbeschouwing, van melden, omdat wij het zoo gaarne aan velen gunnen.








{==533==} {>>pagina-aanduiding<<}

Boekbeschouwing.

Tac. Roordae Commentarii in aliquot Jeremiae loca. Gron. apud W. van Boekeren. 1824. 8vo. 126 pag.

J.J. Burgerhoudt, Specimen Academ. inaug. de coetus Christianorum Thessalonicensis ortu fatisque, et prioris Pauli iis scriptae epistolae consilio atque argumento. L.B. apud L. Herdingh et Fil. 1825. 8vo. 187 pag.

J. Hoog, Specimen Acad. inaug. de coetus Christnaorum Philippensis conditione primaeva, et epistola iis ab Apostolo Paulo scripta praecipue dijudicanda. L.B. apud Haak et Soc. 1825. 8vo. 178 pag.

Jac. Borsii Dissertatio Theol. inaug. de primorum hominum Christianorum vita privata. L.B. apud Haak et Soc. 1825. 8vo. 112 pag.

Deze vier stukken, ons gelijktijdig toegezonden, voegen wij, om ten spoedigste een kort verslag derzelven te geven, te zamen, daar ze, alle vier, uitgegeven en openlijk verdedigd zijn ter verkrijging van de doctorale waardigheid in de Theologie; en in derzelver opgave hebben wij geene andere orde gevolgd, dan die van den tijd, waarop dezelve verdedigd zijn. Aangenaam was het ons, vier zoodanige stukken te ontvangen, die een sprekend bewijs opleveren, hoezeer men bij ons zich beijvert, om jongelingen aan te kweeken, die het Hervormd Kerkgenootschap tot sieraad en nut mogen verstrekken, en hoe het niet ontbreekt aan dezulken, die, met de uitmuntendste verstandsvermogens begaafd, er zich op toeleggen, om in het openbaar te toonen, dat zij van de gunstigste gelegenheid het geschiktste gebruik weten te maken.

{==534==} {>>pagina-aanduiding<<}
Ieder dezer stukken zou een uitvoerig verslag verdienen; dan, indachtig aan de inrigting van dit Tijdschrift, en wel wetende, dat de Redacteur, om goede redenen, op beknoptheid gesteld is, moeten wij dezelve betrachten. Trouwens, elk dezer stukken beveelt zich, uit hoofde van deszelfs bewerking, deskundigen genoegzaam aan, vooral wanneer men ze als jeugdige Akademische proeven beschouwt.
No. 1 bevat aanteekeningen op eenige plaatsen van Jeremia. Dezelve zijn door den Schrijver aan zijnen vader, Predikant te Britsum, een dorp in Vriesland, derwijze opgedragen in de voorrede, dat die opdragt vader en zoon evenzeer vereert. De aanteekeningen zelve zijn alle, door de bewerking, van geen gering belang. Men vindt daarin een gepast gebruik der oude overzettingen, eene zedige beoordeeling der nieuwste en voornaamste uitleggers, en eene verstandige aanwending der kritiek. Bijzonder merkt men daarin op eene grondige beoefening der Oostersche, vooral der Arabische letterkunde, waardoor de geachte t. roorda meer beoogd heeft om van nut te zijn, dan wel om te schitteren en met eene ijdele praat van bonte geleerdheid uit te blinken. Hoe veel, immers, door hem aan die letterkunde gedaan is, heeft hij onder anderen getoond door het schrijven zijner fraaije Dissertatie over het leven en de daden van Abul Abbas Amed, den eersten der Tuloniden; welk stuk, uit handschriften der Leidsche Bibliotheek vervaardigd, hij verdedigd heeft onder het praesidium van Prof. hamaker, en door welks lofwaardige verdediging hij, zoo wij meenen, eershalve den graad van Doctor in de Litteratuur aan de Leidsche Akademie verkregen heeft.
No. 2 handelt over den oorsprong en de lotgevallen der Christenkerk te Thessalonica, en over het oogmerk en den inhoud des eersten Briefs van Paulus, aan dezelve geschreven. Door dit stuk heeft de Heer j.j. burgerhoudt de doctorale waardigheid op de plegtigste wijze verkregen, daags na het groote Akademiefeest te Leiden. Wij vergenoegen ons, met een enkel woord te verklaren,

{==535==} {>>pagina-aanduiding<<}
dat dit stuk van een uitstekend nut is, zoo wel om den toestand der kerk te Thessalonica regt te doen inzien, als ter verklaring van den eersten Brief des Apostels aan dezelve, welke Brief voornamelijk, en bijkans alleen, hier in aanmerking kon komen.
No. 3 heeft een soortgelijk, deels geschied-, deels uitlegkundig, onderwerp; den toestand der Christenkerk te Philippi, voor zoo ver dezelve voornamelijk uit den Brief, door Apostel Paulus aan die gemeente geschreven, te beoordeelen is. Zonder bepaald oogmerk, ja tegen zijne verwachting, is de jeugdige Schrijver, j. hoog, op dit stuk, ten zelfden dage met burgerhoudt, den 9 Februarij, met de kap tot Doctor der Godgeleerdheid gepromoveerd; een stuk,insgelijks voor de kerkelijke geschiedenis zoo wel, als voor de gewijde uitlegkunde, van wezenlijk belang.
No. 4 heeft tot Schrijver den Heer j. borsius, een waardig kweekeling der Amsterdamsche Illustre School; op welke hij zijne studiën willende volbrengen, door de wet verpligt was, om in het openbaar tot Doctor in de Theologie te promoveren. Door het lezen van neander's Gedenkwürdigkeiten aus der Geschichte des Christenthums und des Christlichen Lebens, kwam hij op de gedachte, om, met raadpleging zijns geachten leermeesters van hengel, tot onderwerp te kiezen het private leven der eerste Christenen. Hij heeft zich bepaald tot de Christenen, die vóór de derde eeuw geleefd hebben, en hun burgerlijk, huisselijk en godsdienstig leven, in drie afzonderlijke hoofdverdeelingen, beschouwd. Het onderwerp is niet van de gemakkelijkste, maar voorzeker allerbelangrijkst, en door den Schrijver niet alleen uit de beste bronnen geput, maar ook met oordeel en smaak behandeld.
Wij eindigen met onzen tijd geluk te wenschen, in welken zulke waardige jongelingen tot Godsdienstleeraars zóó kunnen aangekweekt worden.





{==536==} {>>pagina-aanduiding<<}

Huisselijk Feestboek, of Uren aan Godsdienst en Deugd gewijd. Naar het Hoogduitsch. Te Groningen, bij H. en E. Meijer, Hz. 1823. In gr. 8vo. 233 Bl. f 2-50.

Dit boek zal geen nuttig huisboek van vroegeren of lateren tijd verdringen: hierin zijn wij het met den Vertaler (Voorberigt, bl. VI) eens; maar dat dit geene voldoende reden zij, om het getal der uit het Hoogduitsch vertaalde werken te vermeerderen, ziet elk. En, hebben wij geene huisboeken, echt godsdienstige huisboeken, in onze taal opgesteld, genoeg? Recensent oordeelt, dat er te velen zijn. De huisselijke Godsdienst onzer vaderen had zoo vele hulpmiddelen niet, maar de Bijbel werd hun gemeenzamer, en, wij vreezen het, geoefende kennis in het woord Gods heeft, bij zoo velen toevoer van stichtingsboeken, niet gewonnen. Ook dit boek hadden wij alzoo wel kunnen missen, hoe nuttig het, op zichzelve, zij, en zich, vooral door zijne beknoptheid, aanbevele; immers het bestaat uit zeventien Overdenkingen op Feestdagen en bij onderscheidene gelegenheden, negen Overdenkingen over het Avondmaal, en zeventien anderen, onder den titel van gemengde Overdenkingen. Niet elke overdenking voldoet aan derzelver naam. Men leze eens die op eenen Bededag, die even zeer op elken anderen past. Niet ééne overdenking zal men echter lezen, zonder gesticht, en goed gesticht te worden; waarom de Recensent dan ook gaarne dit boek in gebruik wenscht bij allen, die nog behoefte aan een zoodanig, of aan afwisseling, hebben. Meer dan ééne overdenking, vooral van de laatste zeventien, verdient niet alleen gelezen te worden, maar kan tot gepaste Christelijke zamenspraak en ernstige eenzame overweging aanleiding geven. De Schrijver openbaart zich als een met den Godsdienst des harten ingenomen, verlicht Christen, die regt goed weet te spreken tot heiliging en vertroosting zijner Medechristenen. Ook voegt de stijl genoeg aan den aard des werks

{==537==} {>>pagina-aanduiding<<}
Op taalfeilen zal de Nederlandsche lezer niet stooten. Ééne uitdrukking heeft ons toch gehinderd: ‘Waar is de gelukkige, die de hoofden zijner geliefden tellen kan, en geen derzelven vermist?’ De Vertaler zal zelf wel voelen, dat het naauwkeuriger en waardiger uit te drukken geweest ware, wat hier gemeend wordt. - Wij laten op deze Uren het te gelijk ons toegezonden werk volgen, getiteld:

Uren, toegewijd aan de hoogste belangen des levens. Voor jeugdige Christenen. Voorafgegaan door een Dichtstuk van W.H. Warnsinck, Bz. Naar het Hoogduitsch. Te Leeuwarden, bij G.T.N. Suringar. 1825. In gr. 8vo. 307 Bl. f 3-:

Zeker staat de naam van onzen edelen warnsinck tot aanbeveling dezes boeks op den titel, en daartoe is denkelijk zijn dichterlijk talent begeerd. Recensent, dit dichtstuk gelezen hebbende met dat genoegen, dat de taal des harten van dien gevoeligen Dichter altijd hem verschaft, wenschte toch, dat warnsinck niet dikwijls in het geval komen mogt, om...... Doch, hij zal hem wel begrijpen. De naam van den Uitgever waarborge steeds genoegzaam de waardigheid des boeks, al is het naar het Hoogduitsch, of daaruit vertaald. Van zijne pers blijve niets komen, dan wat nuttig is en schoon.
‘Daarvoor houdt gij dan ook dit boek?’ Ja, Lezers! en dat sprak van zelve. Schaft het u maar aan, en gij zult het der jeugd vooral in handen wenschen, al houdt gij het minder geschikt tot premie op onze scholen, zoo als de Uitgever, dan wel, gelijk wij, tot eene gedachtenis voor jonge lieden, die hunne Christelijke geloofsbelijdenis deden, of afleggen zullen. Het boek, in den deftigen stijl der ernstige en verlichte godsvrucht geschreven, is dit allezins waardig, al oordeelt men dan ook deszelfs overbrenging in onze taal geene behoefte te zijn.
Ziet hier de onderwerpen (van dezelve hadden wij voor of achter het werk gaarne de opgave gezien; dit is ge-
{==538==} {>>pagina-aanduiding<<}
makkelijk en goed): De Kindschheid. Godvruchtige Geloften bij de aanneming tot Lid der Kerk. (De Recensent vroeg aan een kind, op de katechizatie: ‘Zijt gij al een Lid der Kerk?’ Het meisje antwoordde: ‘Ja! want ik ben gedoopt,’ en had gelijk. Dus beter: ‘bij de aflegging der Geloofsbelijdenis.’) Het Berouw - eene Goddelijke treurigheid, 2 Cor. VII::8-10. Het eerste Avondmaal. De zegen eener reine jeugd. De verzoeking ten kwade. De groote keus voor het leven. Genoegen in het dagwerk. De Vriendschap. Gezellige genoegens. De Nood, een vriend van den mensch. Het genot der Natuur voor den Godvruchtigen. De edele blijmoedigheid van den Christen bij de graven zijner Geliefden, De Jeugd, de bloeitijd der hoop. Ons leven vaart spoedig weg. De Zondag. De gezegende viering van het heilig Avondmaal. Blikken des geloofs in het eeuwige Vaderland.
Het verwonderde ons, hier geene herinnering van den Doop aan te treffen, en dat speet ons, dewijl deze, zoo vruchtbaar, echter te weinig als zoodanig gekend, althans aangewend wordt. Over den dood van Jezus, tot wien warnsinck zegt:

‘Schuldverzoener! door uw dood en lijden 
Schenkt Gij ons den toegang tot Gods troon!’ 

hadden wij wel, waar over de Avondmaalsviering gehandeld wordt, eene andere manier van voorstelling gewenscht; doch geen Christen, die het verband onzer zondenvergeving met dien dood erkent, alleen naar het Evangelie, zal zich ergeren. Eene en andere uitdrukking had wel eenige bepaling vereischt, b.v. dat Jezus zelf van de voltooijing zijns werks moest afzien, en die, bij zijn sterven, aan de zwakke leerlingen toevertrouwen, bl. 53; doch zulke lezers, voor welken dit boek geschreven is, verhelpen die ligtelijk. Wij mogen niets uitschrijven. Zegen Gods vergezelle dit boek, waar het kome! en, o! dat alle Christenen zoo regtzinnig waren, dat zij zich niet behoeven te schamen, wanneer zij hier lezen (bl. 46): ‘Zelfs in de heilige schaduw van het kruis zoe-
{==539==} {>>pagina-aanduiding<<}
ken wij vergeefs verkwikking en rust voor onze ziel, indien wij niet, met ongeveinsden ernst, naar gelijkvormigheid aan onzen Verlosser trachten’!




Uren voor de Eeuwigheid geleefd. Tafereelen uit het hoogere leven van een' Christen. Door Bernardus Verwey. Te Haarlem, bij de Erven F. Bohn. 1824. In gr. 8vo. 265 Bl. f 3-:

Alweder Uren! Nu, alle uren, die ons gegeven worden door zoo vele onderwijzers, behoeven wij juist niet waar te nemen. Men kan eene keuze doen, en elk Schrijver heeft min of meer zijn publiek. Dit onvertaalde werk bewijst, bij vernieuwing, hoe werkzaam de gunstig bekende verwey zijne ruste besteedt. Van eenen zoo beschaafden, verlichten, en derhalve ook echt-liberalen Godsdienstleeraar verwacht men niets dan hetgeen goed en schoon is. Door oorspronkelijkheid onderscheidt zich dit werk wel niet zoo zeer, dat men hier wat nieuws zoude aantreffen; maar het bekende en nooit genoeg herinnerde wordt, dit erkennen wij gereedelijk, op eene aangename en belangwekkende wijze voorgedragen. De XVI Vertoogen, waarin dit boek is afgedeeld, hadden wij gaarne met nog een en ander vermeerderd gezien, waarvoor wij dan de Aanteekeningen gemakkelijk zouden kunnen missen. De stijl dunkt ons niet altijd evenredig aan den aard der gewigtige en gemoedelijke onderwerpen, hier behandeld, en niet weinig had naauwkeuriger onderscheiden, juister bepaald en duidelijker ontwikkeld behooren te zijn. Laat ons de ruimte niet toe, dit ons oordeel, in het breede, te wettigen, wij maken daarop den Schrijver zelven alleen opmerkzaam. Is het verband van het tegenwoordige met het toekomende wel altijd in het oog gehouden? Hoe moet de redenering worden opgevat, bl. 34: ‘Uit de eenzaamheid kwam toch ook menig kwaad te voorschijn. - En juist dit is herhaald bewijs, dat alleen de deugdzame zich kan afzonderen, zonder voor zich-
{==540==} {>>pagina-aanduiding<<}
zelven te beven; want, omdat zij voor zichzelven schrikten, ontwierpen de boozen in het eenzame hunne ontwerpen.’ (Ontwerpen ontwerpen?) Vriendschap en Liefde is waarlijk noch karakterkundig, noch logisch rigtig behandeld. Maar, wat zullen wij zeggen? Nog dit, dat het ons
allerwegen is gebleken, dat verwey zich overhaast, en er meer vlugtig overheen geloopen, dan, zoo als men zegt, er op gezeten heeft. En het is hiertegen, dat wij hem, uit achting voor het publiek en voor hemzelven, waarschuwen. Hij schrijve liever wat minder en bedaarder. Sluit een lessenaar en leestafel de eenzaamheid uit? Zoo schijnt het bl. 35. Een schuldige, die ongelukkig wordt, heeft een' vriend, (bl. 122) door wiens zorg hij zoo ver komt, dat hij zelf, die niets betalen kan, zijne schulden doet betalen! In den vroegen morgen eene speeltafel naast een' welbereiden disch, met fruit, fijne wijnen en gebak! bl. 61. Hoe vindt het verwey zoo mooi? De man was waarlijk zelf te vroeg klaar, en van daar zulke rariteiten, waarvan wij de lijst niet willen vermeerderen, omdat het ons spijt van een anders zoo nuttig boek, dat versierd is met een heerlijk titel-vignet.

Het Huisselijk Leven. Drie Leerredenen, gehouden in de nieuwe Israëlitische Kerk te Hamburg, door Dr. G. Salomon. Uit het Hoogduitsch. Te Amsterdam, bij Gebroeders van Arum. 1825. (Uitgegeven voor rekening van den Vertaler.) In gr. 8vo. 76 Bl. f: -90.

Leerredenen van eenen Jood zijn vrij zeldzaam in den boekhandel; maar dezulke, die in vele opzigten goed, ja voortreffelijk mogen heeten, zijn het gewis nog meer. Dit echter schromen wij niet van het onderhavig drietal te beweren. Op den vorm, als predikatiën, moge veel zijn aan te merken; ook de Christenen in het naburig Duitschland maken zich te dezen aanzien, voor een groot deel, schuldig; de inhoud is veelzins leerzaam, treffend,

{==541==} {>>pagina-aanduiding<<}
oorspronkelijk, en, zoo men acht geeft op het land, waar, en de natie, tot welke zij gevoerd zijn, onzes oordeels nog meer gepast en treffend. Er zullen er misschien zijn, die geen regt denkbeeld hebben van eene Joodsche kanselrede. Predikt het Evangelium, is immers de groote les. Doch, hoe dikwijls ontleenen ook wij teksten uit de boeken des Ouden Verbonds; Jezus en zijne Apostelen deden het zelve, in navolging hunner tijd- en landgenooten; en is niet het Evangelie, als eene kern in de schaal, in het Oude Testament besloten? Karakteristiek Joodsch mogen wij het gewis noemen, dat een zevental van aanmerkingen het ligchaam van elke leerrede, of hare toepassing, uitmaken; doch wie zal zich juist aan deze verkiezing ergeren? Andere predikers hebben immers hun bepaald drie- of vijftal, en wat dies meer zij.
De eerste redevoering heet: het huis; of de inwendige ge gesteldheid onzer huizen, en de verhevene waarde van het huisselijk leven. De tekst is Ps. CXXVII:1a: Wanneer de Heer het huis niet bouwt, te vergeefs arbeiden daaraan de bouwlieden; waaraan men (zeker niet uitlegkundig juist) de beteekenis geeft: Huisselijke welvaart kan alleen door godsvrucht bevorderd worden.
De tweede (ligt wel de fraaiste van de drie) de vrouw. Tekst, Spreuken XXXI:30: Bevalligheid is bedrog; schoonheid vergankelijk: eene godvruchtige vrouw alleen blijft prijzenswaardig. ‘Onze tekst geeft door godsvrucht te verstaan,’ zegt de redenaar, ‘een kinderlijk, vroom geloof aan den Onzigtbaren, den Eeuwigen; een geloof, dat het verstand aanneemt, en waarmede het gevoel instemt. Haar, die dit geloof bezit, is godsvrucht een stil en bemoedigd voortgaan op den aangewezen weg, zoo als natuur en openbaring dit vorderen; haar is godsvrucht de behartiging van haren pligt, en de onwankelbare overtuiging, dat der vrouw, door hooger hand, geene geringere bestemming is aangewezen, dan om aan het leven de schoonste strekking, aan de deugd de hoogste waarde, aan het geluk eenen vasteren duur, en zelfs aan de moeiten en lasten van het

{==542==} {>>pagina-aanduiding<<}
ondermaansch bestaan de beste wijziging te geven.’ Het bedoelde zevental van vereischten is hier voorts een vroom gemoed, een gezond verstand, eene bescheidene inborst, een waakzaam oog, eene weldoende hand, grootheid van ziel, en verhevene moederliefde.
De derde heet: het huisgezin, en begint aldus: ‘Hoe moet ik leven om volmaakt te worden? vraagt de diepdenkende David in zijnen 101 Psalm. Ik zal in opregtheid des harten wandelen,’ enz. Deze vraag vinden wij in onze vertaling, of die van van der palm en muntinghe, niet, (hoewel er eenige aanleiding toe bestaat.) De tekst is Ps. CXIX:54: Uwe inzettingen zijn mij ten lofzang in het huis mijner vreemdelingschap. ‘Treffender,’ zegt hij, ‘kunnen de vereischten van een godgevallig huisgezin niet worden uitgedrukt, dan in deze weinige woorden. Wanneer Gods geboden, de wetten van den godsdienst, der deugd en des verstands, het lied des huizes zijn, dan bevorderen deze daarin de welluidendheid en de zuiverste harmonie.’ De opgave is vervolgens deze: Het (-zelve lied) beziele den vader; het make de moeder gelukkig; het zij de spiegel, waarin de kinderen zich beschouwen; vroegtijdig leeren zij den hemel, - spade de wereld kennen; in zulk een huis ontstaat niets toevalligs; en beraden wandelt men daar door het leven. Op zulk eene opgave zijn gewis aanmerkingen te maken; maar de ontwikkelde bijzonderheden zijn dikwijls fraai, meest altijd goed en verstandig.
Inderdaad, geen boekverkooper had, onzes oordeels, behoeven te aarzelen, dit boekje voor zijne rekening uit te geven, waarvoor wij, integendeel, den vertaler bedanken, en dat wij Joden en Christenen gelijkelijk aanbevelen. Ach, dachten alle zoogenaamd bekeerde Joden dus Christelijk, liefderijk en verstandig!


{==543==} {>>pagina-aanduiding<<}

Matière médicale pratique. D.i. Praktisch Handboek over de Materies Medica, door J.F. Kluyskens. Iste Deel. Te Gent, bij A.B. Steven. 1824. In gr. 8vo. Behalve de Voorrede en Inleiding, 526 Bl. f 4-50.

Een goed en bruikbaar Handboek over de Materies Medica te schrijven, is een even moeijelijk als nuttig werk. Immers wien is het onbekend, dat er geen uitgebreider, geen met minder echt wijsgeerigen geest bearbeid vakder geneeskundige wetenschap bestaat, dan juist de Leer der Geneesmiddelen; en wie, die niet verblind is door het denkbeeld eener ingebeelde volmaaktheid onzer wetenschap, zal ontkennen, dat, onder de menigvuldige Handboeken over dit vak, het getal der goede en bruikbare naauwelijks noemenswaardig is. En wanneer men daarbij bedenkt, dat het toenemend aantal van geneesmiddelen en nieuwe uitvindingen ook de uitgave van nieuwe Handboeken noodzakelijk maakt, dan zal men gaarne toestemmen, dat zulk een arbeid thans geenszins nutteloos of overtollig kan genoemd worden; en de Heer kluyskens verdient den dank van het geneeskundig publiek, dat hij zulk eene taak wel op zich heeft willen nemen.
Afkeerig van alle chemische en mechanische verklaringen, en door de groote vorderingen der Scheikunde in onze dagen niet weggesleept, verklaart de Hoogleeraar de werking der geneesmiddelen niet uit de eigenschappen der doode stof, maar uit die des levenden ligchaams. Les médicamens, zoo schrijft hij, ne paraissent avoir d'autre action sur l'economie animale, que de modifier les propriétés vitales, et d'autre utilité dans les maladies, que de déterminer une réaction salutaire des parties, sur lesquelles ils sont appliqués, ou qui recoivent leur influence. En later: C'est parce qu'on rapportait tout aux principes matéricls des médicamens, et presque rien aux effets, qu'ils exercent sur le corps vivant, qu'on a tant erré dans leur classi fication. Het verwonderde ons daarom, dat de Schrij-
{==544==} {>>pagina-aanduiding<<}
ver de verdeeling van murray heeft overgenomen, in welke de beide laatste klassen op beginselen rusten, door hem vroeger verworpen.
De meest bekende, ook de nieuwste geneesmiddelen worden opgegeven, met veel klaarheid en beknoptheid behandeld, hunne physische en chemische eigenschappen niet alleen, maar ook (waarop, het hier bovenal aankomt) hunne werking op het levend organismus voorgedragen, en derzelver nut in verschillende ziekten aangewezen. Omtrent dit laatste had Recensent wel gewenscht, dat derzelver indicatiën en contra-indicatiën meer bepaaldelijk vastgesteld, en inzonderheid de algemeene Therapie meer in 't oog ware gehouden. In een werk toch als dit, 't geen ook voor Handleiding dienen moet, kan men niet te voorzigtig zijn. Is de Cortex Peruvianus in de febris hectica en phthisis wel zulk een heilzaam middel, als de Schrijver beweert? Is hij het in de pneumonieën, na de aderlating en andere ontlastingen, als maar de expectoratie vrij, de huid vochtig is, ofschoon ook het bloed eene crusta inflammatoria had en de pols hard bleef? Ons ten minste komen zulke uitspraken wat algemeen, en met de ervaring van anderen en, wij moeten het bekennen, ook met onze ervaring niet overeenstemmend voor. Hebben alle febres putridae eene ontsteking van de ingewanden of hersenen (bl. 416)? Zijn de Cathartica in de chorea s. viti, hysterie, tetanus, chlorosis, haematemesis, scarlatina, erysipelas, scrofulae, variolae, dyspepsie, hydrophobie, colica, ilcus, dysenterie zoo maar onbepaald aan te prijzen? De Schrijver schijnt hier, met hamilton, wiens uitspraak hij in dezen grootendeels gevolgd is, te veel aan eenen gastrischen oorsprong van vele ziekten en aan eene
antigastrische methode te hechten.
Buiten deze gebreken bezit dit werk groote verdiensten, en kan, als Handboek over dit gedeelte onzer wetenschap, vooral aan de Zuidelijke Akademiën van ons Vaderland hoogstnuttig zijn. Moge het dat worden, en den kundigen Schrijver aldus voor zijne moeite en arbeid, aan hetzelve besteed, eene belooning geven, waarop dezelve eene zoo regtmatige aanspraak hebben!





{==545==} {>>pagina-aanduiding<<}

Handleiding tot het vinden der ware sterkte van het Acidum aceticum, door middel van de digtheid. Na voorafgegane proeven opgesteld door A. van der Toorn. 's Gravenhage, bij W.K. Mandemaker. 1824. In 4to. 88 Bl. en vele Taselen. f 2-20.

Dit welgeschrevene werk, hetwelk op iedere bladzijde blijken draagt van des Schrijvers belezenheid en ervaring, beantwoordt volkomen aan den tegenwoordigen toestand der Scheikunde, waarin men met even veel naauwkeurigheid en meetkundige juistheid behoort te werk te gaan, als in de eigenlijk zoo genoemde Natuurkunde. Het is in twee Afdeelingen verdeeld, waarvan de eerste eene beschrijving behelst van de eigenschappen en bereiding van het Acidum aceticum, voorafgegaan van de beschouwing der middelen, die het bepalen van de digtheid der vloeistoffen ten doel hebben; de tweede bevat de herleiding der digtheid van het genoemde zuur tot deszelfs ware sterkte, mitsgaders eene opgave van sommige atomen-getallen. Het hoogstbelangrijke verschijnsel, door mollerat het eerst waargenomen (Annales de Chimie, T. LXVIII), dat Acidum aceticum concentratum in soortelijke zwaarte toeneemt door eene vermenging met water, tot dat het bijgemengde water tot het zuur staat als 112,2:100 (alsdan namelijk is de specifieke zwaarte wederom even groot als die van het geconcentreerde zuur), wordt hier door nieuwe proeven opgehelderd, naauwkeuriger bepaald, en verklaard uit de vermindering van volumen, of de penetratie, welke daarbij plaats heeft. Wanneer 29, 55 deelen water bij 100 deelen geconcentreerd Azijnzuur worden gevoegd, bereikt de soortelijke zwaarte haar maximum. Uit deze eigenschap volgt, dat de sterkte van het Azijnzuur, van het water afgerekend, zoo lang klimt met de graden van den vochtmeter, tot dat deze de grootste densiteit aanwijst, welke het Azijnzuur bereiken kan; dat daarentegen boven dit punt de sterkte

{==546==} {>>pagina-aanduiding<<}
door eenen teruggang der graden van den vochtmeter wordt aangewezen. Door gepaste bijvoeging van water moet men derhalve onderzoeken, wat hiervan zij, eer men uit de densiteit van een gegeven Azijnzuur tot deszelfs sterkte kan besluiten. Doelmatige Tafels, om bij dit onderzoek te gebruiken, vindt men bij de tweede Afdeeling gevoegd; terwijl de eerste Afdeeling mede van niet minder dan 16 Tafels voorzien is, welke allen met de meeste juistheid zijn opgesteld. Geen Scheikundige zal, zoo wij vertrouwen, dit werk zonder nut lezen, of liever bestuderen, want hiertoe is het meer nog dan tot lezing ingerigt. Bovenal lazen wij het vierde onderdeel van de eerste Afdeeling, handelende over de digtheid, als middel om de zamenstelling van mengsels te bepalen, die uit twee vloeistoffen bestaan, met uitstekend genoegen. - Druk en papier zijn beiden prijzenswaardig.




Ernstige en herhaalde Waarschuwing aan allen, die de waarheid liefhebben, tegen de ongeoorloofde en verderfelijke Koepokinenting, enz. Door A. Capadose, Med. Dr. Te Amsterdam, bij J.H. den Ouden. 1825. In gr. 8vo. Behalve de Voorrede, 185 Bl. f 1-80.

Recensent heeft in deze ernstige Waarschuwing denzelfden esprit de contradiction gevonden, dezelfde drogredenen en denzelfden toon, als in de vroegere produkten van dezen Schrijver, en er ook, niettegenstaande des Schrijvers verzekering, dien ernst in gemist, welke hem kenmerkt, dien het om waarheid, en om waarheid alleen, te doen is. Een bewijs daarvan zij de wederlegging der vroegere Recensie op bl. 6 en 7 der Voorrede, waaruit elk onpartijdig en oordeelkundig lezer, zoo hij ze met die Recensie vergelijkt en aan eene gezonde uitlegkunde toetst, de waarheidsliefde van capadose kan leeren kennen. Wij voor ons betuigen daaraan genoeg te hebben, en achten deze en dergelijke Waarschuwingen en Bestrijdingen geene aandacht noch ernstige wederlegging waardig.






{==547==} {>>pagina-aanduiding<<}

Redevoering over den weldadigen invloed van het openbaar onderwijs op de uitbreiding en volmaking van alle de onderscheidene vakken der Geneeskunde, gehouden te Haarlem, den 5 April 1825, door J.A. van Bemmelen, Med. Doct. enz. Te Haarlem, bij de Wed. A. Loosjes, Pz. 1825. In gr. 8vo. 32 Bl. f :-40.

Hoogst weldadig, zegt de Heer van bemmelen, is het Besluit van Zijne Majesteit, onzen geëerden Koning, waarbij het Hem behaagde te bepalen, dat er in de onderscheidene Steden van het Rijk Geneeskundige Scholen zouden worden gesticht, voorzien van onderscheidene Leeraren voor de Genees-, Heel-, Verlos- en Artsenijmengkunde, en bestemd zoo wel voor de Heelmeesters van het platte land, als voor hen, die in de steden het beroep van Heel-, Verlos- of Artsenijmengkundigen willen bekleeden. Inderdaad, wanneer men weet, dat deze zoo belangrijke vakken, waarin kundige mannen veel goed kunnen, en onkundigen zeer veel kwaad moeten uitwerken, op vele plaatsen, vooral in onze afgelegene landprovinciën, nog in handen van de domste wezens zijn, die, zich bij purgeer-, braak- en zweetmiddelen en bij het doen van latingen bepalende, meestal de ingewanden tot sterke ontlastingen aanzetten, als de Natuur reeds eene heilzame perspiratie op de huid heeft aangevangen, en de huid door zweetmiddelen tot eene vermeerderde uitwaseming noodzaken, terwijl de ingewanden reeds pogingen aanwenden, om eene prikkelende en het geheele gestel in wanorde brengende stof uit te werpen; van zulke ellendelingen, bij wien de ondervinding, die groote leermeesteresse in de Geneeskunde, voorbijgegaan is, zonder eenig spoor in hunne onontwikkelde hersenen achter te laten, en die niet ophouden, in iedere kwaadaardige koorts, den ongelukkigen landman, om een weinig kina uit te winnen, door herhaalde bloedlatingen per post naar andere gewesten over te zenden. Wanneer men dit weet, dan

{==548==} {>>pagina-aanduiding<<}
gewis moet men zich verheugen over een Besluit van Z.M., dat ten minste aan hen, die willen leeren, daartoe de deur openstelt; en vooral moet men zich verblijden, als men verneemt, dat dit nieuwe onderwijs in handen komt van mannen zoo als de Heer van bemmelen en de overige Lectores, die aan de Haarlemsche School geplaatst zijn. Wij willen hier niet onderzoeken, en het is er hier ook de plaats niet toe, of het niet meer verkieslijk zoude geweest zijn, de onkosten, die voor deze Scholen zullen gedaan worden, aangewend te hebben ter bezoldiging van eenen goeden Districts-Medicus; van zulk eenen, die Medicus van aanleg was, en eene geheel wetenschappelijke opvoeding gehad had. Wij willen hier niet aanmerken, dat het onmogelijk is, alle die hulpmiddelen bij deze nieuwe Scholen te vereenigen, welke onze Universiteiten opleveren, en dat men toch waarlijk niet te veel kundigheden kan verschaffen aan hen, in wier handen het welzijn en het leven onzer nijvere landbewoners wordt gesteld. Wij mogen hier zelfs niet vragen, of het niet beter is, geen Medicus, dan een' halfgeleerden te hebben. Wij zullen hier zelfs het voorbeeld niet aanhalen van een klein eiland, aan onze kusten gelegen, waar, sedert er hoegenaamd geene Medische hulp meer aanwezig was, de sterfte beneden die der naburige landstreken gedaald was, waarboven zij zich verhief, zoo lang er een onkundige, met een diploma gewapende, kwakzalver zijnen onheil aanbrengenden invloed uitoefende. Neen, wij willen ons liever alleen verheugen, dat de instelling dezer Scholen, al neemt zij dan ook het kwaad niet geheel weg, hetzelve veel moet verminderen; en wij willen hopen, dat uit dezelve geene halfgeleerden, maar doorkundige land-genees- en heelmeesters zullen voortkomen.
Te Haarlem heeft de Heer van bemmelen, als Lector in de Ontleedkunde, deze School met de Redevoering, die wij hier aankondigen, geopend. Hij heeft in dezelve, op eene duidelijke, geregelde, en voor een gemengd gehoor bijzonder geschikte wijze, gehandeld over

{==549==} {>>pagina-aanduiding<<}
den weldadigen invloed, dien het openbare onderwijs op alle vakken der Geneeskunde ten allen tijde gehad heeft. Beginnende met aesculapius en hippocrates, die de zieken reeds omtrent zoo goed genas als de tegenwoordige Geneeskundigen, doorloopt de Heer van bemmelen kortelijk het Grieksche en Romeinsche geneeskundige onderwijs, vergeet de Arabieren niet, en toont, hoe vervolgens, in de Middeleeuwen, in Italië voor de Geneeskunde een nieuw licht opging, waardoor de Scholen van Padua en Bologna geboren werden. Hij roemt, tot tijden komende, die nader aan de onze liggen, den Vader der nieuwere Heelkunde, ambrosius paré, en vermeldt de verdiensten der Nederlanders, en bijzonder der Leydsche Hoogeschool. Overal, toont hij, bloeide Genees- en Heelkunde, waar het openbare onderwijs in dezelve bloeide; het eene was steeds onafscheidelijk van het andere. Wij hopen, dat een ieder, na het hooren dezer Redevoering, van deze waarheid volkomen overtuigd zal geweest zijn. Wij wenschen den Heere van bemmelen vele leerlingen toe; en zijne anatomische lessen, die hij sinds vele jaren te Haarlem, waar hij den beroemden Hoogleeraar bakker opvolgde, hield, zijn ons ten waarborg, dat hij goede kweekelingen zal vormen, en dat zijne aanstelling den bloei van Haarlem, der gezondheid van den landbewoner harer omstreken, en vooral der wetenschap zelve, bevorderlijk zal zijn.





Redevoering, door den Heer Canning, Minister van Staat en Buitenlandsche Zaken te Londen, gehouden in het Huis der Gemeente, op Donderdag 21 April 1825, bij gelegenheid van de Debatten over de Bill der Emancipatie van de Roomsch-Katholijken in Ierland. Te Amsterdam, bij M. Westerman. 1825. In gr. 8vo. 28 Bl. f :-20.

Er zijn algemeene waarheden, die, in het afgetrokke-
{==550==} {>>pagina-aanduiding<<}
ne, door niemand zullen ontkend worden, maar wier toepassing op het dagelijksche leven met voorzigtigheid moet geschieden, om der Maatschappije niet het grootste onheil te brouwen. Van dien aard zijn b.v. de volgende: Alle menschen worden met gelijke Regten geboren, - elk, zonder onderscheid, is gehouden, zijn Vaderland-te verdedigen, - de Opstand, in geval van verdrukking, is het heiligste Regt, en uitspraken van dien aard meer, welke ten tijde der Fransche Omwenteling, door de boosheid misbruikt, de verschrikkelijkste tirannij veroorzaakten, en de zegepraal der domheid, slechtheid en armoede, gepaard met ligchaamskracht, over deugd, verstand en welgesteldheid, die te zwak bevonden werden, voltooiden. Zoo is het ook eene waarheid, die geen' twijfel kan lijden: dat de Staat verpligt is, niet alleen alle Godsdiensten, die niet strijdig zijn met de zedelijkheid, te dulden, maar die ook te beschermen. Onverdraagzaamheid is eene der grootste pesten en schandvlekken voor Christelijke Staten. Het schijnt daarom, dat liberale beginselen zich zelfs naauwelijks met eene heerschende Kerk kunnen verdragen: want dit denkbeeld van heerschappij sluit altijd eene minderheid der niet heerschende Kerken, en, zoo al niet het regt, dan toch de magt in tot onderdrukking derzelven. Mannen van de edelste denkwijs en onbetwistbaar Christelijke, ja naauwgezette gevoelens hebben het daarom ook sedert lang onwaardig aan eene vrije, aan eene Protestantsche Regering gevonden, dat zij hare Roomschgezinde Onderdanen, niet alleen in Engeland, waar hun getal zeer klein is, maar vooral in Ierland, waar zij negen tienden der bevolking uitmaken, van alle burgerlijke eerposten en bedieningen uitsluit; terwijl zij hen
nogtans noodzaakt, de tiende aan de Protestantsche Geestelijkheid te betalen, die daardoor heerlijk en in vreugde leeft, zonder zich om eenige zielzorg te bekommeren. Na vele mislukte pogingen, zelfs door pitt en fox, hoe zeer anders in 't staatkundige lijnregt verschillende, gedaan, heeft eindelijk de Minister canning, zoo 't schijnt niet tegen genoegen des Konings, de zaak ten be-
{==551==} {>>pagina-aanduiding<<}
hoeve der Roomschgezinden zoo verre doorgezet, dat hunne emancipatie (vrijverklaring van die harde wetten) in het Lagerhuis reeds was doorgegaan, toen dezelve in het Hoogerhuis, of bij de Lords, werd verworpen.
De onregtvaardigheid daargelaten, dat Roomschgezinden zoo wel hunne eigene, als ook, door het tiende gedeelte van hun inkomen, andersdenkende Geestelijken moeten onderhouden, zoo verdient de hoofdzaak, de volkomene gelijkstelling der Roomschgezinden met de Protestanten tot 's lands bestuur in het Britsche Rijk, wel onze overweging. Op zichzelve, in het afgetrokkene beschouwd, is zeker niets billijker. De Roomsche betaalt schot en lot, zoo goed als de Protestant. Waarom hem dan niet dezelfde Regten vergund? Niemand zal ook aarzelen, zulks te doen, zoodra de Roomschgezinden overal daarin met een goed voorbeeld voorgaan. Maar, om nu niet te spreken van de onophoudelijke knevelarijen, waaraan de Hongaarsche Protestanten, zulk een aanzienlijk gedeelte van dat Koningrijk, in de Oostenrijksche Staten blootstaan, of van de weigering van kerken aan Protestanten in Italië, zelfs hier en daar in Frankrijk, waar zij te midden eener Roomsche bevolking wonen, - zoo is er een beginsel in de Roomsche Kerk, hetwelk het voor Engeland ten uiterste gevaarlijk maakt, de Emancipatie toe te staan. Dit is: men behoeft aan Ongeloovigen en Ketters geen woord te houden. De Roomsche Kerk heeft dit beginsel op de Kerkvergadering te Constanz niet alleen in bespiegeling vastgesteld, maar ook in beoefening gebragt, door het verbranden van huss en hieronymus van praag; en de Kerk erkent immers, dat deze wettig door den Paus voorgezetene Kerkvergadering door den Heiligen Geest is bestuurd geworden? Wat dus in 1418 gold, geldt ook vier Eeuwen later. Men spreekt er niet gaarne van; maar daarvan laat de reden zich zeer goed begrijpen. In weerwil aller eeden, zal dus de Iersche Roomschgezinde den Paus en deszelfs voorschriften
hooger stellen dan die des Konings, en zijn Bisschop of Priester kan hem, door het weigeren der absolutie, tot alles

{==552==} {>>pagina-aanduiding<<}
noodzaken. De herstelling van de Orde der Jezuiten moet aan dit beginsel nieuwe kracht bijzetten. Deze Orde toch heeft den regel aangenomen: het doel heiligt de middelen. Natuurlijk zal dus de Roomsche Geestelijkheid in Ierland alles beloven, om hare schapen op de vette gemeene weide van Engelands bestuur te kunnen drijven; maar het belang der Kerk gaat boven alles, en er is bijna geen hooger, dierbaarder belang voor dezelve, dan om het rijke, magtige, bloeijende Britsche Rijk op nieuw aan het Roomsche Hof te onderwerpen, en het, gelijk onder hendrik III, tot eene vette Prebende van Rome te maken. Hoe zou dit den luister der Kerke verhoogen! Het ware gedaan met de ketterij; en zou men zich tot dat einde niet alles mogen veroorloven?
Ja, het ware gedaan met de ketterij! Engeland is tegenwoordig nog het éénige bolwerk van het Protestantismus in Europa. Deenemarken en Zweden zijn daartoe te zwak; Pruissen helt zeer zigtbaar tot het Katholicismus over, en wij kunnen het nog beleven, dat men er Romes kerkdienst geheel zal invoeren. De Republiek der Vereenigde Nederlanden, te voren mede een steunpilaar van het Protestantismus, is veranderd in een Koningrijk, alwaar, uit den aard der zake, de Roomschgezinde met den Protestant gelijk gesteld is, en met regt. Doch het Katholicismus heerscht uitsluitend in Spanje, Portugal, Italië, Hongarije, bijna uitsluitend in Frankrijk, waar de Jezuiten hunne uiterste pogingen doen, om alle andersdenkenden, als muitelingen en bewerkers der Omwenteling, verdacht te maken; waar men ongestraft de dochters mag verleiden, om zich aan het vaderlijke gezag, te gelijk met het vaderlijke geloof, te onttrekken. Oostenrijk en andere Duitsche Vorsten erkennen Romes gezag in volle mate. De Kerk nu, die zoo vele magtige leden telt, is eene aanvallende Kerk. Zij sluit alle andersdenkenden van de eeuwige zaligheid uit; en dit verschrikkelijke beginsel drijft dus vele brave en gemoedelijke Roomschen, uit kwalijkbegrepene Christelijke liefde, tot onverdraagzaamheid en Proselytenmakerij. De Pro-
{==553==} {>>pagina-aanduiding<<}
testanten, daarentegen, handelen altijd slechts verwerenderwijze. Bij hen is doorgaans geen bijzondere lust om Proselyten te maken, dewijl zij begrijpen, dat de Algemeene Vader slechts op het hart, niet op het
kerkgebaar ziet. Nu moet een gestadige, onvermoeide aanval, waarin men geene middelen ontziet, maar, volgens de reeds genoemde beginselen, vrijheid verleent om zich uitwendig als Hervormd voor te doen, ten einde het Protestantismus te veiliger te ondermijnen, (zoo als het geval was met den beruchten von haller, die daartoe geheim verlof had van den Bisschop van Fryburg;) waarin men bureaux voor omkooping, tot voor gemeene Militairen toe, oprigt, - zulk een aanval moet eindelijk zegevieren op eenen vijand, die zich enkel verdedigend houdt. En wanneer nu Engeland ophoudt een geheel Protestantsche Staat te zijn, te midden van zoo vele zuiver Roomsche, wat moet dan het gevolg zijn? Het Proselytismus der Roomschen heeft nu reeds in Engeland het aantal van de belijders dier Kerk, in twintig of dertig jaren, twintigmaal talrijker doen worden, dan het te voren was; wat zal het dan wezen, wanneer alle de beschermende wetten van het Protestantismus gevallen zijn? Zal het Jezuitismus niet, door middel vooral der Iersche leden, allengs eene magtige partij in het Parlement zien te winnen? Zal het niet in het Ministerie weten in te sluipen, als dit voor Roomschen openstaat; een geval, 't welk de Heer canning uitdrukkelijk onderstelt (bl. 13.)? Zal niet het Protestantismus in 't geheim, doch nu met grootere kracht en betere hoop op goeden uitslag, aangevallen en ondermijnd worden? Men zegge niet: ‘Deze heerschappij, die uitsluiting, langer te handhaven, strijdt met den milden geest der Protestantsche leere, vooral zoo als die in onze dagen begrepen wordt.’ Indien de liberaliteit geheel van de eene zijde komt, terwijl de andere zich daarvan bedient, om hare
oogmerken te bereiken, zoo wordt zij slechts een middel te meer tot uitbreiding van het Rijk der Duisternis. Wij zullen dit door een voorbeeld ophelderen. Men verhaalt algemeen, dat de Roomsche Aarts-
{==554==} {>>pagina-aanduiding<<}
priester zijne kudde heeft laten vermanen, en des noods gelasten, alleen bij Katholijken ter markt te gaan, en dus de Protestantsche winkels opzettelijk te mijden. Indien zich dit eens mogt bevestigen, zou het dan den liberaalsten Protestant kwalijk te nemen zijn, indien hij nu ook van zijnen kant alleen zijne geloofsgenooten begunstigde, en den Roomschen winkelier voorbijging, opdat de laatste niet alles zou hebben, de Protestant niets? Dit zou op zichzelve onverdraagzaam, bekrompen en kleingeestig zijn; maar in de gegevene omstandigheden wordt het bijna tot pligt. Zoo ook hier. Wil het talrijkste Kerkgenootschap der Christenheid eenigermate, al ware 't slechts burgerlijke, verdraagzaamheid, en die minzaamheid en goede trouw oefenen, welke burgers van denzelfden Staat, belijders (wat nog meer is) van éénen God en Heer aan elkander verschuldigd zijn; willen zij zich weder op de hoogte plaatsen, waarop zij omtrent 1780 of 1790, na de afschaffing der heillooze Jezuiten-Orde, stonden, en daarvan sprekende bewijzen gaven, - zoo gelooven wij, dat niets billijker noch raadzamer is, dan de intrekking der uitsluitende wetten in het Britsche Rijk. Maar wil de Kerk dat niet, wil zij de Jezuiten handhaven, die, volgens de letter en den geest hunner instelling, eenen eeuwigen oorlog met het Protestantendom moeten voeren, zoo kan men het den Hervormden Christen niet ten kwade duiden, wanneer hij op eenige middelen van verdediging tegen den algemeenen, gezworen', nooit bevredigden vijand bedacht is. Ongetwijfeld hebben de jongste gebeurtenissen in Spanje, de
zegepraal van Monnikendom en Papismus aldaar, en de verduistering in Frankrijk, in Engeland aan velen de oogen geopend, en de wet doen verwerpen. Wil de Paus dus zijne Iersche kinderen in hunne natuurlijke Regten hersteld zien, hij vernietige de Orde der Jezuiten, en verdiene daardoor het vertrouwen der Engelsche Protestanten. Dat het bij dezen geene domme, bekrompene gehechtheid aan hunne (de Episcopale) Kerk is, welke hen bij de verwerping der wet van vrijstelling bezielde, blijkt daaruit, dat thans vele Protes-
{==555==} {>>pagina-aanduiding<<}
tantsche Dissenters in het Parlement zitten. Maar in hunne leerstelsels is niets uitsluitends; zij doemen andersdenkenden niet tot eeuwige straf, noch zoeken hen in dit leven per sas et nefas tot de gemeenschap van hun Kerkgenootschap over te halen.
De Heer cannino, de Emancipatie voorstaande, gaat van een ander beginsel uit, dat zich meer tot Engeland bepaalt. Schoon zijne Redevoering slechts eene beantwoording van tegenwerpingen en dus niet alles daarin even klaar is (doordien wij die tegenwerpingen niet volkomen kennen), bestaat zij echter grootendeels uit eene verdediging der Roomschgezinde leerstellingen, in zoo verre, dat die niet gevaarlijk zijn voor den Staat. Hij loopt tot dat einde het eene voor, het andere na door, zoo als de transsubstantiatie, de biecht, het geloof aan de kracht der goede werken en aan het gezag van den Paus, en beweert, dat er wel zulken, die de Gooheid van christus ontkennen, in het Parlement zitten, terwijl nogtans de Protestantsche Kerk zoo uitsluitend is als de Roomsche, en den banvloek van athanasius tegen de zoo even gemelden aanneemt. Uit den mond van eenen canning is dit gezegde bijna ongeloofelijk. Hoe! weet dan niet elk verlicht Protestant, dat athanasius voor zijne rekening verdoemen mag zoo veel hij wil; dat hem een hooger Meester dan athanasius het vervloeken verboden heeft; terwijl de zoogenaamde Geloofsbelijdenis, die men, helaas! nog achter onze Bijbels vindt, niet eens van dien Kerkvader, maar in de vijfde Eeuw is opgesteld. Daarenboven is die stukswijze verdediging van het Katholicismus (of liever van die verbastering van hetzelve, het Papismus) niet datgeen, waarop het hier aankomt. Den geheelen geest der Kerk moet men omvatten: dezen moet men weten te redden, eer men den laatsten dijk van het Protestantismus doorsteekt. Voorts zoekt de Heer canning de onregtvaardigheid en het onslaatkundige van den maatregel eener langere ongelijkheid van Roomsche en
Protestantsche burgers te betoogen, en het Parlement gerust te stellen wegens de al meer en meer toenemende

{==556==} {>>pagina-aanduiding<<}
eischen der Roomschgezinden. Dat hij ons overtuigd of slechts bijzonder getroffen heeft, kunnen wij niet zeggen, waarvan echter de schuld ook wel gedeeltelijk aan de stroeve vertaling kan liggen; zie b.v. bl. 7 bovenaan, en bl. 22 en 23, waar wij het woord opzieners vinden, hetwelk niet anders dan voorziening kan zijn.
Doch, willen wij dan, dat de verdrukking der Roomschen in Ierland voortdure? Dat zij verre! Maar men behoeft hunne eer- en staatzucht niet op te wekken. Waren onze Roomsche medeburgers vóór 1795 ongelukkig, toen zij tot geene staatsambten werden geroepen? Zij genoten alle Regten en genoegens der Maatschappij. Men doe in Ierland meer, dan de Heer canning durft vergen: men ontsla den Roomschen Ier van de tienden voor de Protestantsche Geestelijkheid; men verligte het lot van den armen pachter, wiens onbarmhartige Heer de vruchten van zijn zweet te Londen verbrast; dan zal men die klasse winnen, welke wezenlijk verdrukt wordt. Zij, de ongelukkige, schamele inboorlingen, maken geene aanspraak op zitting in het Parlement, of op ambten; dit doen slechts de groote Heeren, die zich van den druk van Ierland, als een voorwendsel, bedienen, om - in de Regering te komen. Aan hunne eerzucht mag men de veiligheid van het Protestantismus niet opofseren; maar het zou onverschoonlijk wezen, onder voorwendsel van zucht voor de Hervorming, den armen Ier langer te laten zuchten. Men emancipére hem van tienden en knevelarijen, en vermindere des noods het getal der Protestantsche Geestelijken zonder Gemeente: dit zal, dunkt ons, beter doel treffen.




Geschiedkundige Beschouwing der Monnikenorden en Kloosters, naar het Hoogduitsch bewerkt door J.C.A. Sander, Christen-Leeraar bij de Evangelisch-Lutherschen te Haarlem. II Deelen. Te Haarlem, bij de Erven F. Bohn. 1822. In gr. 8vo. Te zamen XIV en 788 Bl. f 7-95.

Wij weten er niet anders op, dan dat wij aan bewerker en

{==557==} {>>pagina-aanduiding<<}
uitgever van dit werk, en aan het publiek, verschooning vragen, om de lange vertraging met de aankondiging van een zoo belangrijk geschrift eenigzins goed te maken. Wij zouden wel...... Maar neen, wij hebben tijd noch plaats voor eenige uitweiding, en dus geen woord meer tot verontschuldiging!
De Hoogduitsche schrijver is maar als c.j.w.... bekend. De vertaler heeft heel wat meer dan vertalen gedaan, en men is hem dank voor zijne moeite schuldig, want of het ook moeite kostte, vier boekdeelen, van zoodanigen inhoud als dit werk, tot twee te verminderen! maar hij heeft nog meer verrigt, en den toon des oorspronkelijken schrijvers gematigd, die niet altijd den eerbied voor hetgeen anderen heilig is in het oog hield. Veel luidt nu nog wel als satyre; maar wie kan dat helpen? Een groote rijkdom, in andere schriften verspreid, is hier bijeengebragt, en - zoo al de oorsprong van het monnikenleven juister had kunnen, en, gelijk Recensent meent, moeten aangetoond zijn (wat bl. 6-15 daarvan geeft, is te kort) - over de geschiedenis der verschillende orden van monniken, over hetgeen tot derzelver bevordering, verbetering of vernietiging is ondernomen, over de gevolgen daarvan, heeft men hier een volledig werk. Men leest eene geschiedenis, welker waarheid door de opgave der bronnen, uit welke dit werk geput is, is gewaarborgd: maar 't is geene dorre geschiedenis; zij is pragmatisch behandeld, dat is, naar sander beredeneerd ten aanzien van oorzaken en gevolgen. Op den roem van onpartijdigheid mag dit werk aanspraak maken. Het nut, dat, somtijds en onder sommige toevalligheden, het kloosterleven had, de goede beginsels en oogmerken bij hetzelve, de verdiensten van sommigen in de monnikenorde worden er zoo wel in opgenomen, als het, zoo als van zelve spreekt, vol is van de zotheden en ondeugden, in de kloosters te voren of nog te huis. Daar krielt het van. Er had misschien (doch waarom ook?) wel wat van kunnen gemist worden. De keus, die deze schifting bepaalde, was echter moeijelijk. Van droefenis en afgrijzen zal men zich zoo min, als van lach en spot kunnen onthouden onder het lezen. Als het maar geene aanleiding geeft tot
onbetamende oneerbiedigheid jegens het ware en heilige van den Godsdienst! Maar, het beste kan altijd misbruikt worden, en sander's ernst is een heerlijk tegengift.

{==558==} {>>pagina-aanduiding<<}

Het tweede deel is, om de daarin voorkomende geschiedenis der Jezuiten, en het geheele werk is, met opzigt tot de behoeften des tijds beschouwd, hoogstgewigtig, en bij Onroomschen en Roomschen wenschen wij, dat het vele lezing en behartiging zal vinden. De overtuiging, dat het bijgeloof duizendmaal erger is dan het ongeloof, omdat het in het duister werkt, dringt zich, onder het lezen, diep in het verstand en hart in. En is de mystiekerij onzer dagen de poort, waardoor het Jezuitismus tracht binnen te sluipen (II. 397), dan kunnen zoodanige werken niet genoeg aangeprezen worden. Er is, sedert de uitgaaf van dit boek, zoo veel van de pers gekomen, dat onze late aankondiging nog wel voordeelig zijn kan, om te beletten, dat hetzelve verdrongen worde uit de aandacht van hen, die het nog niet - gelijk zeer velen, zoo als wij hopen - lazen, en die vrienden zijn van eene het verstand voedende, het hart belangrijk opwekkende en aangenaam onderhoudende lectuur. Voor hen, die het licht haten, omdat hunne werken daardoor geopenbaard worden, dat ze boos zijn, verliezen wij niet één woord!

George III, zijn Hof, en zijne Familie. Bevattende eene menigte belangrijke en weinig bekende Gebeurtenissen, betreffende de Zeden, de Gewoonten, en de Levenswijze van dien Monarch. II Deelen. Naar het Fransch. Te Amsterdam, bij J.C. van Kesteren. 1824. In gr. 8vo. Te zamen CXVIII en 447 Bl. f 5-50.

Het kan niet anders dan belangstelling opwekken, wanneer van de familie, het hof en den persoon eens zoodanigen Konings een welgeschreven boek ons aangeboden wordt. De regering van george III staat toch in geen weinigbeduidend verband met het lot onzes vaderlands, en haar duur van 60 jaren, in een voor de geschiedenis zoo gewigtig tijdvak (van 1760-1820), levert gewis veel wetenswaardigs op. De betrekkingen van dien Vorst, zijne zeden, zijn karakter en gedrag, niet altijd even billijk beoordeeld, zijne rampspoeden, van welke de krenking zijner geestvermogens de meest bekende is, moeten wel eenen Schrijver, voor zijne taak berekend, en wien tot dezelve de noodige hulpmiddelen niet ont-
{==559==} {>>pagina-aanduiding<<}
braken, overvloed van stoffe aanbieden, om zijne lezers nuttig te onderhouden.
De Schrijver dezes werks is bertrand moleville, die het eerst in het Engelsch en daarna in het Fransch heeft uitgegeven, toen lodewijk XVIII in Frankrijk was teruggekeerd, en hij insgelijks zich daar weder bevond. Wij denken, dat het door onze landgenooten met niet minder graagte zal ontvangen zijn of worden, dan het, in Londen uitgegeven zijnde, lof verwierf. Het staat ook op zichzelve, maar kan als vervolg der Geschiedenis van Engeland, vóór tien jaren, in zes deelen, bij van kesteren uitgegeven, aangemerkt worden.
Den Vertaler is men grooten dank schuldig. Hij heeft niet alleen, waar het de eer onzer natie gold, zoo als dat bijzonder met het berigt aangaande den slag op Doggersbank het geval was, der waarheid regt gedaan; maar vooral heeft hij op onzen dank aanspraak verworven door het geschiedkundig tafereel der regering van george III, hetwelk dit werk voorafgaat (I. bl. I-CXVIII). Deze schets, naauwkeurig en onpartijdig vervaardigd, vult eene wezenlijke gaping aan, die het gevolg zijn moest der behandeling als van bijkomende zaken, of liever der aanstipping, van de staatkundige gebeurtenissen onder die langdurige regering. Wij noemen dit tafereel gaarne regelmatig en volledig; en, levere het al, uit zijnen aard, geene bevallige, het levert toch eene hoogstbelangrijke lectuur op. Hoe gaarne wij uit die schets, en uit het werk zelve, eene proeve overnamen, plaatsgebrek verbiedt het ons; en wij steunen op het vertrouwen onzer lezers, wanneer wij niets anders doen, dan dit, in zoo vele anecdoten rijke en in zoo menig opzigt belangrijke, werk hun onbepaald aan te prijzen, en den Uitgever te verzoeken, dat zijne pers het publiek altijd verpligte met vreemde producten van zulk allooi. Op taal en stijl valt weinig aan te merken zonder vitzucht. De beeldtenis des Monarchs versiert beide (waarom, weten we niet, beide) deelen. Zij boezemt medelijden in, die, door de lezing van het werk zelve, zich tot hoogachting verheffen, en tot niet weinige geschied- en karakterkundige opmerkingen aanleiding geven zal.





{==560==} {>>pagina-aanduiding<<}

Danielis Tieboel Siegenbeek, Responsio ad quaestionem literariam a nobilissima Facultate Philosophiae theoreticae et Literarum humaniorum anno 1823 propositam: Exponatur controversia de falsa legatione, Demosthenem inter et Aeschinem agitata, ita ut non tantum historia illorum temporum, actionis judiciique forma ipsaque cum accusandi tum defendendi capita proponantur, sed opera praecipue conferatur ad scriptorum, maxime illorum oratorum, diligentem interpretationem atque emendationem. Lugd. Batav. apud S. et J. Luchtmans. 1824. 4to. pp. 68.

Deze bekroonde Prijsverhandeling, welke in de Jaarboeken der Leydsche Hoogeschool gevonden wordt, verdient ten volle eene afzonderlijke vermelding, als het werk van eenen Jongeling, die reeds bij het intreden van zijne loopbaan de beste verwachting van zich koesteren doet, en zich dus reeds vroeg zijnen naam waardig heeft willen betoonen.
Na eene korte, doch gepaste Inleiding, waarin de Heer siegenbeek over het nut en de strekking der voorgestelde vraag handelt, en zijne lezers met de wijze, waarop hij dezelve behandelen zal, bekend maakt, begint hij in het eerste Hoofdstuk met de geschiedenis dier tijden te ontvouwen. Na vooraf de bestuurders van Macedonië vóór Philippus te hebben opgegeven, maakt de Schrijver ons bekend met de wijze, hoe Philippus, zoon van Amyntas, de regering van het Macedonische gebied in handen kreeg, en hoe hij de magt van hetzelve heeft uitgebreid en bevestigd. Hij schetst ons, hoe Philippus den vervallen krijgsdienst der Macedoniërs regelt en verbetert: hoe hij hunne neêrgeslagene gemoederen weet op te wekken door zijne overwinningen op Argaeus en de Paeoniërs; hoe hij de Illyriërs bestrijdt, met dat gevolg, dat ook deze zich genoodzaakt vinden, alle de steden van zijn gebied te ontruimen. Nu had de nieuwe Koning zijn rijk van zijne vijanden verlost, en zich de algemeene achting en liefde van zijn volk verworven. Doch de eerzucht des Konings gaat verder: hij wil Macedonië bevrijden van de algemeene verachting der Grieken, en zijn gebied in roem met de voornaamste steden van Griekenland doen evenaren. Met dit doel neemt hij Amphipolis weder in, en weet den Atheniënsers, die door de Amphipolitanen te hulp

{==561==} {>>pagina-aanduiding<<}
waren geroepen, den gevraagden bijstand af te raden. Daarna belegert Philippus Pydna en Potidaea, en geeft deze steden aan de Olynthiërs, om door dit geschenk de Atheniënsers, die een bondgenootschap met hen willen aangaan, voor zich in te nemen. Doch het verlies van deze beide steden moet door eenen inval in Thracië vergoed worden, waarmede de Grieken toen in oorlog waren. Nu wordt Philippus door de edelsten der Thessaliërs, de Aleuaden, te hulp geroepen, om hen te bevrijden van het juk der drie dwingelanden Tisiphonus, Pitholaus en Lycophron. De Koning geeft gehoor aan hunne bede, overwint deze overheerschers, en verdeelt Thessalië, zoo als het voormaals geweest was, in vier deelen, waarover hij vier bestuurders stelt, die zijne belangen behartigen. Op dien zelfden tijd ontstaat er een oorlog onder de Grieken over den Godsdienst, tien jaren lang met de grootste bitterheid gevoerd. De Phocensers, namelijk, waren tegen de Amphictyonen, zijnde de bewakers van den tempel te Delphi, opgestaan, en hadden zich meester gemaakt van dit algemeene heiligdom der Grieken. De Phocensers worden nu bestreden door de Locriërs, Boeotiërs en Thessaliërs; en, terwijl de Grieken dus in hunne eigene ingewanden wroeten, voert Philippus eenen kleinen oorlog met de Atheniënsers, nadert met eene vloot de eilanden, onder hun bestuur geplaatst, en dringt door tot Attica. Hierna keert hij naar Macedonië terug, om het verbond der Olynthische sleden aan te tasten. Maar nog verder strekt zich de begeerte van den Macedonischen Koning uit; hij wil het beheer van Griekenland; doch hierin staan hem de Atheniënsers, en zij alleen, in den weg. Om dit zijn oogmerk te bereiken, wil hij met de Atheniënsers den vrede sluiten, welke met de grootste toejuiching wordt aangenomen. Ten einde over dezen vrede te handelen, worden er tien gezanten naar Macedonië afgezonden, en onder dezen munten de namen van
Demosthenes en Aeschines uit. Zij allen behartigen de zaken der Atheniënsers; en Aeschines vermeldt de verdiensten van zijne natie omtrent de voorvaderen van Philippus, en raadt den Koning hunne vriendschap aan. Doch het licht der welsprekendheid van Demosthenes, dat te Athene schitterde, is aan 's Konings hof als uitgebluscht; hij kan, zelfs op den vriendelijksten aandrang des Konings, zich niets herinneren van hetgeen hij zich had voorgesteld den Koning voor te dragen. Op elk voorgesteld punt weet Philippus dus te antwoorden, dat de welsprekend-
{==562==} {>>pagina-aanduiding<<}
sten der Atheniënsers zijne wijsheid en welsprekendheid bewonderen. - Eindelijk roept men de hulp van Philippus in tegen de Phocensers; en hij is terstond gereed, de zaak van den aangeranden Godsdienst te verdedigen. Hij bestrijdt en overwint hen; doch, in plaats van hen, als aanranders van den Godsdienst, te straffen, geeft hij, met listige omzigtigheid, de beoordeeling hiervan aan de Amphictyonen over; en nu wordt de Vorst van Macedonië, in plaats der Phocensers, in de verheven regtbank van Griekenland verkozen, en Demosthenes zelf vindt zich genoopt, dit besluit, door de Amphictyonen ter goedkeuring aan de steden van Griekenland opgezonden, het Atheensche volk aan te raden. Doch nu, om het beheer van Griekenland, en zonder tegenstand, te omvatten, doet Philippus de Atheniënsers den oorlog aan; de strijd is hevig en zonder beslissenden uitslag, tot dat eindelijk de Atheniënsers voor de dapperheid van Philippus en Alexander wijken en vlugten; en zoo maakte één dag, gelijk de uitkomst heeft bevestigd, een einde aan de vrijheid der Grieken, wier schutsheeren de Atheniënsers geweest waren. Athene evenwel wil de wijze Koning niet ten onder brengen; hij wil niet schijnen hare vrijheid te verminderen, zeggende, dat hij, die uit hoofde van roem zoo veel kommer en onrust had doorgestaan, eene dwaze daad zoude begaan, zoo hij het tooneel des algemeenen roems
sloopte: ἀτοπους εἶναι, zegt Plutarchus, ἔλεγεν κελεύοντας ἄνθρωπον ὑπὲρ δόξης πάντα ποιοῦντα κὰι πάσχοντα ἀποβαλεῖν τὸ τῆς δόξας θέατρον. Hierna wordt Philippus, volgens de begeerte van geheel Griekenland, met uitzondering van Lacedaemonië, tot aanvoerder der Grieken te land en ter zee verkozen; tot dat hij eindelijk, toen hij in Macedonië terugkeerde, om, volgens algemeen besluit der Grieken, de Perzen te beoorlogen, door zekeren Pausanias gedood werd. Dus had Philippus 24 jaren geregeerd, en werd als een dapper en voorzigtig Vorst geroemd. - Na dit alles, hetwelk door den Heer siegenbeek met orde, naauwkeurigheid en bondigheid wordt opgegeven, in welke opgave wij tevens een juist gebruik der beste bronnen opmerken, handelt hij over den stand der zaken te Athene ten tijde van Philippus, en daarna over Demosthenes en Aeschines. Maar ons bestek laat niet toe, ook in dit gedeelte den Schrijver op den voet te volgen: het zij genoeg, op te merken, dat hetzelve vele blijken draagt, dat hij met de geschiedenis der Grieken en met hun karakter bekend is, en de

{==563==} {>>pagina-aanduiding<<}
verdiensten van Demosthenes en Aeschines heeft doorzien en van den goeden kant beoordeeld, en, hetgeen wij zeer prijsselijk vinden, met welaangevoerde plaatsen der Ouden zelve gestaafd heeft.
In het tweede Hoofdstuk vinden wij een verslag van het twistgeding tusschen Demosthenes en Aeschines. De Schrijver bepaalt den tijd, waarop hetzelve zoude zijn voorgevallen, en volgt hierin het gevoelen van taylor. De twijfeling, alsof dit geschil niet zoude hebben plaats gehad, meent hij te regt, dat door Aeschines zelven, in een' zijner brieven, is weggenomen. Van meer belang schijnt hem toe de achterdocht der Ouden, of wel de redevoering van Demosthenes de falsa legatione het echte werk van dezen Schrijver is, aan hetwelk hij de laatste hand niet zoude gelegd hebben; en voor dit gevoelen meent hij eenigen grond te vinden in de geheele houding dezer redevoering, waarbij hij de woorden van taylor gebruikt: ‘Habemus igitur, si credere fas est, orationem non ab ipso auctore perpolitam aut evulgatam, sed quae inchoata ex ejus scriniis in lucem prodiit, foetum quidem abortivum, sed abortivum Demosthenis, et si, quod de summi Poëtae Ulixea dictum est, huc transferre licet;

‘Sint sane somnia, somnia tamen sunt Jovis.’ 

Hierna vinden wij het oordeel der Ouden over beide redevoeringen opgegeven, en dit Hoofdstuk besloten met de opgave van den vorm, waarin dit geschil gevoerd en uitgewezen is.
Het derde Hoofdstuk bevat den inhoud der beide redevoeringen. Eerst wordt de voornaamste inhoud der redevoering van Demosthenes vermeld; en het blijkt reeds terstond, welke hoofdpunten ter behandeling Demosthenes zich had voorgesteld. Deze punten worden door den Schrijver opgegeven en behandeld. Zij betreffen, 1o. den ondergang der Phocensers; 2o. dat de vrede, door Aeschines aangeraden, allerverderfelijkst was voor het Gemeenebest; 3o. dat Thracië door het dralen der Gezanten, doch voornamelijk van Aeschines, is verloren gegaan; 4o. verdedigt Demosthenes zijn eigen gedrag, als geheel uiteenloopende met de handelwijze van Aeschines en anderen; 5o. ontraadt hij den Regteren alle medelijden, en stelt het leven van Aeschines en de smeekingen zijner bloedverwanten en voorstanders ten toon; 6o. besluit hij met de plannen van Philippus te ontwikkelen, en te be-
{==564==} {>>pagina-aanduiding<<}
toogen, hoe het verraad van Aeschines voor de Atheniënsers verderfelijk, voor Philippus allergunstigst geweest is. Hierop volgt het verslag van de redevoering van Aeschines: de voornaamste punten der verdediging vinden wij elk naauwkeurig en afzonderlijk behandeld: 1o. de verdediging van den vrede, door hem aangeraden; 2o. wegens de vergadering, over den vrede gehouden; 3o. bewijsredenen tegen de beschuldiging over den val van Thracië; 4o. omtrent den ondergang der Phocensers; 5o. het antwoord op de beschuldiging van verraad, en 6o. het besluit der redevoering. Dit Hoofdstuk wordt besloten met eenige belangrijke wenken over deze beide redevoeringen. De Schrijver is van gevoelen, dat, gelijk men aan alle aantijgingen omtrent verraad van Demosthenes tegen Aeschines geen vertrouwen moet schenken, men zich evenzeer moet onthouden van de gedachte,
dat Demosthenes, óf door eenen bijzonderen haat tegen Macedonië, óf door de Perzen met goud omgekocht, óf om zijne tegenpartij te fnuiken, dus gehandeld hebbe. En wat de waardij der beide redevoeringen betreft, zoo meent hij, dat men in het geschil de corona aan Demosthenes, maar in die de falsa legatione aan Aeschines de voorkeur geven moet. - Om ons verslag niet te zeer te rekken, kunnen wij bij dit Hoofdstuk niet langer stilstaan, waarin juiste aanmerkingen, ook wel eene nieuwe uitlegging en verbetering van plaatsen uit beide Schrijvers, gevonden worden; en het deed ons genoegen te zien, dat de Schrijver in het lezen en behandelen der oude Autheuren den éénigen waren weg volgt, namelijk dien der echte grammatikale interpretatie, van welke wyttenbach zegt: quae interpretatio a diligente et accurata linguae verborumque cognitione ad rerum cognitionem proficiscitur.
Het geheele stuk, derhalve, is der lezing overwaardig, en het is noch door opeengestapelde citatiën, noch door eenen onzuiveren Latijnschen stijl ontsierd. Met vreugde zien wij den jeugdigen Schrijver het voetspoor en voorbeeld volgen van zijnen waardigen Vader: hij ga zoo voort, en hij zal evenzeer het Vaderland en de Letterkunde aan zich verpligten.
Met lof verdient ook vermeld te worden de Verhandeling, over ditzelfde onderwerp, van den Heer f. de greve, met een eervol getuigschrift bekroond. Zij doet allerwegen den Schrijver eer aan, als blijken dragende van onvermoeide vlijt, van kennis en beoefening der Ouden, en is met oor-
{==565==} {>>pagina-aanduiding<<}
deel bewerkt. Doch het komt ons voor, dat de Heer de greve den inhoud der beide redevoeringen te veel in eenen regtsgeleerden vorm heeft opgegeven.
Gaarne eindigen wij ons verslag met de woorden van eenen buitenlandschen Geleerde, welke wij met genoegen onlangs lazen in de Revue Encyclopédique: ‘Parmi les mémoires couronnés dont les auteurs sont des elêves des Universités Belges, nous distinguons surtout ceux de M.M. d. tieboel siegenbeek et f. de greve, relatifs aux discours de Demosthêne et Eschine, intitulés de falsa legatione.’ En wat lager: ‘Les differens mémoires, qui se trouvent renferm s dans ce volume, font beaucoup d'honneur à l'Académie de Leide, et nous font juger très favorablement d'une Université, où de tels docteurs ont l'avantage d'avoir de tels disciples.’




Reis door het Koningrijk der Nederlanden en het Groothertogdom Luxemburg, voor jonge lieden. Door A.B. van Meerten, geb. Schilperoort. IIde Deel. Te Amsterdam, bij Schalekamp en van de Grampel. 1823. In gr. 3vo. 385 Bl. f 3-60.

De eenvoudige aanmelding van dit tweede deel zal wel voor onze Letteroefeningen voldoende zijn, daar het eerste deel zoo veel bijval vond. De reis wordt op dezelfde wijze voortgezet, en komt ons voor in aangenaamheid nog te hebben gewonnen, daar zij trouwens nu loopt door de aangenaamste streken van ons vaderland, en aan de aandacht der waardige schrijfster weinig of niets schijnt ontslipt te zijn. Hier en daar wordt door geschiedkundige anekdoten het verhaal verlevendigd, en de beschrijving van onderscheidene fabrijken is voorzeker geene geringe bijdrage tot het nut, hetwelk dit reisverhaal bij jonge lieden stichten kan. De togt ging nu eerst door Overijssel, voorts door Gelderland en Utrecht; ten aanzien der heerlijke streken rondom Arnhem en Nijmegen is de schrijfster vooral uitvoerig. Noord-Braband lag hierop aan de beurt. 's Hertogenbosch en Maastricht met derzelver omtrek zijn voortreffelijk bearbeid, en gaven rijke stof; ook wordt Spa niet vergeten. Luik besluit dit deel van het reisverhaal, van waar het reisgezelschap reeds eenen uitstap deed naar Limburg en Verviers. Het zal der schrijfster nog al moeite kosten, om, zonder te groote uitvoerigheid, ons va-
{==566==} {>>pagina-aanduiding<<}
derland op deze wijze in nog een paar boekdeelen af te doen. Maar, wat zwarigheid? Jonge lieden van den beschaafden stand zullen het der schrijfster dank weten, dat zij hen niet te spoedig verlaat, en vinden in dit reisverhaal meerder en gezonder voedsel, dan hun de doorgaande lecture van den dag opleveren kan. Wij nemen dus niets terug van den lof bij het eerste deel gegeven, en hopen, dat een goede aftrek tot de voortzetting van dit onderhoudend reisje aanmoedigen zal. Laat ons uit eenen brief van henriëtte van w.
aan hare vriendin iets ter proeve geven; zij schrijft uit Beek bij Nijmegen:
‘Nog geheel vervuld van al het schoone en bevallige, hetwelk ik de laatste veertien dagen gezien heb, vat ik de pen op, mijne lieve sophia! Hoe dikwerf heb ik gelagchen over de verrukking van den een' of ander onzer vrienden, die, uit Gelderland komende, met geestdrift van deze Provincie sprak! Hoe onmogelijk kwam het mij voor, dat er iets fraaijer kon zijn dan Holland, dat ik ergens liever zou wonen dan in Amsterdam! Maar hoe geheel anders oordeel ik nu! Het is mij, als ware ik in eene nieuwe wereld, en ik kan mij niet begrijpen, dat niet ieder met dezelfde geestdrift vervuld is. “Lief dweepstertje!” zegt Papa, als ik zoo eens over een schoon gezigt in verrukking van zinnen geraak, “gij zaagt nog niet veel; alles heeft nog de bekoring der nieuwheid voor u, en daarom wordt gij door elk nieuw standpunt zoo verrukt; als gij meer zult gezien hebben, zult gij beter kunnen vergelijken, en dit zal in vele gevallen uw oordeel wat lager stemmen.” - Het is mogelijk, sophia! ik wil de ondervinding van Papa niet tegenspreken; maar het is mij onbegrijpelijk, en, moet ik er bijvoegen, niet wenschelijk. Ik wil mijn levendig gevoel van verwondering en verrukking niet met eene koele vergelijking en strenge beoordeeling, waardoor men zich over niets meer verwondert, verruilen, en dweep liever nog wat voort. - Ik zette mij straks, om u te schrijven, boven op een' berg; maar gelooft gij wel, dat de groote verscheidenheid van gezigten, welke ik voor mij had, mij als verwarde, en mij belettede om geregeld te schrijven? Nu ben ik nedergedaald, en heb mij opzettelijk een plekje gekozen, waar ik door geene omringende voorwerpen word afgetrokken. Ik zit namelijk u dezen te schrijven in eene lieve hermitage, door den bezitter van dit landgoed kunsteloos, maar met veel smaak,

{==567==} {>>pagina-aanduiding<<}
aangelegd. Het hutje is van gevlochten teenen, van buiten met klimop, climatis, wijngaardranken, wilde kamperfoelie en rozen bekleed. De kozijnen bestaan uit twee verschillende boomstammen, door de Natuur zelve van boven kunsteloos in elkander gevlochten, en alzoo den boogswijzen ingang van het hutje vormende. Van binnen is eene zodenbank, in de gedaante van eene kanapé, rondom de wanden; in het midden is eene tafel van dezelsde stof; de grond en de wanden zijn bedekt met veelkleurig mos, hetwelk door de koelte, die hier altijd heerscht, steeds srisch en groen blijft. Door digt kreupelhout, op de helling eens heuvels, leidt een smal kronkelend voetpad naar de hermitage; halverweg den heuvel ontspringt er een beekje; onder digte struiken verscholen, slingert het zich langs het voetpad, verbergt zich eene wijl, komt dan weder te voorschijn; allengs wordt het breeder, stroomt als eene heldere beek, langs bebloemde oevers, voorbij de hermitage, en stort zich, niet ver van hier, van eene kleine hoogte in eene kom, waar de schaapherders hunne schapen komen drenken. Deze waterval vormt een gedruisch, welks geluid niet sterk genoeg is om de aandacht af te leiden, terwijl hij echter door zijn eentoonig geplas eene zoete mijmering bevordert. Eene Zwitsersche brug voert over de beek naar de hermitage. - Hier zit ik nu te luisteren naar het onnavolgbaar lied des nachtegaals en van eene menigte vogelen, welke mij nog onbekend zijn.... Maar, dwaze, die ik ben! ik beschrijf u mijn verblijf, en nog weet gij niet, waar ik mij bevind; in een door weinigen gekend en voor het oog verscholen lief plekje, niet zeer ver van het dorpje Beek.’
Deze proeve zal, ten bewijze van den bevalligen schrijftrant, wel voldoende zijn.




De beoefening der Aardrijks- en Geschiedkunde gemakkelijk gemaakt, enz. Door W. van den Hoonaard, Onderwijzer te Hillegersberg. Te Amsterdam, bij Schalekamp, van de Grampel en Hanssen. 1824. In gr. 8vo. XII, 340 Bl. f 3-:

Dit werk moet dienen voor eene handleiding voor jonge onderwijzers, tot een doelmatig onderrigt der boven genoemde wetenschappen. De Maatschappij Tot Nut van 't Algemeen had de belangrijke vraag uitgeschreven, welke de geschiktste leerwijze in deze vakken was, zoo wel ter beschaving van

{==568==} {>>pagina-aanduiding<<}
het verstand, als ter vorming van het hart, bij de jeugd uit de min gegoede klasse. Een antwoord van den Heer van den hoonaard, daarop ingezonden, werd zeer geprezen, maar niet bekroond, en de vraag andermaal voorgesteld. Een ander droeg den prijs weg. De manier, op welke onze Schrijver dit in de voorrede verhaalt, deed ons veel achting voor zijn karakter opvatten; en wij keuren het geheel niet af, dat hij ook zijnen arbeid aan het licht geeft. Immers is het zeer goed, dat zaken, het onderwijs betreffende, van vele en verschillende kanten beschouwd worden. Het werk is verdeeld in twee stukken. Het eerste behandelt het aardrijkskundig onderwijs, de beste leerwijze, regelen door den onderwijzer in acht te nemen, hulpmiddelen in het algemeen, aardrijkskundige reisspelen in het bijzonder, uitsnijden en leggen van kaarten, denkbeeldige reizen, maken van kaarten, enz. Deze afdeeling wordt besloten door aardrijkskundige voorbeelden, zijnde eene beschrijving der Nederlandsche provincie Drenthe, van Europeesch Rusland, alsmede over de verschillende lengte der dagen, enz. Het tweede stuk behandelt het geschiedkundig onderwijs, belangrijkheid der geschiedenis, leerwijze, regelen door den onderwijzer in acht te nemen, Chronologie, enz. De geschiedkundige voorbeelden behelzen het leven van Pieter Adriaansz. van de Werf, geschiedenis van Nederland van 1600 tot 1648, bijbelsche geschiedenis van Abraham tot Mozes, algemeene geschiedenis van 1 tot 400 onzer jaartelling. Het komt ons voor, dat de Schrijver den regten kindertoon gevat heeft, zoo in het beschrijven der zaken zelve, als in het mededeelen der uit de zaken geputte lessen. Wij meenen den kinderlijken, niet kinderachtigen toon. Dat buigen van de lieve kleinen voor den lieven schoolopziener als knipmesjes, hetwelk wij eens in een schoolboekje lazen, bevalt ons geheel niet. Hier en daar stootten wij op eene onverbeterde drukfout, op kleine onnaauwkeurigheden, ook wel op iets onduidelijks, b.v.
dat Midden-Perzische rijk. De Schrijver bedoelt het rijk der Sassaniden, en mogt er wel iets hebben bijgevoegd, waarom men dat zoo noemt, het zij dan dat men het brengen wil tot het Perzië van de Middeleeuwen (maar dan is de tijd te vroeg gesteld), het zij omdat de heerschappij der Sassaniden midden tusschen die der oude Koningen en der Sophis invalt. Doch dit kan ook door mondeling onderwijs verholpen worden. Wij wenschen, dat jonge ouderwijzers hun voordeel met het goede van dit geschrift mogen doen.





{==569==} {>>pagina-aanduiding<<}

Iets aan Da Costa. Zegt niet, wat is er dat de vorige dagen beter geweest zijn dan deze? want gij zoudt naar zulks niet uit wijsheid vragen. Salomo. Te Zwolle, bij J.L. Zeehuisen. 1825. In gr. 8vo. 11 Bl. f :-25.

Eene vrucht van uitlandschen bodem! Zij is wel vijf stuivers waard. Wij hopen niet, dat dit stukje ongelezen zal blijven. Als poëzij kan het er ook zeer wel door. Onze voornaamste aanmerking zoude de niet-zamensmelting van opvolgende vokalen betreffen. De maker had zijnen naam, uit nederigheid, niet behoeven achter te laten; het debiet ware er door bevorderd, waartoe nu onze loffelijke aankondiging strekke. Van vroegeren geest gewagende, zegt de dichter:

Die geest bezielt nog filips telgen. 
Da costa! mint gij ferdinand? 
Welaan! ruil dan voor 't land der Belgen 
Kastielje tot uw vaderland! 
 
Daar pleegt de Koning geene zonden, 
Wanneer hij zijn beloften breekt; 
Hij wordt door geenen eed gebonden: 
't Is ‘Ik de Koning,’ die daar spreekt. 
 
Wie weet, of u die goede Koning, 
Met wien gij zoo eenstemmig denkt, 
Geen ridderorde tot belooning 
Voor uwe smart in Neêrland schenkt? 

Het zij zoo!




Victor en Julien, of Vriendschap en Argwaan; een Tafereel van vervolgzucht uit de tijden der Fransche Omwenteling. Vrij naar het Hoogduitsch. Door A. Bruggemans. II Deelen. Te Dordrecht, bij F. Boekee. In gr. 8vo. Te zamen 658 Bl. f 5-80.

Het Hoogduitsch verhaal voor dezen roman heeft door den daaraan besteden arbeid van den Heer bruggemans, voor zoo veel wij oordeelen kunnen, in waarde gewonnen; en zoo als het nu voor ons ligt, hebben wij het met genoegen gelezen. De drie oorspronkelijke deelen zijn tot twee ingekort, zonder dat door deze bekorting de draad des verhaals

{==570==} {>>pagina-aanduiding<<}
ergens verbroken wordt. Ook de titel is bij deze omwerking veranderd; en zekerlijk was die van ‘Abenteurerin aus den Pyrene n, oder Manneskraft und Frauenwürd,’ nu minder gepast, alhoewel die van ‘Vriendschap en Argwaan’ ons mede niet volkomen behaagt. Het is wel waar, dat vriendschap hier de grootste rol speelt; maar argwaan zouden wij het hier niet noemen, wat den vriend den vriend verdenken doet. Julien was aan eene adellijke familie volstrekt alles verschuldigd. Bij den tuimelgeest der Fransche Omwenteling speelt hij de rol van hevig Democraat, en wordt van die zelfde familie de grootste vervolger. Onmogelijk kon nu Victor hem anders beschouwen, dan als den moordenaar van zijne ouders en geliefde. Het is waar, Julien was hun redder, en juist om dit te kunnen zijn, speelde hij zijne afzigtelijke rol; maar dit, en niet alleen dat hij het gedaan had, maar zelfs dat de familie gered was, bleef voor Victor verborgen, wiens argwaan, als men het zoo noemen wil, op bewezene daadzaken was gegrond. Intusschen verloor Julien zijnen vriend nimmer uit het oog; en, daar hij deszelfs ouders en beminde, en zelfs hunne bezittingen, in veiligheid had, redde hij den vriend meer dan eens uit oogenblikkelijk gevaar, tot hij hem eindelijk alles teruggaf, en alzoo volkomen van zijne onschuld overtuigen kon. Dit is de hoofdzaak in het verhaal, hetwelk aandoenlijk genoeg is uitgewerkt, en de grootste belangstelling inboezemt; terwijl het door treffende ontmoetingen van zeer waardige karakters wordt afgewisseld, en daarenboven akeligheden genoeg bevat, om den lezer gedurig, ja aangenaam pijnlijk te ontrusten. Ook hadden wij een paar minnarijen in het verhaal den Schrijver gaarne geschonken; gelijk dan ook het grapje, dat Victor's geliefde aan het slot nog met hem speelde, ons weinig beviel. - Dan, dit zij zoo het wil, de roman is
onderhoudend, heeft vele zeer schoone partijen, en allezins een zedelijk doel. Dezelve verdient alzoo wel den daaraan besteden arbeid door onzen landgenoot, en alsnu nog zijne plaats onder de goede verzierde verhalen; en indien alle de vervolgden en vermoorden, ten tijde der Fransche Omwenteling, menschen waren van zulk eenen uitmuntenden stempel, als wij hier aantreffen, dan moet het land, en de Adel in dat land, wel bijzonder in edelmoedigheid en deugd hebben uitgemunt, en wij vreezen dan bijna, dat het tegenwoordig geslacht dit gemis niet vergoeden zal! Inmiddels ‘res est sacra miser,’ en wij kunnen niet

{==571==} {>>pagina-aanduiding<<}
afkeuren, dat men den gruwel der Fransche Omwenteling ook door zoodanige verzierde verhalen diep gevoelen doet; wenschende zeer, dat de wezenlijkheid van een braaf en edelmoedig karakter en onbesprokene zeden, bij het tegenwoordig geslacht, de geloofwaardigheid van derzelver vroeger bestaan moge versterken. Het zal aan de Franschen zelve grootendeels liggen, of zij, door ondervinding een weinig geleerd, dezen wensch willen verwezenlijken, dan of dezelve onder de pia vota blijven moet.

Ferdinand Dulder; of de kracht van Geloof en Liefde. Een Geschenk voor Kinderen, die God vereeren, en hunne Ouders gehoorzaam zijn. Uit het Hoogduitsch. Met Platen. Te Amsterdam, bij ten Brink en de Vries. In kl. 8vo. 148 Bl. f 1-50.

Een zeer voortreffelijk kinderboekje van eenen ongenoemden, maar zeker echt godvruchtigen en verstandigen Schrijver, en waarop wij geene andere aanmerking hebben, dan alleen, dat zoodanig een kind en jongeling wel nimmer heeft bestaan. Eene aanmerking echter, die niets afdoet tegen de waarde van het geschrift, daar immers het kind en de jongeling zich niet het minder-, maar wel het meest-volmaakte ten voorbeeld stellen moet, en daar het beschamend gevoel van ongelijkvormigheid, hetwelk de lezing wekken zal, juist den Christelijken ootmoed en stille, nederige godsvrucht, onder den zegen van God, zal gaande maken en onderhouden, en die zelfverheffing reeds van jongs af aan zal tegengaan, waaraan de jeugd zich ook al gemakkelijk overgeeft, en die bij den Christen wezenlijk geheel den Christenzin en al het goede verstikken doet.
De arme Ferdinand verloor, nog jong, zijnen godvruchtigen vader; zijne moeder had hij nooit gekend. Nu kwam hij in het huis en onder het beheer van ongodsdienstige en booze bloedverwanten, die, toen zij hem niet konden gebruiken tot hunne snoode bedoelingen, en iedere zachte en harde poging daartoe mislukte, hem onmenschelijk hard behandelden, en bij eene bedrevene misdaad de verdenking deden vallen op het onschuldig jong mensch, bij wien geloof en liefde echter zoo vast geworteld waren, dat hij liever wilde zwijgen en lijden, dan zich redden door het aan den

{==572==} {>>pagina-aanduiding<<}
dag brengen der waarheid, waardoor zij, die hem toch als een verlaten weeskind hadden ingenomen, schande en straf zouden beloopen. Hij droeg dan nu den zwaren last, en werd met schande uit zijne woonplaats gezet, alleen om zijne jongheid van nog zwaardere straf verschoond. Maar nu werd zijne ellende van dag tot dag grooter, daar niemand den gebannenen, den jongen deugniet, waarvoor men hem hield, in dienst nemen of arbeid wilde verzorgen. Ook kwamen hem gelegenheden voor, om zich door zonde te redden; maar hij stond die verzoeking moedig door, tot dat eindelijk een waardig man hem leerde kennen als een waardig jongeling, die door de altijd levendige herinnering aan het alwetend oog van God, en aan de lessen van zijnen godvreezenden vader, en het voorbeeld van Jezus, zich van het kwaad terughield, en moed en geloof behield bij alle beproevingen en rampen. Nu wendde dan ook zijn lot op het gunstigst; hij vond liefhebbende ouders, dankbare en weldadige menschen; men leidde hem op tot het Christelijk Leeraarsambt; hij werd een getrouw herder en voorbeeld, een gelukkig echtgenoot en vader, en zijn aandenken bleef steeds door allen gezegend.
Ouders! leest dit nuttige boekje, tot uwe stichting. Niemand is er, die niet wenschen zal, dat hij ook alzoo mogt geleefd hebben. Geeft het uwen kinderen al vroeg ter lezing; het zal hen aangenaam onderhouden, en bij hen het voornemen opwekken, om ook alzoo te doen. Wij achten het uitnemend geschikt, om de vreeze des Heeren, die het beginsel van alle levenswijsheid is, wederom bij de opvoeding die plaats aan te wijzen, die derzelve, vreezen wij, wel eens, ook bij eene anders regt doelmatige opvoeding, wordt ontzegd.




Verkorte Latijnsche Spraakkunst voor de Scholen, door Mr. G. Dorn seiffen. Te Zutphen, bij H.C.A. Thieme. 1825. In kl. 8vo. f :-90.

Daar de groote Grammatica van den Heer dorn seiffen te kostbaar was, heeft hij voor eerstbeginnenden eene kleine en verkorte gegeven, hetwelk onze goedkeuring zeer wegdraagt; want men belast de jonge lieden waarlijk te veel, door gedurig nieuwe en kostbare schoolboeken te schrijven, die dan toch zoo veel boven de oude niet vooruit hebben.






{==573==} {>>pagina-aanduiding<<}

Boekbeschouwing.

Bijdrage ter instandhouding en bevordering van godsdienstige Plegtigheden bij de Gemeenten der Doopsgezinden, door Assuerus Doijer, A.L.M., Phil. Doct. en Leeraar bij de Doopsgezinde Gemeente te Zwolle. Met eenen Brief van Jan van Geuns, A.L.M., Phil. Doct. en Leeraar bij de Doopsgezinde Gemeente te Amsterdam. Te Zwolle, bij H.A. Doijer. 1825. In gr. 8vo. 67 Bl. f :-60.

De titel van dit boeksken schijnt door den Eerw. doijer ruim zoo veel gekozen, om het bijzondere doel van deszelfs uitgave, als wel den inhoud aan te duiden. Eerder toch laat zich hier, in den eersten opslag althans, eene korte Verhandeling vermoeden, dan wel eene Bevestigingsrede, een Huwelijksformulier, of Toespraak, bij eene Kerkelijke Inzegening van Getrouwden voor de Overheid, en zeker Besluit van den Kerkeraad der Doopsgezinde Gemeente van Zwolle; alles voorafgegaan van den Brief van den Eerw. van geuns, en van een beredeneerd Voorberigt des Schrijvers. Ook vinden wij, behalve misschien op den titel, in dit geschrift geene aanleiding tot de gedachte, als had het Doopsgezind Kerkgenootschap, bij uitsluiting, of meer dan andere Protestantsche Gemeenten in ons Vaderland, eenige opwekking noodig tot godsdienstige Plegtigheden. Intusschen, terwijl het niet te ontkennen valt, dat de Bevestiging van nieuwberoepen Leeraren meest bij de Doopsgezinden in onbruik is, het is voor elken lezer van deze Bijdrage kennelijk, dat de Eerw. Schrijver dezen zijnen arbeid wel ten nutte van jonge Leeraren uit zijn Kerkgenootschap, maar geenszins tot een voorbeeld voor Protestanten in het algemeen bestemd heeft. Zoo weinig schijnt doijer die ongelukkige dubbelzinnigheid van den titel bevroed te hebben, dat hij

{==574==} {>>pagina-aanduiding<<}
zelfs geenen wenk geeft, hoezeer de plaatselijke afstand der Doopsgezinde Gemeenten, en het daarzijn van slechts éénen Leeraar bij de meeste derzelven, ongunstig zij voor de Plegtigheid der Inzegening, en dit tot verontschuldiging voor het verzuim derzelve onder de zijnen mag worden aangevoerd. Wij vleijen ons echter, dat het voorbeeld, zoo van andere waardige Predikanten, als van den Heer doijer, inzonderheid de uitgave van deszelfs Redevoering, doel treffen zal. Leeraren en Gemeenten der Doopsgezinden zullen toch, vertrouwen wij, door een tweetal, wegens hunnen stand, kunde en jaren, eerwaardige Mannen niet te vergeefs opgewekt worden tot eene Plegtigheid, voor welke het 71ste der Christelijke Kerkgezangen, te Amsterdam en elders bij hun Genootschap in gebruik, reeds sedert jaren bestemd werd. Om te beter een geheel te leveren, zijn de Gebeden en het bijwerk, dat eene en andere Inzegening vordert, door zijn Eerw. hier medegedeeld. Gelijk wij den werkzamen en geoefenden Man uit vroegere schriften leerden kennen, zoo vonden wij hem hier wederom, die zich door duidelijkheid van stijl en voordragt, gezonde Christelijke denkwijs en gemoedelijken ernst gunstig onderscheidt. Naauwelijks behoeft des opgemerkt te worden, dat ‘het getrouw, dat is waarachtig en gewigtig woord’ van den Apostel, (Tit. III:8 en 9) zijn tekst, naar eisch wordt toegelicht, uiteengezet, aangebonden en overgebragt, en daarna de wederzijdsche pligten van Leeraar en Gemeente met klaarheid worden voorgesteld en ingescherpt; maar nog minder, met welken hartelijken ijver en welgepast gevoel de Vader zijnen Zoon (bij deszelfs eersten stand op Texel aan den Hoorn) toegeheiligd heeft aan den gewijden dienst, en ingezegend ten overstaan van de Gemeente des Heeren. Alleen vergunne ons de waardige Man, in bedenking te geven, of zijne redenering, ter verdediging
van het opleggen der handen bij de bevestiging van een' Leeraar, in onze dagen wel doorga. Die handeling toch was, gelijk hij zelf zegt, in de eerste Christeneeuw het teeken van de mededeeling des Heiligen Geestes. Daar nu dit

{==575==} {>>pagina-aanduiding<<}
laatste in den tegenwoordigen staat der Christelijke Kerk wegvalt, zoo kunnen wij niet anders zien, of het eerste is een uitwendig bedrijf geworden, waaraan de zin ontbreekt. En waarom het dan behouden?
Gelijken dank betuigen wij den Schrijver gaarne voor het kleinere stukje in deze Bijdrage, Huwelijksformulier door hem betiteld, ofschoon hij zelf den anderen, onzes oordeels ruim zoo gepasten, naam van Toespraak ter Inzegening van Jonggetrouwden ter keuze heeft aangewezen. Want, bij de tegenwoordige betrekking van Kerk en Staat in ons Vaderland, komt het ons voor, dat het sluiten van een huwelijk door een' Protestantschen Leeraar aanmatiging mag worden genoemd, en dat er voor hem niets anders overblijft, dan eene burgerlijk geslotene echtvereeniging in te zegenen; dat is, aan de jonggetrouwden de pligten voor te stellen, welke zij, naar aanwijzing van het Evangelie, in hunnen nieuwen stand jegens elkander behooren te vervullen, en den zegen van God over hunne verbindtenis af te smeeken. Wij meenen inzonderheid op dit plegtig, nog te zeer verwaarloosd dienstwerk de aandacht der Protestanten, en van hunne voorgangers in het woord en de leer, te moeten vestigen. Want, voorzeker, het is in onzen tijd, en bij eene veldwinnende ligtzinnigheid, maatschappelijke behoefte, dat welberaden Godgeleerden en deugdlievende Christenen, ter bevordering van huwelijksgeluk en gekuischte zeden, zich vereenigen, om den heiligen band der Trouwe te helpen versterken door godsdienstige beginselen en plegtig bedrijf.
Zoo nadert ons verslag het Besluit van den Kerkeraad der Doopsgezinde Gemeente te Zwolle, en doijer's breedsprakige aanprijzing van hetzelve in zijn Voorberig. Het omschrijft ‘de wijze van Aanneming derzulken, die, in een ander Christelijk Kerkgenootschap geboren, hun verlangen te kennen geven, om tot deze Christelijke Gemeente over te gaan, onder voorwaarde echter, dat zij, in hunne kinds(ch)heid meenende gedoopt te zijn, en in dien Doop berustende, niet verpligt mogen worden, ten einde aan anderen geene ergernis of aanstoot

{==576==} {>>pagina-aanduiding<<}
te geven, om zich andermaal te laten doopen.’ (*) Ziet hier het opschrift, dat genoegzaam den huishoudelijken inhoud aanduidt van het Besluit, om dat te beschouwen, als inzonderheid, ja bij uitsluiting, bestemd voor het Doopsgezind Genootschap, en ter aanprijzing van het voorbeeld der Zwollenaren. Hieromtrent evenwel houdt de Eerw. van geuns, in zijnen Vriendenbrief, aan welks gemeenmaking, van zekeren kant beschouwd, wij ons zegel niet kunnen hechten, een diep stilzwijgen; maar doijer treedt in het Voorberigt op als de verdediger der handelwijze bij deszelfs Gemeente aangenomen, ja vóór meer dan 80 jaren alreede gevolgd. Wij maken dit op uit eene plaats bij wagenaar, die, in zijn Onderzoek over de Oudheid en Schriftmatigheid van den Kinderdoop, (op bl. 99) den wensch geuit heeft, dat de bedoelde ‘gematigdeid onder de Doopsgezinden toeneme.’ Waarvoor toenmaals eene bijkomende reden schijnt geweest te zijn, nu niet in gelijke kracht aanwezig, van wege de meer broederlijke gezindheid tusschen de Protestantsche Kerkgenootschappen, wier naauwere ineensmelting zelfs voor den Kerkvrede gevaarlijk, althans bedenkelijk, gerekend wordt (†). Hoe dit zijn moge, noch het gezag van
wagenaar, noch het bekende voorbeeld der Zwollenaren heeft, met name in de grootere en aanzienlijke Gemeenten der Doopsgezinden in Holland, niets, elders zeer weinig, uitgewerkt. Men verdroeg de afpadigen, wier misslag men gevoelde, met zachtmoedigheid en stilzwijgend; men bleef de godsdienstige vrijheid ook, zonder

{==577==} {>>pagina-aanduiding<<}
zich aan de dwaling te ergeren, met eene liefderijke gematigdheid vereeren, en zal, zoo wij vertrouwen, daarin voortgaan, hoezeer men de openbaarmaking van het Besluit des Kerkeraads van Zwolle in doijer moge afkeuren, en verstandigen zich daarover bedroeven. Immers de uitgave van dat Besluit maakt voor de Gemeente van Zwolle het weder intrekken van hetzelve, en terugkeeren, als men ooit van dwaling overreed wierd, bezwaarlijker; en bovendien weten wij thans niet te rijmen, hoe zich iemand bij haren Kerkeraad of Leeraar voortaan ongezocht zal mogen aanmelden, nadat men dezen eene gedrukte uitnoodiging tot den overgang kan voorleggen. Trouwens, dat het alleen om aanwinst van Ledematen bij die van Zwolle te doen zij, - dat men dit doel bij anderen openlijk durft aanprijzen, en daarom alleen zekere onverschilligheid voor de toediening van den Bejaarden Doop en toegevendheid voor dien der Kinderen aan den dag legt, valt, helaas! niet te bewimpelen, en getuigt van eene onbedachtzaamheid, waartegen wij gewenscht hadden, dat doijer door eigen nadenken beveiligd ware geworden. Die mindere belangstelling toch in de toediening van den Doop naar christus' Instelling en der Apostelen voorbeeld moge dezen en genen bij de Gemeente doen aankomen, zij zelve noopt wederkeerig Broeders of Zusters, gehuwd aan Echtgenooten van andere Gezindte, om te eerder toe te staan, dat hunne kinderen elders, bij Roomsch of Onroomsch, gedoopt worden; ten zij misschien de toegevendheid voor dat diep ingeworteld Kerkgebruik eerlang, ter instandhouding almede der Gemeente, nog verdere afwijking voortbrenge van het stelsel der Bejaarde Doopsgezinden, zoodat men zich veroorlove te doen, wat de Remonstranten bij hunnen uitgang uit de Hervormden en tot hiertoe hebben aangehouden, en de Protestanten in het algemeen bij en sedert
den tijd hunner afscheiding van de Roomschgezinden gewoon zijn te doen.
Zoo veel over ons verschil met doijer wegens het door zijn Eerw. vermeende belang der Doopsgezinde Kerk.

{==578==} {>>pagina-aanduiding<<}
Vooral echter bepleit hij het Besluit des Zwolschen Kerkeraads, door de verdraagzaamheid van den Leeraar der Heidenen in te roepen, en den Apostel, nagenoeg met de woorden in deszelfs Brieven voorkomende, te doen getuigen, ‘hoe liefdeloos het zij, den Broeder, die op het stuk van den Kinderdoop zwak is, aanstoot te geven;’ waaruit hij dan schijnt te willen opgemaakt hebben, dat men dezen, die in dien Doop berust, ook als Lid der Doopsgezinde Huishouding niet mag of behoort af te wijzen, maar aan te nemen en evenzeer te erkennen hebbe als elk ander, die den Doop der Bejaarden verlangt. Hierbij nu meenen wij, om het gewigt der zake, een oogenblik te moeten toeven, vooral daarom, dewijl de redekaveling van doijer, daar hij paulus sprekende invoert, en den noodzakelijken Doop met de vervallen en dus overtollig geworden Besnijdenis gelijkstellende, onzes inziens, meer vernuftig en verbijsterend, dan wel beslissend is, ja de eigenlijke hoofdzaak, tot hoeverre de verdraagzaamheid bij een Kerkgenootschap of bijzondere Gemeente gaan moet, niet aanroert, veel min ontwikkelt. - Veel snijden wij af, ter bekorting. Immers dat geene Plegtigheid, geen belijden van des Heeren Naam, maar vroomheid van hart en wandel, het wezen van den Godsdienst is, staat niet in geschil, behoefde althans aan zijne Ambtsbroeders en Geloofsgenooten niet op zulk eene wijze herinnerd te worden, dat men twijfelt, of men het gebruiken of misbruiken der Schrifture te noemen hebbe. In eene Bijdrage, voornamelijk ter bevordering van godsdienstige Plegtigheden bij Doopsgezinde Gemeenten ingerigt, heeft het ons, wij belijden zulks, bevreemd, het meest plegtig, en, naar hun gevoelen, door den Heiland geboden, en bij zijne Apostelen alleen gevolgd Kerkgebruik, schijnbaar
op den naam van paulus, overgesteld te vinden tegen eenen Doop, die wel voor zich eene zeer hooge oudheid, maar voor het overige geen gezag heeft, en te dezen altijd voor de Besnijdenis, aan Abraham van God bevolen, zou moeten onderdoen. Maar ongevoelig leidt ons dit tot eene wedervrage, hoe de Apos-
{==579==} {>>pagina-aanduiding<<}
tel zou beslist hebben, wanneer een Jood betuigde christus voor den Zaligmaker te erkennen, en bij zijne Besnijdenis te berusten, zonder den Doop te begeeren; wat hij aan dezen zou hebben geantwoord, en of hij niet stellig geweigerd zou hebben, eenen zoodanigen in te lijven in de Gemeente des Heeren? Hoe het zij, in zaken van den Godsdienst, waarin opregtheid en waarheidsmin inzonderheid moeten gelden, en een iegelijk heeft toe te zien, dat hij naar het licht van zijn geweten handele, moet standvastigheid, bij welgetoetste beginselen, aan den eisch der liefde jegens den naasten hare grenzen stellen. Alzoo ontzag zich een paulus niet, het kruis van jezus te prediken, door hemzelven eene ergernis den Joden en eene dwaasheid den Grieken genoemd; en werd hij alleen den zwakken als een zwakke, (niet uit laffe toegevendheid, maar) opdat hij ‘eenigen behouden’ en tot de kennis der waarheid leiden mogt, door namelijk het vooroordeel, dat aan spijs of drank, of aan een onvoorzigtig, onbescheiden woord, zich ergeren konde, met wijs, beleid te ontwapenen of af te wenden. Alzoo, en voor het minst van den tijd der Waldenzen af, bleef ook het klein getal van Bejaarde Doopsgezinden, ondanks de ergernis en verkettering bij de Roomschen, ondanks hunne latere miskenning en vervolging als Wederdoopers, zelfs in ons Vaderland, den haat en het vooroordeel tarten; en juist hierom verdienden zij, door eene strikte getrouwheid aan
hunne vrome beginselen, die echte bron van onbesproken zeden, der verstandigen hoogachting en Vorstelijke bescherming. De tijd inmiddels, die tusschen Roomsch en Onroomsch, tusschen Hervormden en Remonstranten de eenmaal bloedende wonden verzacht, ook het oud vooroordeel tegen den Doop der Bejaarden gelenigd of ontzenuwd heeft, en, bij de Staatsregeling, aan ieder Kerkgenootschap in Nederland vrije Godsdienstoefening en gelijkheid van Regten deed toekennen; de tijd, wij herhalen het, en die gezegende verordening, daargesteld door de Wet en gehandhaafd door Neêrlands Koning, vermogt wel den Sektenhaat te dempen, maar niet

{==580==} {>>pagina-aanduiding<<}
hetgene waarheid is, en op den aard der dingen of de blijkbare uitspraak der H. Schrift berust, (of wel door eenig Kerkgenootschap als zoodanig beschouwd wordt) eenigzins te veranderen. Overtuiging van dwaling kan en mag hetzelve alleen afbrengen van zijne stellingen. Zoolang deze faalt, handelt iedere Gemeente, elk Leeraar, die aan de zwakheid van anderen, die buiten zijn, toegeeft, ‘niet naar zijn geloove,’ en misdoet tegen de orde en het kenmerk van de Gezindte, waartoe hij behoort. Voorts, in hoeverre de overgang van het eene tot het andere Kerkgenootschap der Protestanten te dezen dage buiten het geven van ergernis geschieden moge, of wel een ander, die zich daartoe, bij veranderd inzien van zaken des geloofs, verpligt rekent, zich te getroosten hebbe, dat men aanstoot neme uit zijn overgaan en gebruikmaken van die godsdienstige vrijheid, onderzoeken wij geenszins, maar laten zulks aan ieders oordeel ter beslissing over, met aanbeveling zelfs, om de redenen van doijer te toetsen, aan hem, die zich bezwaard mogt vinden, om den Doop der Bejaarden, na dien in zijne kindschheid te ontvangen, voor zichzelven oorbaar te keuren. Maar dit belet ons niet, te wenschen, dat de scheidlinie tusschen de Doopsgezinden ter eene, en Roomsch of Omroomsch ter andere zijde, even scherp getrokken blijve, als zij het immer wierd. Want gelijk bij de overige Protestanten, en voorzeker niet minder, strekt zich bij hunne Gemeenten de liefderijke uitnoodiging ten Avondmaal uit over al de aanwezigen. Zij toonen daardoor het geschil met anderen hunner Geloofsgenooten ter zijde te leggen, dezen, ondanks hetzelve, te vereeren als hunne Medechristenen, en dat zij met allen, ‘die jezus' Naam belijden, en afstand doen van ongeregtigheid,’ zich broederlijk willen vereenigen, om Zijnen, des Heeren Dood te
verkondigen aan de algemeene Tafel. Voor het overige, en naar den Grondregel van het Protestantismus, vermeenen zij zich te moeten houden aan die Wet des Evangelies, welke, naar hun inzien, belijdenis en Doop onafscheidbaar te zamen verbindt. Tot zoolange

{==581==} {>>pagina-aanduiding<<}
men dus niet, het zij uit de H. Boeken, of, wil men, meer bepaald uit paulus' Brieven, aantoont, dat de Apostel meer dan éénen Doop (zie Efes. IV:5), den Doop der bekeering, in jezus' Kerk gekend of erkend heeft, zoude het eene wraakbare zwakheid zijn, een haarbreed af te gaan van hunne beginselen, en wordt het daarentegen onbescheidenheid, zulks af te vergen. Neen, wie in onze dagen nog deze standvastigheid stugge gezetheid of dezen handel ketterij noemen moge, het achtbaar Genootschap der Doopsgezinden is, zoo wij meenen, naar des Apostels raad, verpligt, om in dit hoogstaangelegen stuk geenszins den toon der menigte te volgen, ‘opdat de waarheid beproefd worde.’ Menige plegtigheid der Roomsche Kerke werd bij de Hervorming uit die der Protestanten geweerd, en als een werk van menschen verdrongen; reeds wordt de bediening van den Bejaarden Doop, aan vele oorden van ons Vaderland, door eene talrijke schare van Christenen bij herhaling bezocht en met stichting bijgewoond: wie kan de uitkomst voorzien, en wie berekenen, wat eerlang alleen het voortdurend voorbeeld van gezegde bediening zal vermogen uit te werken, om het diepgeworteld vooroordeel te ondermijnen? Nog volgen Roomschen en Onroomschen in dit plegtige den ouden gang, en geldt bij dezen als bij genen het gezag der Kerk; en bedriegen wij ons niet, dan houdt eene schroomvallige Oudermin en Moederlijk zwak, vooral hier te lande, den Kinderdoop staande. Eerlang ergert zich misschien de verstandige Protestant daaraan, dat in het Huis der Aanbidding de heilige woorden van den verrezen christus uitgesproken en gerigt worden tot onmondigen. Intusschen verdient het gewis opmerking, dat, naast den Kinderdoop, al vroeg uit bijgeloovigen ijver bij de Christenkerk ingevoerd, die der Bejaarden, eeuw
uit eeuw in, zoo hier als elders, onder een klein getal van jezus' belijders standhield, in weerwil ook der onderdrukkingen, en nu, in blijdere dagen, zich bovendien uitbreidt en zetelt in een ander Werelddeel onder nieuwbekeerde Heidenen. Opmerking verdient het voorts, dat

{==582==} {>>pagina-aanduiding<<}
juist dit Protestantsch Kerkgenootschap in zijnen ijver voor het Christendom voor geen ander zwicht, en ruim zoo veel als een der overigen in ons Vaderland op deszelfs onafhankelijkheid van vreemden invloed in onzen tijd prijs gesteld, en zich daarvoor de zwaarste opofferingen getroost heeft. Maar zoo nu deze voortduring en voortgang getuigenis droeg van de hand der Voorzienigheid, of een werk van God ware, dan behoort hetzelve gewis door geene flaauwmoedigheid van dezen en genen ontsierd te worden, maar is het veeleer te hopen, dat men eendragtig, onbezweken en met een Christelijk geduld den dag verbeide, wanneer de zon der waarheid, meer onbeneveld over geheel de Kerk des Heeren schijnende, ook ten aanzien van den heiligen Waterdoop die duisternis en dwaling zal wegnemen, waardoor, naar onze overtuiging, het gebod van den Goddelijken Insteller te zeer en te lange miskend wordt (*).




Omstandig Verhaal van de wederroeping der benoeming van den Heer Hermanus Brasz, als Ouderling der Nederlandsche Hervormde Gemeente te Amsterdam. Met bijgevoegde Aanmerkingen betreffende den toestand der Vaderlandsche Kerke. Door Abraham Capadose, Med. Doct. Te Amsterdam, bij J.H. den Ouden. 1825. In gr. 8vo. VIII, 134 Bl. f 1-25.

Die Dummheit des Aberglaubens hat keine Ordnung in ihrem Wissen; sie prahlt, das zu wissen, was sie nicht weiss und nicht versteht; sie masset sich an, die Unordnung ihres Wissens sey Göttliche Weisheit und Göttliches

{==583==} {>>pagina-aanduiding<<}
Licht. - Die Einfalt und die Unschuld brauchen alle Sinnen, urtheilen nicht unüberlegt, sehen alles ruhig und bedächtlich an, dulden Widerspruch, sorgen und eifern für Bedürfniss und nicht für Meinung, und wandeln sanft und still und voll Liebe einher. Der Aberglaube aber setzt seine Meinung gegen seine Sinnen und gegen aller Menschen Sinnen; er findet nur Ruhe im Triumph seines Eigendünkels, und er stürmt damit unsanft und wild und hart durch sein ganzes Leben. Den Abergläubigen leitet seine Meinung, welcher er sein Hsrz, seine Sinnen, und oft Gott, Vaterland, seinen Nächsten und sich selbst aufopfert.
Beter, dan met deze krachtige taal van den wijzen pestalozzi, weten wij het gedrag, den geest en toestand onzer onlangs tot de Christenkerk overgewaaide Zeloten niet te beschrijven. Zij hebben het stelsel der Dordsch-Hervormde kerk, met al deszelfs latere verbastering en mystieke wijziging, ingezogen. Hun eigenlijke voedstervader heeft dit met den hem eigenen poëtischen glans omhuld, en hen voorts tot even zulke ingebeelde, onrustige, menschenhatende schepsels gemaakt, als hij zelf is. Dit onreine vuur trouwens vatte in zoo ontvlambare en welvoorbereide geesten, als deze twee Joodsche jongelingen, gereedelijk, en de vlam slaat, sedert lang, aan alle kanten ten dake uit. Verder kennen zij noch het Christendom, noch de liefde, die alle leden van eene gemeente, van eene (de Protestantsche) hoofdafdeeling, ja der gansche kerk omvat. De Hoogepriester van het Zwart Verbond, en eenige onbeduidende, geestdrijvende of door omstandigheden eenzijdige jonge lieden, - ziedaar hunne Christenkerk, de voorwerpen hunner broederlijke liefde!
De uitgave van het bovenstaande stuk zoo wel, als de inhoud en omkleeding, geven een nieuw bewijs van den scheurmakenden geest dezer jammerlijke sekte. Niet, dat wij het gedrag van den Heer brasz, die zich ongepast en oneerbiedig over sommige stukken van de Dordsch-Hervormde leer schijnt te hebben uitgelaten, kunnen goedkeuren. Neen, wij stemmen geheel in met de uitspraak van den Eerw. Kerkeraad, die den man, op de beschul-
{==584==} {>>pagina-aanduiding<<}
diging van éénen, zoodanigen aanklager, door hoogst onbepaalde getuigenissen van twee of drie anderen slecht gestaafd, en door eene voldoende schriftelijke verklaring des geloofs van den beschuldigden omtrent de geopperde stukken genoegzaam weêrlegd, niet veroordeelde, maar echter toereikende reden meende te hebben, om iemand, die zoo blijkbaar ergernis gegeven had, tot het gewigtig ambt van Ouderling niet toe te laten. Er moge een schijn van onbestaanbaarheid in dit vonnis doorstralen, en wel te meer, omdat het ligt moeijelijk kan gevallen zijn, den leden van eene zoo uitgebreide vergadering, in eene zaak, over welke de gevoelens wel eenigermate moesten verschillen, algemeen genoegen te geven, het geschreeuw, door den heer capadose daartegen aangeheven, is blijkbaar teleurgestelde en bitter gekwetste waan. Trouwens, waarom zou men het verzwijgen, dat de bepaalde verklaringen en voorschriften des geloofs, welke in de meeste Protestantsche genootschappen bestaan, en door den grooten hoop beschouwd worden als even gezaghebbend, ja even onfeilbaar als het woord van God zelve; van welke af te wijken ten minste, hoe gering het ook zij, eene verzaking is van de gezindte, tot welke men behoort, - dat, zeggen wij, deze stukken het den liberalen, bijbelschen Godgeleerde, die aan den drempel der Hervorming niet is blijven staan, veel min met anderen verre teruggeweken, dikwijls zeer moeijelijk maken, den oproerkraaijer in zijne gevaarlijke
ondernemingen te stuiten. Gelukkig inderdaad, dat het gebouw onzer hedendaagsche verlichting reeds zoo vast staat! Wie toch kan vele waarde hechten aan de woeling van een' jongeling, en in de kerk een kind, tegen mannen als van der palm, ijpeij en dermout, van hengel, en den door hem aangeprezen', zoo hoogst eerwaardigen hess, op wien geheel Duitschland en Zwitserland met eerbied staren, en die ook in ons vaderland onberekenbaar veel nut gesticht heeft, om van de Amsterdamsche en andere Predikanten niet te spreken? Ja, zoo hij met gronden voor den dag kwame, zoo hij toonde den Bijbel te verstaan, niet slechts dien

{==585==} {>>pagina-aanduiding<<}
hier of daar van buiten geleerd te hebben, en, het rake dan al of niet, tot zijn voordeel te kunnen aanwenden, zoo was het eene andere zaak. Maar hetgeen hij doet, hebben wij eene oude boerin, die bekende van de geschiedenis niets te weten, en den naam van uitlegkunde zelfs nooit gehoord had, even zoo goed, even zoo geregeld, krachtig en vurig zien doen, als dezen Dokter. Trouwens, zij beriep zich, voor hoofdzakelijk bewijs, op hetzelfde inwendige licht, als hij en als alle Katholijken den onfeilbaren Paus en der Conciliën toekennen. Daartegen valt zeker door een' onverlichte niet te praten.
Om dit nog met een woord te zeggen, het stuk bevat, 1o. de geschiedenis der aanklagte, 2o. deze aanklagte zelve, 3o. de weêrlegging door brasz, 4o. contra-aanmerkingen van capadose, 5o. getuigenissen, 6o. vonnis van den Kerkeraad, - althans dit is het voornaamste, behalve de nu nog volgende toepassing van capadose, die wel voor het ergste van alles, het vermetelste zoo wel als kwaadaardigste, mag doorgaan. Immers, niet alleen is het hier, dat hij bovengenoemde mannen aanvalt, maar hij steekt dadelijk de trompet van den opstand; hij keert zich tot de welmeenende maar zwakke broeders: dat zij zich verzetten, dat is, in één woord, scheuring maken, zoo de tegenwoordige Coripheën het hoofd niet willen in den schoot leggen. - Zoo de Heer capadose zich maar half zoo goed verstaat op het genezen der ligchamen, hetgeen zijn beroep vordert, als op het wonden van zielen, waartoe hij waarlijk niet geroepen is, dan is hij voorzeker al een heele bol in zijn vak. Stijl en taal, intusschen, zijn pover genoeg. En wat van het oordeel des Heeren stolker over de Kerkelijke Geschiedenis van ijpeij en dermout gezegd wordt, is zeer zeker valsch. - Wij herhalen, ten besluite, met pestalozzi: Den Aberglaubigen leitet seine Meinung, welcher er sein Herz, seine Sinnen, Gott, Vaterland, Nächsten und sich selbst aufopfert.


{==586==} {>>pagina-aanduiding<<}

Ueber die Entstehung, Beschaffenheit und zweckmässigste Behandlung der Augentzündung, u.s.w. D. i. Over den oorsprong, aard en geschiktste geneeswijze der Oogontsteking, welke sedert verscheidene jaren in eenige Europesche legers geheerscht heeft. Eene door het Provinciaal Utrechtsch Genootschap van Kunsten en Wetenschappen bekroonde Prijsverhandeling. Door T.F. Baltz. Te Utrecht, bij J. Altheer. 1824. In gr. 8vo. 298 Bl. f 2-60.

Wien is de twist niet bekend, die in de laatste tijden over den oorsprong en aard der Oogontsteking, welke onder de krijgslieden heerschte, gevoerd is, en wie stemt niet in met de uitspraak van den kundigen Schrijver dezer Verhandeling: Ueberhaupt war ein strenger Scepticismus in der Heilkunde wohl noch nie so nothwendig, als in unsern Tagen, wo der leichte Glaube an das Wunderbare, die Anpreisung neuer Heilmethoden und Heilmittel so sehr gross ist, und die hyperbolische Darsteliungsmanier der gewöhnlichsten und längst bekannten Dingen beinahe an das Unglaubliche gränzt.?
Volgens des Schrijvers gevoelen, is de bedoelde Oogontsteking geenszins van Egyptischen oorsprong. Dit gevoelen berust vooreerst op den oorsprong en aard der Egyptische Oogontsteking, welke aldaar endemisch is; op die der Fransche Armee in Egypte, het niet voortplanten van dezelve na de terugkomst der Franschen in Europa, het tijdsverloop van elf jaren, gedurende 't welk deze Ophthalmie onder de legers niet is waargenomen, en op het klaarblijkelijk ontstaan dezer ziekte in het Pruissische leger en hare verspreiding onder de Fransche troepen, en hare groote en hoofdzakelijke vermenigvuldiging onder de Pruisen. Ten tweede steunt dit gevoelen op de oorzaken dezer Epidemie onder de legers, zoo wel algemeene als bijzondere, uit wier opgave blijkt, dat de verklaring derzelve uit een vreemd contagium even duister

{==587==} {>>pagina-aanduiding<<}
als gezocht is. Ten derde is des Schrijvers uitspraak gegrond op de wijze van voortplanting der ziekte: dezelve geschiedt alleen door aanraking en overbrenging van de ziekelijke, uit het oog afgescheidene stoffen op gezonden.
Het therapeutische gedeelte dezer Verhandeling is in twee deelen gesplitst. Het eerste bevat de voorbehoedende geneeswijze, het tweede de behandeling der kwaal zelve.
Tot de eerste brengt de Schrijver ruime verblijfplaatsen der militairen en zindelijkheid. Hij maakt opmerkzaam op den leeftijd, het minst aan dit gevaar blootgesteld, op de kleeding, op het voorkomen van de verspreiding der Oogontsteking.
De behandeling vordert ontstekingwerende middelen, vooral plaatselijke bloedontlasting door bloedzuigers; en daar de kwaal meestal eene zinkingaardige ontsteking is, welke zich met verschillende complicatiën verbindt, zoo moet naar deze geaardheid en complicatiën de geneeswijze worden ingerigt. Bovenal worden warme infusa van fl. sambuci, malvae, of eenvoudig laauw water met tinct. opii simplex aanbevolen, en na het wegnemen der ontsteking, bij eene overblijvende roodheid, het urg. ophth. ex hydrarg. praecip. rubro, of ook het ung. praccip. aut hydrarg. alb., hetwelk echter de Schrijver geenszins als specificum in deze Ophthalmie wil hebben voorgesteld, en, naar zijn oordeel, alleen na de bestrijding der inflammatie, even als het ung. ex hydrarg. praecip. rubr., geïndiceerd is.
Deze belangrijke Verhandeling wordt besloten met de volgende algemeene gevolgtrekkingen:
1o. Dat er geene eigendommelijke Egyptische Oogontsteking bestaat; maar dat dezelfde ziekte in zeer onderscheidene landen en werelddeelen endemisch gevonden wordt, zonder eenig oorzakelijk verband met Egypte aan de verschillendste plaatsen epidemisch geheerscht heeft, en als zoodanig overal kan ontstaan.
2o. Dat deze Ophthalmie overal, waar zij zich vertoont, het gevolg is der vereenigde werking van uitwendige oor-
{==588==} {>>pagina-aanduiding<<}
zaken en nadeelige krachten, zonder dat tot haar bestaan een bijzonder en eigendommelijk contagium noodig is.
3o. Dat deze Oogontsteking in de meeste gevallen eene zeer zamengestelde kwaal is, welke uit de vereeniging eener plaatselijke ontsteking en van velerlei gemengde vormen van oogziekten bestaat.
4o. Dat elke wijziging dezer Ophthalmie niet goed in abstracto kan worden uitgeduid; maar dat dezelve in concreto in elk bijzonder geval ligtelijk kan en moet gevonden worden, in zoo verre de Pathologie en Nosologie dezer soortelijke Oogontsteking in de algemeene leer aller oogziekten begrepen is.
5o. Dat deze zamengestelde Oogontsteking in sommige gevallen, doch alleen door aanraking, besmettelijk is.
6o. Dat deze besmetting echter alleen onder bepaalde voorwaarden, in een' hoogeren graad der ziekte, bij de afscheiding eener eigendommelijke etterachtige stof, mogelijk is, met welke het contagium als met zijn vehiculum vast en onafscheidbaar verbonden is.
7o. Dat bij gevolg het gevaar der besmetting bij deze Oogontsteking niet zoo groot, en door voorzorg en zindelijkheid ligt te vermijden is.
8o. Dat, over het algemeen, tot vermindering en verdelging dezer Ophthalmie zeer veel kan bijdragen, 1o. het vermijden der oorzaken, als het opeenhoopen van menschen, in 't bijzonder van soldaten, in kleine vertrekken of verblijfplaatsen, en de daardoor veroorzaakte onzuiverheid der dampkringslucht; 2o. eene oordeelkundige en oplettende behandeling van elk geval van Oogontsteking, van den eersten aanvang en in den geringsten graad der ziekte.
9o. Dat deze Oogontsteking, ingevolge hare ontstekingaardige natuur, zoodra zij slechts eenigzins belangrijk is, door sterke en herhaalde plaatselijke bloedontlastingen moet behandeld worden, waaronder de bloedzuigers, dikwijls nabij het aangedane deel enin genoegzamen getale aangelegd, het eerste en onontbeerlijkste hulpmiddel zijn.

{==589==} {>>pagina-aanduiding<<}

10o. Dat, eindelijk, door de naauwkeurigste betrachting der hier opgegevene, uit algemeene en eigene ondervinding opgemaakte regelen en voorschriften, deze Ophthalmie verminderd, welligt geheel verdelgd, en al de onuitsprekelijke ellende, welke door de blindheid van zoo vele menschen in 't vervolg nog ontstaan kan, kan en moet worden voorgekomen.
Ziedaar het beloop eener Verhandeling, welke eene in deze dagen in des Schrijvers vaderland zeldzame proeve van bedaard en onbevooroordeeld onderzoek en koele bezadigde waarneming oplevert; eene Verhandeling, welke overal blijken draagt van de waarheidsliefde en het helder onbeneveld oordeel van haren zamensteller, en die wij daarom in aller handen wenschen; terwijl wij onzen dank betuigen aan het loffelijk provinciaal Genootschap van Utrecht, aan welks ijver voor de wetenschappen wij dit geschrift verschuldigd zijn, hetwelk, van al wat wij gelezen hebben, ons voorkomt het meeste licht te verspreiden over eene zoo raadselachtige en vaak miskende ziekte, ja hetwelk, zoo wij ons niet bedriegen, het pleit over dezelve voldingend beslist heeft.




Nader Onderzoek omtrent de besmettelijkheid of niet besmettelijkheid der Gele Koorts. Door E.J. Thomassen a Thuessink. Te Amsterdam, bij Pieper en Ipenbuur. 1825. In gr. 8vo. 99 Bl. f 1-10.

De Hoogleeraar thomassen a thuessink geeft ons, na een vroeger werk over ditzelfde onderwerp, op nieuw de resultaten van zijne geleerde navorschingen omtrent het al of niet besmettelijke der Gele Koorts. Ten einde dit met te meerdere onpartijdigheid te kunnen doen, deelt de Hooggel. Schrijver eerst de bewijzen voor de niet besmettelijkheid, van bladz. 2-17, vervolgens de getuigenissen van hen, die het twijfelachtig stellen, bladz. 18-20, en eindelijk de bewijzen voor de besmettelijkheid dezer ziekte mede, bladz. 21-82, waarna hij, het voor

{==590==} {>>pagina-aanduiding<<}
en tegen vergelijkende, tot hare besmettelijkheid besluit, bladz. 82 en verv.
Na overweging der veelvuldige en afdoende bewijzen, voor dit gevoelen bijgebragt, houdt Recensent de zaak voor beslist, en eindigt met ook zijnen dank aan den arbeidzamen Hoogleeraar te betuigen, dat hij door zijn vlijtig onderzoek zoo veel heeft toegebragt, om het gevaar van besmetting eener ziekte aan te toonen, die alomme, waar zij zich het eerst geopenbaard heeft, de vreesselijkste verwoestingen heeft aangeregt, voor welke ook een Noordelijker klimaat niet zeker beveiligt, en welke, door de verfoeijelijke baatzucht van velen, duizende slagtoffers gemaakt heeft. Wij achten ons gelukkig, van de wijze en voorzigtige maatregelen van een verlicht en weldadig bestuur met grond de afwending van zoo groote ramp te mogen verwachten, en ons ook daarom verpligt, de aandacht onzer Natie op dit punt te vestigen.

Nederlandsche Beroerten onder filips II, op last van H.M. de Keizerin-Koningin Maria Theresia, beschreven door L.J.J. van der Vynckt, in leven Raadsheer van Vlaanderen, enz. Met Aanteekeningen. IIde Deel. Te Amsterdam, bij J.C. Sepp en Zoon. 1824. In gr. 8vo. 384 Bl. f 3-60.

Wij komen, met dit tweede Deel, aan een der belangrijkste gedeelten der Nederlandsche onlusten, de landvoogdij van alva namelijk, de omwenteling van 1572, de vierjarige tegenstand van Holland en Zeeland alleen, de algemeene opstand tegen de Spanjaarden, de Gentsche Vrede, en de overige gebeurtenissen tot kort na den dood van Don jan. Ook hier hebben wij veel, zeer veel belangrijks gevonden, meer dan wij, na zoo vele Schrijvers over deze tijden gelezen te hebben, durfden verwachten. De Heer van der vynckt heeft de zeer loffelijke gewoonte, van telkens, wanneer hij eene gewigtige personaadje ten tooneele voert, deszelfs af-
{==591==} {>>pagina-aanduiding<<}
komst en vroegere betrekkingen te doen kennen, hetwelk veel licht bijzet aan zijne daden, (b.v. die van alva, bl. 39-43, requesens, bl. 144, Don jan, bl. 217-221, himbise of imbize en rijhove, bl. 274, 275, jacob hessels, lid van den bloedraad, bl. 303-305 en anderen meer.) Voorts hebben wij overal de zeldzame onpartijdigheid van den Vlaamschen Raadsheer bewonderd, die, ja, wel van ketters spreekt, en de gewelddadigheden der beeldstormers, der wilde en Watergeuzen verfoeit, maar die, wanneer men hem van overhelling tot eene partij moest verdenken, veel meer tot die der opstandelingen, dan tot die der Spanjaarden, schijnt te neigen. Dit boek is een nieuw bewijs voor de regtvaardigheid, wij zouden bijkans zeggen heiligheid, van onzen opstand, en de beste wederlegging der genen, die denzelven alleen aan godsdienstige beweegredenen toeschrijven, en ook uit dit oogpunt alleen verschoonlijk achten. Van der vynckt, een
Roomschgezinde en Oostenrijksch onderdaan, brengt met edele vrijmoedigheid aan maria theresia en den Grave van cobentzl onder het oog, dat Spanje alleen door eigene schuld, door het nemen van gestrenge en wreede maatregelen, waar zachte volkomen hadden kunnen volstaan, deze gewesten verloren heeft. Zelfs de bekende eed van getrouwen dienst aan den Koning, dien de Landvoogdes in 1567 eischte, dien egmond deed en oranje weigerde, zelfs deze eed wordt eene tijdkorting genoemd, die de menschen een' tijdlang moest om den tuin leiden, en uit Spanje afkomstig was. ‘Filips,’ zegt van der vynckt, ‘wilde heerschen, gelijk hij in Azie zoude geheerscht hebben.’ Hij schrijft niet onduidelijk den Koning het oogmerk toe, om den Adel, en door den Adel de Natie, te tergen tot opstand, ten einde alsdan een schoon voorwendsel te hebben, om alle die gehate voorregten en Priviligiën meteen den bodem in te slaan, en zich tevens met de verbeurdverklaarde goederen der welvarende Nederlanders te verrijken; een stelsel, voegt hij er bij, zekerlijk meer eenen tiberius, dan

{==592==} {>>pagina-aanduiding<<}
eenen Katholijken Koning voegende, (bl. 31-36.) Weinige Schrijvers over deze tijden laten zich met zulk eene inwendige verontwaardiging, als van der vynckt, over alva uit, die reeds vroeger in Nederland geweest, en er dus bekend was; hetwelk eene reden te meer voor de zoo ongemeen talrijke landverhuizing vóór deszelfs komst oplevert.
Voor 't overige is van der vynckt meer in België dan in Holland te huis. Het verhaal van den hoogstbelangrijken tegenstand der laatstgenoemde Provincie, met Zeeland, is hier kort, onvolledig, en bevat verscheidene onnaauwkeurigheden, onder anderen, dat geheel Zeeland, met uitzondering van Middelburg, de banier der vrijheid zou hebben uitgestoken, daar het toch bekend is, dat Goes en Zuidbeveland zich bij Spanje hielden, en eerst in 1577 satisfactie van den Prins namen; - dat Amsterdam draalde, daar de Regering toch zeer ijverig was in de ondersteuning van den Spanjaard. Van het ijsselijke geval te Naarden wordt slechts ter loops gewaagd, hoewel het de wanhopige verdediging van Holland grootendeels veroorzaakte. De belegering van Leyden wordt in twee en eene halve bladzijde afgedaan, en daarbij de Hollanders met kikvorschen vergeleken. Zoo men hier kikvorschen mogt te pas brengen, zouden het in allen gevalle nog de met het water worstelende Spanjaarden moeten zijn, niet de Hollanders. Hij laat den Graaf van bossut (bossu) door de Zeeuwen slaan en gevangen nemen (op de Zuiderzee!) - Doch wij moeten ook tot zijne regtvaardiging zeggen, dat hij de gelegenheden geenszins opzoekt, om de misdaden, waaraan zich onze Watergeuzen en sonoy, helaas! maar al te dikwijls omtrent de Roomschgezinden schuldig maakten, met ophef te vermelden. Integendeel zwijgt hij bijna geheel, zoo wel van de moorden van lumey van der mark, (wien hij het wilde Zwijn van Ardennes noemt; wij meenden, dat een
van deszelfs Voorvaderen, ten tijde van karel den Stouten, dien naam gedragen had, doch ontveinzen niet, dat dezelve hem zeer goed zou

{==593==} {>>pagina-aanduiding<<}
voegen) als van de gruwelen van sonoy omtrent de Noordhollandsche huislieden.
Daarentegen is van der vynckt uitvoerig en belangrijk in het verhaal van alles, wat er sedert den dood van requesens tot dien van Don jan, vooral tot deszelfs inhuldiging, in de Zuidelijke gewesten gebeurd is, alleen de Spaansche Furie te Antwerpen uitgezonderd, waaromtrent hij bij uitstek kort is. Maar, gelijk, volgens wagenaar, bor best te vertrouwen en meest uitvoerig is over de zaken van Utrecht, meteren omtrent die van Antwerpen, reyd omtrent de gebeurtenissen in Gelderland en Vriesland, en hooft wegens die van Amsterdam (*), dus moet van der vynckt, Raadsheer in den Raad van Vlaanderen, vooral geraadpleegd worden over het gebeurde te Gent. Zoo heeft hij, uit ongedrukte dagverhalen en gedenkschriften, het getal der ingedaagden in die stad voor den Bloedraad, den vorm van regtspleging, en de teregtstelling geboekt, (bl. 79, 80.) De onderhandeling te Gent over de verklaring der Spanjaarden als vijanden, en die met den Prins van Oranje tot op het sluiten van den Gentschen Vrede, bekomen ook menige opheldering, (bl. 189-207.) Eindelijk bevat het slot van dit Deel een allerbelangrijkst verslag van de woelingen, feitelijkheden en oogmerken der overdrevene partij van imbize, rijhove en hunne aanhangers in Vlaanderen, vooral in het middelpunt, te Gent, (bl. 272-314.) Ook hier wordt de Prins van Oranje met eene loffelijke onzijdigheid voorgesteld, als geheel niet gediend met deze gewelddadigheden, tot geheele
stuiting van welke hij zich echter te zwak schijnt te hebben gerekend. Men kan nu te beter begrijpen, hoe de dolle datheen, mede een der drijvers van dit oproer, den Prins een' Godverzaker durfde noemen. De zonderlinge Constitutie van het Gemeenebest, door deze volkleiders te Gent opgerigt, en hetwelk zij over geheel Vlaanderen, ja misschien over Nederland, wilden uitbrei-
{==594==} {>>pagina-aanduiding<<}
den, wordt hier medegedeeld. De Schrijver bezit zelfs in handschrift de besluiten dier onrustige dagen, die niet zoo ongeregeld zijn, als men ligt denken zou. De Gentsche Revolutionnairen, die den grondslag leiden tot het verlies der Zuidelijke Provinciën, lieten zelfs op eigen gezag (nog vier jaren vóór 's Konings afzwering) zilveren en koperen munten en gedenkpenningen slaan.
Eene uitboezeming van vaderlandsch gevoel en weedom over verlorene grootheid vergeven wij den Schrijver gaarne. Hij zegt op bl. 48: In minder dan eene Eeuw ondervond men, wat de handel geworden was in Engeland en in Holland, waar nogtans slechts het overschot van dien der Nederlanden (van België) was opgezameld. Amsterdam was toch in 1660 zekerlijk geene mindere Koopstad, dan Antwerpen eene Eeuw vroeger.
Onder de Aanteekeningen van den Heer reiffenberg onderscheidt zich eene niet onbelangrijke, schoon elders misschien beter passende, beschrijving van een militair bezoek, door den Heer bory de st. vincent, tijdens den Spaanschen oorlog, in de grafkelders van het Escuriaal afgelegd, en waarin hij de lijken, onder anderen van Don jan en Don carlos, (Zoon van filips II) vond, het eerste volkomen wèl hewaard, het laatste bijkans geheel ontbonden, waaruit echter de Heer st. vincent meent opgemerkt te hebben, dat het hoofd niet van het ligchaam gescheiden was. In zulk eenen toestand van het lijk, en vooral daar het onderzoek gestoord werd, en men dus geen' genoegzamen tijd daartoe had, bewijst, onzes inziens, dit beweerde weinig of niets. Voorts vindt men hier nog de punten der aanstelling van den Aartshertog matthias, en den Eed van Prins willem als Stadhouder.


{==595==} {>>pagina-aanduiding<<}

Atheensche Brieven, of Briefwisseling van een' geheimen Zaakgelastigde des Konings van Perzië te Athene, gedurende den Peloponnesischen Oorlog, enz. Uit het Engelsch. IIIde en IVde Deel. Te Leeuwarden, bij Steenbergen van Goor. 1824. In gr. 8vo. Te zamen, met Register, XXVIII, 1180 Bl. Bij Inteek. f 11-65.

Wij kondigen hier aan onze Lezers de twee laatste Deelen dezer Brieven aan, van wier vroegeren wij te voren een gunstig verslag gaven, zoo wat den inhoud als de vertaling en de bijgevoegde Noten betreft. Het werk wordt in denzelfden vorm voortgezet, maar eindigt, tot onze bevreemding, geheel abrupt, in het achtste jaar des Peloponnesischen Oorlogs, juist wanneer die Oorlog de belangrijkste wending neemt, door den togt van brasidas naar de Noorderdeelen van Griekenland en Thracië, om die voor Sparta te doen omwentelen, waar hij met zijn' vijand kleon te gader voor Amphipalis sneuvelt, waardoor nicias gelegenheid bekomt tot het bewerken van den Vrede; waarop dan volgt de belangrijke mededinging tusschen laatstgenoemden en alcibiades, de afschaffing van het Ostracismus, door het onwaardig verspillen van hetzelve aan hyperbolus, de belangrijke diplomatieke onderhandelingen met de Peloponnesische en Beotische Staten, (waaruit men ziet, dat het denkbeeld der Statenbalans niet geheel vreemd aan de Oudheid was) de eerste slag bij Mantinea, de togt naar Sicilië, de omwenteling te Athene, de lotgevallen van alcibiades, de grootmoedige weigering van sokrates, om in het doodvonnis der tien Veldheeren mede in te stemmen, en de daden van lysander, tot het einde des Oorlogs, hetwelk alles in deze Brieven ontbreekt, die daarentegen de minbeduidende gebeurtenissen der acht vroegere jaren uitvoerig voorstellen. Wij vreezen, dat dit door de Schrijvers gedaan is ten gevolge eener, voorheen meer dan tegenwoordig in zwang zijnde verdichting, om namelijk dergelijke brieven als
echte stukken te doen voorkomen, gevonden, zoo als in het tegenwoordige geval, door eenen Jood op de boekerij te Fez, in het Rijk van Marokko. Het werk bekomt daardoor wel meer den vorm van een' Roman, dan de Anarcharsis, en dit mag hetzelve misschien bij sommige Lezers tot aanbeveling strekken; maar daaruit ontstaat,

{==596==} {>>pagina-aanduiding<<}
zoo als de Hoogduitsche Vertaler jakobs in zijne Voorrede zeer te regt aanmerkt, ook dit groote gebrek, dat sommige vroegere gebeurtenissen des Peloponnesischen Oorlogs tot in kleinigheden toe beschreven, en de latere voorbijgegaan worden, omdat het bestek der Schrijvers medebragt, dien met een door thucydides verhaald geval te eindigen. Een Perzisch Afgezant, naar Lacedémon bestemd, wordt, namelijk, door een' Atheenschen ambtenaar in Thracië opgeligt en naar Athene gezonden, doch spoedig weder in vrijheid gesteld; en van deze gelegenheid schijnt nu kleander, de Perzische Afgevaardigde, gebruik te hebben willen maken, om naar Azië terug te keeren, te meer, daar hij reeds, door zijne geheime bemoeijingen en de omkooping van kleon, in 't oog vreest te loopen, en dus voorlang zijne terugroeping verzocht had. Doch zelfs deze terugkeering wordt ons niet stellig gemeld, maar het werk eindigt geheel afgebroken met het (verdicht) besluit der Atheners tot het afvaardigen van Gezanten naar Susa, en met den dood van artaxerxes Langhand.
Wat nu de menigte en verscheidenheid der onderwerpen aangaat, in deze Brieven vervat, dezelve is zoo groot, dat wij het uitgebreide Register der beide Deelen zouden moeten uitschrijven, om onze Lezers daarmede bekend te maken. Trouwens, uit de beoordeeling der vorige Deelen weten zij reeds, wat zij hier te wachten hebben. Grieksche Geschiedenis, Letterkunde (vooral die van het Tooneel), Wijsbegeerte, Oudheidkunde, plaatsbeschrijving, beoordeeling der onderscheidene Regeringsvormen (doch al te uitsluitend die van Athene en Sparta; eenige onderzoekingen b.v. over die van Argos, Korinthe en Thebe zouden welkom geweest zijn), Egyptische fabelleer, eerdienst en verdere oudheden, Perzische zeden en gebruiken, hofänekdoten (gedeeltelijk uit ktesias, gedeeltelijk verdicht) en kabinetspolitiek, - dit alles zal de Lezer hier vinden. Maar ongelukkig is hier de vorm der verdichting weder oorzaak, dat het ware en valsche moeijelijk te schiften is, te meer, daar de Schrijvers genoegzaam nergens hunne bronnen aangehaald hebben. De Hoogleeraar jakobs heeft dit wel, met eene bij Vertalers zeer zeldzame vlijt en gemoedelijkheid, verbeterd, en de meeste bronnen aangewezen; maar somtijds weet toch zoo min hij als de Nederduitsche Vertaler, of de Schrijvers het door hen ter neder gestelde voor waarheid of opsiering geven. In dit

{==597==} {>>pagina-aanduiding<<}
opzigt is de vorm van den Anacharsis, die slechts tot een kleed, een luchtig hulsel der Geschiedenis dient, welke overal hoofdzaak is, blijkbaar veel beter.
Ook hebben wij vroeger reeds een gebrek van belang in den vorm aangewezen. Het is, dat de Epheziër kleander overal als een nationale, of ten minste genationaliseerde, Perziaan voorkomt, daar men toch weet, hoe de Grieken, zelfs de onderdrukte Grieken, veel te hoog van zich en te laag van de Barbaren dachten, om door dezen, met verzaking van Griekenlands eerdienst, gebruiken en plegtigheden, als de hunne te worden aangenomen. Onder de Perzen zou althans een Epheziër zich nimmer zóó hebben vernederd, dat hij eene soort van biecht voor eenen Hoogepriester der Parsi te Baktra zou afleggen, omdat hij zich te Athene, hoezeer slechts lijdelijk, met afgoderij bezoedeld had, en den Zend-Avesta niet gezet kon waarnemen. Zulk een denkbeeld is aan de Grieksche, aan de geheele oude (westersche) wereld vreemd, en (gelijk wel meer denkbeelden in dit werk, b.v. die over den Zondvloed, Br. 99) modern. Hoezeer kleander ook schijnbaar geheel in een' Perziaan herschapen is, toont hij echter, in eenen brief over den schadelijken invloed van het Despotismus op den omgang met de Vrouwen, den Perzischen Regeringsvorm diep te verachten, (Br. 137.) Over 't algemeen is hij een dubbelzinnig personaadje, en zijn historietje met sappho (Br. 177, 178) verklaren de Schrijvers zelve voor ongemeen duister. Wij vindea kleander meestal te Athene, doch ook een tijdlang, ambtshalve, te Thebe en te Delphi. Een ander
Perzisch Agent, kratippus, houdt intusschen zijn verblijf te Sparta, van waar hij aan kleander berigten nopens die Republiek inzendt. De Perzische Rijksgroote, orsames, deelt bërigten uit Egypte mede, gelijk gobryas van het Perzische Hof. Met eerstgemelden houdt kleander briefwisseling over wijsgeerige, met smerdis meer over godsdienstige onderwerpen. Aan den kunstlievenden en rijken megabyzus zendt hij eene kostbare verzameling van te Athene uit de nalatenschap van perikles gekochte kunstwerken, en beschrijft dezelve. Telephanes, dien hij daarmede overzendt, geeft hem daarentegen eene schets van het paleis van Persépolis.
De Aanteekeningen van den schranderen en kundigen Vertaler verspreiden ook in deze Deelen weder veel licht over

{==598==} {>>pagina-aanduiding<<}
de behandelde onderwerpen, zoo als omtrent de Mysteriën, omtrent Egypte, de wetten van lykurgus en de Spartaansche Saatsregeling, (waar echter de Heer steenbergen van goor den kleinen anachronismus begaat, van het bederf van Sparta door het buitgemaakte geld reeds in de eerste jaren van den Peloponnesischen Oorlog te stellen, daar het eerst in den laatsten tijd van dien Oorlog door gylippus, en vooral door lysander, plaats greep; gelijk wij mede de instelling der Ephoren liefst niet vroeger dan tot lykurgus zouden brengen, terwijl nogtans hun eigenlijk gezag in den Staat eerst van theopompus dagteekent, waardoor alle gevoelens der oude Schrijvers zich laten overeenbrengen.) Voorts geeft hij vele ophelderingen omtrent de Vergadering der Amphiktyonen, de Blijspelen van aristophanes, enz. Wij verwonderen ons over ééne aanmerking, dle den Nederlandschen Vertaler ontsnapt is. Hippokrates (zegt hij, op bl. 32 des IVden Deels) is misschien nooit, of slechts als jongeling, te Athene geweest. Het is immers bekend, en in den 16den Brief van dit werk zelve vermeld, dat hij de ongelukkigen te Athene, met de pest bezocht, voor alle de schitterende aanbiedingen des Perzischen Konings niet wilde verlaten, weshalve het Atheensche Volk hem de hoogste eerbewijzen schonk, die hier ook vermeld worden; en zou hij dan niet te Athene geweest zijn? Dat ook (zie de Noot op bl. 43) de vrouwen te Athene de tooneelspelen niet zouden bijgewoond hebben, strijdt met de bekende
Anekdote, dat de vertooning der Furiën in de Eumeniden van aeschylus aan vrouwen eene miskraam veroorzaakte; een oud verhaal, 't welk al te ongerijmd zou zijn, indien er nooit vrouwen in den schouwburg tegenwoordig waren: slechts van het theater waren de vrouwen uitgesloten. Ook spreekt de Vertaler zich op bl. 53 in de Noot tegen. Eerst zegt hij, dat de sekte der Sabeërs niet veel ouder schijnt te zijn, dan mohammed; en een paar regels lager, dat Egypte, Arabië enz. de plaatsen waren, alwaar vóór het Christendom het Sabeïsmus heerschte, (want hierdoor zal men toch niet wel enkel Afgodendienaars verstaan.) De landbouw (bl. 275, Noot) was niet enkel eene staafsche werkzaamheid, maar werd in verscheidene Grieksche Staten, en zelfs te Athene, ook door vrije menschen geoefend; zie den CEconomicus van xenophon, en de Reizen van Anacharsis. Dat de Axiochus verkeerdelijk aan aeschines, den

{==599==} {>>pagina-aanduiding<<}
leerling van sokrates, wordt toegeschreven, schijnt ons ook uit inwendige gronden te blijken.
De Heer steenbergen van goor houde ons deze aanmerkingen ten goede. Zij mogen hem slechts ten blijk verstrekken, dat wij zijne geleerde en zaakrijke Aanteekeningen met opmerkzaamheid gelezen hebben; en wij wenschen van harte, dat alle belangrijke werken uit de oude of latere Geschiedenis, Oudheid of Letterkunde zulke bekwame en belezene Vertalers vinden mogen. Alsdan is het vertalen geen handwerk meer, maar een wezenlijke tak van letterkunde. Dus hebben Duitschlands eerste Geschiedkundigen de Engelsche Algemeene Historie, door westerbaen bij ons werktuigelijk vertaald, door hunne bewerking als tot een geheel nieuw werk verheven, 't welk het oorspronkelijke ver overtreft; - dus zijn priestlev's Lessen over de Geschiedkunde door een Gezelschap Geleerden te Deventer niet alleen vertaald, maar ook met eene uitstekende opgave der Nederlandsche Geschiedschrijvers verrijkt geworden. Wij wenschen tevens van harte, dat eene ruime inteekening den Heer steenbergen van goor tot de Nederduitsche uitgave der Reizen van artemidorus, welke eene schildering des Romeinschen Rijks onder de vroegere Keizers bevatten, zal aanmoedigen.
Gelijk de twee eerste Deelen der Atheensche Brieven met de Afbeeldingen van perikles en alcibiades prijken, zoo behelzen de beide laatste die van sokrates en aristophanes. Het gebruik wordt door een uitvoerig Register gemakkelijk gemaakt.




Chrestomathia Hippocratica. Edidit atque praefatus est C. Pruys van der Hoeven. Hagae Comitis apud Viduam J. Allart. 1824. 8vo. pagg. XXII, 218. f 2-20.

Een Grieksch boek in het vak der Geneeskunde, dat is waarlijk geen alledaagsch verschijnsel! Althans wij herinneren ons niet, dat er sedert de uitgave van galenus' Protrepticon, door den Heer a. willet in 1812 bezorgd, iets dergelijks onder ons het licht gezien heeft: en dit Protrepticon toch, zoo wel als de Aanteekeningen des Uitgevers, behooren even goed, zoo niet veel beter, tot de oude Letteren in het algemeen, als tot de Geneeskunde in het bijzonder. Het eerste,

{==600==} {>>pagina-aanduiding<<}
dienende tot opwekking of aansporing tot de beoefening der Wijsbegeerte, staat gelijk met vele andere stukjes van gelijken naam en inhoud, ons uit de Oudheid het zij nog overgebleven, het zij alleen met name bekend; terwijl de laatste, de Aanteekeningen van willet, niet de vrucht zijn van geneeskundige studie, maar eene proeve der bedrevenheid in de oude Letteren van een' van wyttenbach's toen ter tijd beste Leerlingen. Men zie hetgeen deze groote Man zelf daarvan zegt, in zijne Biblioth. Crit. P. VI. p. 98 sqq. en Philom. L. III. p. 271 sq. Met het tegenwoordige werkje heeft eenigermate het omgekeerde plaats. In zoo verre het is overgenomen uit een der oudste en beroemdste Grieksche Schrijveren, kan men het wel als voortbrengsel van oude Letterkunde aanmerken; maar, in zoo verre het van een' Griekschen Medicus is, behoort het uitsluitend tot de Geneeskunde. Recensent wil dit werkje thans voornamelijk uit het eerste oogpunt beschouwen, en meent daartoe zonder eenige verdere voorbereiding of aanbeveling te mogen overgaan. Waartoe toch zou aanbeveling noodig zijn, daar, waar de titel van het boek zichzelven aanprijst; daar, waar de namen van hippokrates en van der hoeven, beide even gunstig bekend, tot waarborg strekken, dat men hier niets dan goeds te verwachten heeft? Er is toch niemand, het zij in de Grieksche Letteren, het zij in de Geneeskunde, zoo geheel vreemdeling, of hij weet, dat, wie hippokrates noemt, niets minder zegt, dan den Vader der Geneeskunde; niemand, onder onze beschaafde Landgenooten, of hij herinnert zich den naam van den Heer c. pruys van der hoeven, als kweekeling van de Leydsche Hoogeschool bekend uit zijne inaugurele Dissertatie de Constitutionis Epidemicae Doctrina, Lugd.
Bat. 1816, en die vervolgens, als Medicinae Doctor in zijne geboorteplaats Rotterdam, zijne theoretische kennis door de praktijk uitgeoefend, door eigene studie uitgebreid, en door de beoefening der Ouden versierd heeft. Daarvan moge ten bewijze verstrekken deze thans door hem uitgegevene Chrestomathia Hippocratica, waarmede wij ons verpligt rekenen alle beminnaars en beoefenaars van oude Letter- en Geneeskunde bekend te maken.
Ten einde, volgens het voorschrift van cicero, met eene definitie van de zaak, die wij behandelen, te beginnen, moeten wij vooreerst weten, wat eene Chrestomathie is, en vervolgens, wat men door eene Chrestomathia Hippocratica te

{==601==} {>>pagina-aanduiding<<}
verstaan hebbe. Het woord Chrestamathie, voor velen slechts een bloote klank, is van Griekschen oorsprong, en beteekent eigenlijk goede of nuttige leering, leering van het goede of nuttige. Vandaar, dat de titel van Chrestomathia, in denzelfden zin als die van Anthologia, Florilegium, in onze taal Bloemlezing, of als die van Eclogae, Excerpta, bij ons Uittrekselen, langzamerhand is overgegaan tot allerlei verzamelingen van verschillenden en gemengden inhoud, vooral dezulke, die leerzame en nuttige uittreksels uit dezen of genen vroegeren of lateren Schrijver behelzen. Zoo bestonden er oudtijds zoogenaamde Chrestomathiën van helladius, van proclus en van anderen. Zoo kent men heden ten dage, om maar iets te noemen, de Chrestomathia Ciceroniana en Pliniana van gesner, de Chrestomathia Thucydidea en Liviana van bauer, en vele andere dergelijke uit allerlei soort van Schrijvers en in allerlei vakken van wetenschap. Zoo zal dan ook nu Chrestomathia Hippocratica eene verzameling moeten zijn van uitgelezene, nuttige en leerzame plaatsen uit de schriften van hippokrates. Welaan, laat ons zien, of de bedoeling, inhoud en aanleg van dit werkje inderdaad aan het opschrift beantwoorden.
Van dit alles dan worden wij onderrigt in eene welgeschrevene Voorrede (Praefatio), die, als ware het, een helder en zindelijk voorplein uitmaakt, bestemd om ons in het gebouw zelf der Hippokratische leer binnen te leiden. Aldaar vinden wij vooreerst eene hartelijke uitboezeming over de zeldzame verdiensten van den voormaligen Leydschen Hoogleeraar paradijs, die reeds in zijnen tijd eene Chrestomathia Hippocratica ten dienste der Akademische Jeugd plagt te verlangen. Het onderwijs van dien al te vroeg gestorvenen grijsaard uit zijn' eigen mond te hooren, mogt van der hoeven niet te beurt vallen; maar zijne heilzame lessen, ook nog na 's mans dood in zijne schriften sprekende, hadden op hem een' al te sterken indruk gemaakt, zijn gezag was hem van te veel gewigt, en zijn wensch te heilig, om niet alles aan deszelfs vervulling toe te wijden, en zijne krachten te beproeven aan dit werkje, uit gevoel van eerbied en erkentenis aan de nagedachtenis van paradijs toegeheiligd. Zie pag, I et II. Hierop volgen eenige algemeene aanmerkingen over de voortreffelijkheid van hippokrates, en de overeenkomst van zijne leerwijze met die van sokrates, beide kenbaar aan één en hetzelfde gevoel van waarheid en een-
{==602==} {>>pagina-aanduiding<<}
voudigheid; beide één doel beoogende, de kennis van het goede (scientiam optimi); beide langs denzelfden weg, door onderzoek en waarneming, naar dat doel strevende; zoodat, gelijk de Sokratische wijsbegeerte inderdaad begeerte naar wijsheid is, zoo ook de Hippocratische leer te regt zucht tot waarneming kan genoemd worden; en, gelijk de eerste eene
Wijsbegeerte is voor alle tijden en plaatsen, zoo ook de laatste eene Geneeskunde voor alle völken en voor alle geslachten, en als zoodanig boven de minachting van eenige nieuweren ten eenemale verheven. Pag. III-VI. Nu geeft van der hoeven eene korte schets van deze leer, en wijst haren oorsprong aan. Vóór hippokrates werd in Griekenland de Geneeskunde door tweederlei soort van vereerders op verschillende wijze beoefend, door de Priesters van eskulapius, en door de Wijsheidsleeraars of Sophisten. Gene leiden hunne kennis af van waarneming en ondervinding; deze van de rede, naar welker veelal verkeerde opvattingen en valsche gevolgtrekkingen zij de Geneeskunde, zoo wel als de Wijsbegeerte, trachteden te verdraaijen en te verwringen; zoodat hippokrates moest optreden, om, als een andere sokrates, de Geneeskunde van de slavernij dier ingebeelde Sophisten-wijsheid los te rukken, en in hare natuurlijke regten en vrijheid te herstellen. Der Priesteren Geneeskunde, in de tempels van eskulapius, voornamelijk op het eiland Cous, het vaderland van hippokrates, aangekweekt, bestond uit eene lange reeks van waarnemingen en opmerkingen over allerlei soort van kwalen, sinds onheugelijke tijden uit de dagelijksche ondervinding opgezameld en te boek gesteld, met oogmerk om daaruit bij alle voorkomende gevallen een voorgevoel van het toekomende te kunnen opmaken, en in hunne raadgevingen en uitspraken, die als zoo vele Godspraken moesten gelden, zich zoo min mogelijk te bedriegen en te falen. Dit was dus eene voorspellende Geneeskunde, doch wier voorspellingen geenszins op losse schroeven stonden, maar, op de
Natuur zelve gegrond, en in de vergelijking van het verledene met het tegenwoordige bestaande, daaruit telkens met meer of min volkomene zekerheid tot het toekomstige wisten te besluiten. Van deze waarnemingen der Asklepiaden (dus werden de Priesters en volgelingen van eskulapius genoemd) stamt de leer van hippokrates af: zij maken den grondslag uit van zijne zoogenaamde Praenotiones Coacae; terwijl zijn Prognosticum

{==603==} {>>pagina-aanduiding<<}
er de Commentarius van is. Aldus uit de zuivere en onvervalschte bron der Natuur voortgevloeid, en geleid door het gevoel van het ware, schoone en goede, moest de leer van hippokrates van zelf juist datgene worden, hetwelk bij ons Therapeutice Naturalis, zoo wel als Therapeutice Universalis, (Natuurlijke en Algemeene Geneeskunde) genoemd wordt. Zij is lijnregt strijdig met alle overdrevene stelselzucht, reeds van ouds door hippokrates in de Cnidiërs berispt, en bestaat eigenlijk in de kennis van den mensch in staat van gezondheid en ziekte (historia hominis sani et aegri). Op zekere inductie gegrond, door behulp van waarneming, vergelijking en gevolgtrekking (observatione, comparatione, analogia), is zij, als ware het, eene Physiologia en Pathologia comparata, dat is echte Physiologie en Pathologie. Geheelenal gevestigd op ervaring en ondervinding (observatione et experientia), terwijl aan beider gezag de rede (ratio) is ondergeschikt en onderworpen, leidt zij hare beoefenaars, met eene bewonderenswaardige natuurlijkheid, eenvoudigheid en klaarheid, van de eene waarheid tot de andere, en telkens tot nieuwe en tot meerdere waarheden. Pag. VII-XVI.
Tot dusverre over de leer van hippokrates. Ten besluite zegt van der hoeven iets van zijne schriften, en van de beste orde, om ze met vrucht te lezen. Deze orde is dezelfde, die hij in deze Chrestomathie gehouden heeft. Zij is, als volgt: Vooreerst de Praenotiones Coacae, behelzende eene opgave van goede en kwade voorteekenen bij zieken aanwezig. Van deze, als zoo vele overblijfselen der gewijde Priesteren-Geneeskunst, en tevens grondbeginselen der Hippokratische leer, moet alle beoefening van hippokrates een' aanvang nemen. Daarop volgt het Prognosticum (Voorspelling- of Voorzeggingsboek), het allereerste geschrift van hippokrates, en de Commentarius of uitlegging der voornoemde Praenotiones. Daarna raadplege men het eerste en derde boek der Epidemii (over de heerschende of Volksziekten), waarin wederom veel te vinden is, dat aan het Prognosticum nieuw licht kan bijzetten. Dan opene men het guiden boek de Aëre, Aquis et Locis (over de Luchts-, Water- en Plaatsgesteldheid), hetwelk eveneens tot opheldering van het voorgaande strekt, en waarin de invloed van warmte en koude, van vocht en droogte, kortom van allerlei luchtsgesteldheid, op 's menschen geest- en ligchaams-gebreken of vermogens, op eene regt verstandige en wijsgeerige wijze door

{==604==} {>>pagina-aanduiding<<}
hippokrates verklaard wordt. Vervolgens leze men het werkje de Victu Acutorum, waarin de behandeling der morbi acuti, zich grootendeels bij het houden van een voorzigtig diëet of levensregel bepalende, naar het voorbeeld van hippokrates zelv', staat aangewezen. De laatste plaats komt aan de Apharismi toe, die in korte stellingen de hoofdsom van hippocrates' leer bevatten, en, als ware het, even zoo vele lessen zijn van een' grijsaard, wiens geheele leven aan onderzoek, ervaring en ondervinding was toegewijd geweest. Waarbij men dan eindelijk nog het Jusjurandum, of de Eedzwering, kan voegen, die, hoewel van betwijfelde echtheid, evenwel hippokrates niet onwaardig is, en eene soort van complementum of toevoegsel op zijne leer uitmaakt. Zie Praef. pag. XVII sqq.
Behalve de opgenoemde schriften, en de drie boeken de Chirurgia, doch die bij dit werkje niet in aanmerking behoefden te komen, erkent van der hoeven er geene andere voor echte en oorspronkelijke voortbrengselen van hippokrates. Mogt deze uitspraak aan sommigen gewaagd en al te beslissend voorkomen, hij beroept zich op de uitkomst van naauwkeurig onderzoek, en op het gezag van gruner, een der beste Uitleggers van hippokrates in lateren tijd, wiens gevoelen met het zijne meerendeels overeenkomt, gelijk men zien kan uit zijne Censura librorum Hippocraticorum, Vratislav. 1772, en uit het uittreksel daarvan in fabrich Biblioth. Graeca, ed. harlesio, Vol. II, pag. 521, welk gedeelte van dat werk wij allen kunnen aanprijzen, die eene uitvoerige notitia literaria van hippokrates en zijne schriften verlangen.
Uit deze aloude en echte bronnen dan heeft van der hoeven het uitgelezenste en gemakkelijkste gekozen, vooral datgeen, hetwelk tot goed verstand der leer van hippokrates, in het algemeen, het best geschikt was. Zoo ontstond deze Chrestomathie, waarvan de inhoud is als volgt, naar de bladzijden en verdeeling der laatste uitgave van hippocratis Opera omnia, Gr. et Lat. cum not. a. foësii, Genevac apud s, chouet, 1657. fol.

(Het vervolg hierna.)






{==605==} {>>pagina-aanduiding<<}

Dichtbloemen van L. Rietberg, A.L.M. et J.U. Dr. Te Rotterdam, bij J. Immerzeel, Jun. 1825. In gr. 8vo. VIII en 202 Bl. f 3-60.

Mengeldichtjes van F.P. Gisius Nanning, Luitenant Ingenieur in Koninklijk Nederlandschen dienst. Te Delft, bij P. de Groot. 1825. In 8vo. VIII en 152 Bl. f 1-80.

Men kan weinig dichterlijk genie bezitten, en toch zeer gekuischte, gespierde en zelfs beeldrijke verzen vervaardigen; terwijl men daarentegen Dichter kan zijn door Natuur en gemoedsstemming, en toch in de uitdrukking zijner denkbeelden verre beneden hen staan, die oneindig minder echt poëtischen aanleg hebben. Eene volhardende studie der groote meesters en eene langdurige oefening in het werktuigelijke der kunst, benevens eene door vlijt te verkrijgene heerschappij over de taal, zijn de middelen, door welke velen den eernaam van Dichter verkregen hebben, zonder dat zij door de Natuur eigenlijk tot denzelven geregtigd waren; terwijl anderen, door het geheel of grootendeels verwaarloozen van deze vereischten, met al hunnen dichterlijken aanleg, in de oogen van het publiek, dat meestal door netheid en gekuischtheid wordt medegesleept, in eenen lageren rang worden geplaatst. Deze aanmerkingen welden bij ons op, na de aandachtige en herhaalde doorlezing der beide dichtbundels, welke wij thans aankondigen; want gelijk wij gelooven, dat de Heer gisius nanning door de Natuur meer tot Dichter geschapen is dan de Heer rietberg, zoo zijn wij tevens overtuigd, dat zijne dichtvruchten op veel lageren prijs zullen gesteld worden, dan die van zijnen kunstgenoot; en te regt. Rietbero heeft gewoekerd met het hem geschonken talent. Hij moge den allesbezielenden gloed, de nieuwe en treffende denkbeelden en de verrassende wendingen, welke door geene oefening verkregen, maar slechts door de Natuur geschonken kunnen worden, ontberen, toch heeft hij zich alles, wat door vlijt en oefening te verkrijgen was, eigen gemaakt; hij beschikt vrijelijk over den rijkdom onzer schoone taal, en heeft het werktuigelijke der kunst geheel in zijne magt; zijn dichttrant is vloeijend en gekuischt; zijne uitdrukking meestal sierlijk, ja zelfs beeldrijk. Als een kweekeling van den onvergetelijken feith, wandelt hij

{==606==} {>>pagina-aanduiding<<}
waardiglijk in het voetspoor zijns meesters; ofschoon hij in diepte der denkbeelden, treffende schildering en doorgaande dichterlijke behandeling zijns onderwerps verre voor hem moet onderdoen. Gelijk zulks meestal bij Dichters, meer door de Kunst dan de Natuur gevormd, het geval is, heeft de leertrant bij hem steeds de boventoon; eene eigenlijk lyrische stemming, uitstortingen van het overkropte individueele dichterlijk gevoel vindt men schaars of nooit. De aanhef zijner stukken belooft meestal veel; doch deze meer kunstige dan natuurlijke opwinding verdampt allengskens, en dan valt zijn stijl soms tot gewoon proza; hetgeen bij al zijne handigheid in stijl en uitdrukking wel eens het geval moest zijn, daar zijne denkbeelden meestal meer prozaïsch dan poëtisch gehalte hebben. - Gisius nanning, daarentegen, is meer lyrisch gestemd, en dit reeds verraadt een dichterlijker aanleg. Men kan het zijne stukjes aanzien, dat hij zich niet met het stellig voornemen heeft nedergezet, om een vers op dit of dat onderwerp te vervaardigen, dat zóó kort of zóó lang moest zijn; maar dat zij hem ontvloeid zijn, als zijn hart door het een of ander gevoel van vreugd of smart geschokt, en zijn geest door eene schoone daad of een dichterlijk denkbeeld getroffen was. Hij kent de tooververschijnselen dier ideale wereld, in welke de dichterlijke ziel rondzweeft, en het aardsche schijnt hem nietig en gering, zoo lang hij het niet veredeld heeft, door er den stempel op te drukken van eene hoogere, hemelsche beteekenis. Maar hij verstaat de kunst nog niet, om de idealen, die hij bezingt, (en dit blijkt uit niets sterker, dan uit het stukje van dezen naam) helder en duidelijk in zijne zangen te doen leven; hij weet aan zijne denkbeelden nog niet die scherpheid van omtrek te geven, welke zij noodig hebben, om vast te wortelen in de ziel des hoorders of lezers. Daarbij is zijne uitdrukking nog verre van altijd edel
en dichterlijk te zijn, en hij heeft taal, stijl en rijm nog niet genoegzaam in zijne magt. Maar bij alle deze onvolkomenheden, welke misschien bij meerdere jaren en vlijtiger oefening zullen verminderen, heeft hij onbetwistbaar dichterlijk talent, en weet zijnen zang, op verschillenden trant, maar steeds eigenaardig, ook in het luimige te stemmen.
Wij willen thans, door eene vlugtige monstering van den inhoud der beide dichtverzamelingen, door eenige bij gelegenheid gemaakte aanmerkingen, en een paar aanhalingen, dit

{==607==} {>>pagina-aanduiding<<}
ons voorloopig oordeel staven, en beginnen derhalve, naar regt en billijkheid, eerst met den Heer rietberg.
Het zijn meestal uitgebreidere gedichten, tot de leerende of didactische soort behoorende, en in de bij ons voor dit genre vaststaande Alexandrijnen geschreven, welke hij ons aanbiedt. De Jeugd van cimon, den Athener, in drie korte zangen, opent den bundel, en heeft over het algemeen die goede en minder goede eigenschappen, welke wij boven in de kenschetsing van rietberg's talent breeder hebben omschreven. Doch er heerscht in dit gedicht nog een bijzonder en vrij groot gebrek, namelijk het volslagen gemis van eene antieke, eene Grieksche kleur; alles is zoo modern, dat men, andere namen voor de eigennamen van personen en volken in de plaats stellende, de beschrijving der jeugd van een jong mensch uit deze eeuw zoude meenen te lezen. Zoo doet b.v. egesiphilé met haren zoon cimon gedurige morgenwandelingen naar den berg Hymettus, en leert hem door hare voorlezingen de schoonheden van homerus opmerken; alsof de fatsoenlijke Grieksche vrouwen niet met eene bijna Oostersche ingetogenheid in haar Gynaeceum (vrouwenvertrek) waren opgesloten, en de Grieksche opvoeding van het schoone geslacht eenigzins berekend was op letterkundige beschaving. Ook de geheele vrijerij van cimon is alles behalve antiek, maar heeft, gelijk zijne niet onaardig beschrevene vlinderachtigheid, magtig veel overeenkomst met die onzer Modeheertjes. - In het gelijksoortig gedicht epaminondas, echter, is het kostuum beter in acht genomen, en in deszelfs laatste gedeelte onderscheiden zich de schildering van den slag bij Mantinea en van het sneuvelen des helds zeer gunstig door kracht en dichtgloed; maar hierbij, en bij den doorgaanden rijkdom aan opzettelijke en uitgewerkte vergelijkingen, van welke
rietberg een groot liefhebber schijnt te zijn, steekt te meer af de prozaïsche verdedigingsrede, welke hij zijnen held in den mond legt, bl. 102:

Thebanen! (vangt hij aan) de daad, die ik beging, 
Is strafbaar voor de wet, en 'k wil die niet verschoonen. 
't Waar misdaad, zoo ik u mijn onschuld aan kon toonen. 
enzv. 

Het Geweten, een Leerdicht, wel eenigzins in den trant van feith, schetst ons in deszelfs eersten zang dezen inwendigen regter als straffer van het kwade, en in den tweeden

{==608==} {>>pagina-aanduiding<<}
als belooner van het goede. Op de verdeeling valt dus niets aan te merken, maar misschien meer op het voorstellen van nero tot een toonbeeld der wroeging. De treffend geteekende angst van dezen Keizer zal toch wel meer toegeschreven moeten worden aan den onvermijdelijken dood, die hem voor oogen stond, dan aan gewetensknaging, voor welke hij, volgens rietberg zelven, weinig vatbaar scheen; want deze zingt:

Mogt hij slechts eenen dag, een oogwenk slechts regeren! 
Hoe zou hij al den hoon, dien hij thans lijden moet, 
Afwasschen in een zee van schuimend burgerbloed! 

Zoo, waarlijk, spreekt geen mensch, bij wien het geweten wakker is. Wij hadden, ten toonbeeld van de kracht des gewetens, de schildering van eenen man verwacht, die, op het toppunt van menschelijke magt, en midden in den straalgians van aardschen rijkdom en wereldsche grootheid, onophoudelijk gejaagd en gepijnigd wordt door het bewustzijn zijner begane misdaden; men denke slechts aan eenen tiberius. - Rietberg gedenkt, bij het noemen van nero, aan bingley, en brengt hem eene verdiende hulde toe; maar hoe kon hij, die het Geweten bezingt, vergeten, dat de hoofdrol in het gelijknamige stuk van iffland de meesterrol was van dezen grooten Acteur, en dat niemand beter dan hij door gebaren en gelaat de wroegingen wist na te bootsen, die den ongelukkigen op het einde zijns levens wegens eene gepleegde misdaad folteren? - In den tweeden zang verdient de zeer gelukte schildering van een tevreden boerenhuisgezin lof en onderscheiding.
Nog een paar kleinere Leerdichten vindt men in dezen bundel: het eerste, Menschlievendheid, is een der beste, door meer dichterlijken gloed en gelijkheid van sierlijke uitvoering; het andere, Verdraagzaamheid, heeft eenen lyrischen aanhef, en behelst de leer eener verlichte wijsbegeerte, schoon dezelve op sommige plaatsen wel wat dichterlijker mogt zijn voorgedragen. Intusschen vindt men, gelijk overal, krachtige passages; ééne strekke ter proeve:

God ziet alleen op 't hart. - De vrome zucht eens braven 
Zegt meer dan tempelpraal en geurige offergaven. 
De traan der droeve weeûw, in eenzaamheid geschreid, 
Het ernstig smeekgebed der teedre onnoozelheid, 

{==609==} {>>pagina-aanduiding<<}

De dankbre vreugdelach der pas genezen kranken, 
Wen ze in de lentezon den eeuwig Goeden danken, 
De blik des stervenden, wiens dof en brekend oog 
Zich hopend en gerust wendt naar den hemelboog, 
Is meer, oneindig meer dan al het biddend schreeuwen 
En daavrend kerkgedruisch van woênde Fariseeuwen. - 
Vrij stichte een snoode Flips, terwijl hij ketters moordt, 
En vrijheid met den dolk de zuivre borst doorboort, 
Een reeks van kloosters en roemruchte Eskurialen! 
Ach! zal hij dus zijn schuld, zijn zware schuld betalen. 
Wischt dit de bloedvlek uit, die nimmermeer vergaat, 
En eeuwig op zijn hoofd met vuur gebrandmerkt staat? 
Onnoozien! die 't gelooft. - enzv. 

Eenige weinige dusgenaamde Lierzangen worden ons hier insgelijks aangeboden, en deze hebben natuurlijk meerdere verheffing; doch ook in dezelve heeft de leertrant de boventoon, en heerscht eene zekere zelfbehagelijke gerektheid, welke haar gebrek aan kracht zoo veel mogelijk door zoetvloeijendheid verbergt. Bijna nimmer vindt men een dier treffende, uit de volheid van het genie opschietende denkbeelden, een dier stoute sprongen, welke den waarachtigen Lierzanger kenschetsen, en het geheel mist steeds dien gloed en dien gang, welke ons medeslepen, en geen tijd laten, om sommige gewaagde uitdrukkingen op te merken en af te keuren. Zoo is dan ook de Gelijkheid eigenlijk niets anders dan een Leerdicht in lyrische strofen, en als zoodanig beschouwd heeft het hoogere waarde dan de Leerdichten ex professo in Alexandrijnen, want hetzelve is beter aan elkander gelijmd en heeft minder prozaïsche volzinnen. Eenige hoogere vlugt is er in de Hoop; doch ook hier bestaat de verheffing meer in de woorden dan in de gedachten. Meerder vuur doorgloeit de zangen, 1813 en 1815 getiteld, en ingegeven door de geestdrift over ons pas herwonnen en weder spoedig bedreigd volksbestaan. Hier is de echte snaar der Ode dikwijls aangegrepen. - Het hier bij herhaling gebezigde woord bloedbarbaren heeft de eer niet van ons te bevallen.
Thans volgen nog een aantal kleinere stukjes van gemengden inhoud, gedeeltelijk reeds in Muzenalmanakken en elders geplaatst, welke meestal door vorm en gehalte uitmunten, en, hoe klein zij ook wezen mogen, dikwijls, in ons oog, meerdere waarde bezitten dan de uitgebreidere gedichten.

{==610==} {>>pagina-aanduiding<<}
Daartoe brengen wij: de gure herfstdag op het land, waar rietberg zich als meester toont in het beschrijven van stille landelijke tafereelen; aan Rosalie, aan Carus, op mijnen tachtigjarigen Notenboom, de Leeuwerik, de Schaapherder; om van de overigen, die ons van mindere waarde schijnen, niet bijzonder te gewagen. Nog vindt men eene goed geslaagde navolging van eene der heerlijkste Elegiën van den Vlaamschen tibullus, sidronius hosschius, en eene dergelijke van een brokstuk uit het verlost Jeruzalem van tasso, doch helaas! in Alexandrijnen, welke het eigenaardige en zangerige van den dichttrant des grooten Italiaans zoo slecht kunnen wedergeven; terwijl eindelijk eene zeer vrije bewerking van het bekende stuk uit de Gedaanteverwisselingen van ovidius, Pyramus en Thisbe, de lange rij besluit: wij twijfelen echter, of dezelve de schoonheden van het oorspronkelijke wel genoegzaam doe gevoelen.
Op enkele oneigenaardige uitdrukkingen, zelfs op een paar taalkundig slechte regels, willen wij geene aanmerkingen maken; maar wij moeten waarschuwen tegen tautologiën, als door dwang genooddwangt, bl. 91, en golvend golfgeklots, bl. 123; tegen het wonderlijk gebruik van toch, dat bij rietberg altïjd de zinsnede opent, bl. 120, 157, 173, 182, waar het als bevestigend voegwoordje slechts de tweede of derde plaats moest innemen, en geene regtstreeksche tegenstelling aanduidt; en eindelijk tegen het zonderlinge woord blimsemen, blimsemstralen, dat tot eene verzachting van bliksem moet dienen, maar welks Nederlandsch burgerregt ons onbekend is.
Thans ligt de Heer nanning aan de beurt; en, daar zijn dichtbundel kleiner en zijne stukjes allen van minderen omvang zijn, zullen wij het met hem ook korter kunnen afdoen. Aanleg voor poëzij heeft hij, dit hebben wij boven reeds erkend; maar dezelve is nog niet genoegzaam ontwikkeld; hij heeft nog slechts zijne eerste schreden gezet op de baan, op welke men reeds vrij ver gevorderd moet zijn, om zich voor een eenigzins bereisd persoon te kunnen uitgeven. Reeds in het stukje, dat den bundel opent, en getiteld is, de eerste Zang, is dit blijkbaar. Die jongeling, die daar, op de duinen nedergezeten, zijne oogen vestigt op de Noorderbaren, en de groote daden onzer Vaderen in zijn geheugen terugroept, levert een echt dichterlijk tafereel op; maar

{==611==} {>>pagina-aanduiding<<}
de uitvoering is niet in overeenstemming met het poëtische van het denkbeeld:

Ja, grootsch was in des jonglings oogen 
Daar Hollands oeverzand, 
En de aanblik van den vloed, door zachten wind bewogen, 
Hem schooner dan 't uitheemsche strand. 

Wij laten die grootschheid van het oeverzand, schoon reeds eenigzins zonderling, doorgaan, en willen het hem ook niet betwisten, dat hij het gezigt op de zee fraaijer vindt dan het uitheemsche strand, hoewel wij hier geen punt van vergelijking kunnen vinden; maar wij nemen het kwalijk, dat hij iets anders zegt dan hij meent, want hij wilde spreken van den blik op het uitheemsche strand, en dit schijnt hij niet in de maat te hebben kunnen wringen. Dergelijke schijnbaar kleine gebreken in de uitdrukking vindt men telkens, en zij geven zelfs aan de beste stukjes eene onduidelijkheid, eene onbepaaldheid, welke het gewoon gebrek zijn van eenen aanvanger in de kunst. Daarbij komt dan soms dat andere gebrek van gerektheid, dat insgelijks aan nog niet genoegzame oefening toe te schrijven is; b.v. in dit couplet van hetzelfde stuk:

Dan zal ik soms het speeltuig stemmen, 
Door 't schoon der deugd en kunst ontgloeid, 
En welgemoed de snaren klemmen 
Voor 't lied, dat uit mijn' boezem vloeit. 

Dit is reeds tweemaal hetzelfde; maar het komt nog eens weder op het einde. Ziedaar het gevolg van dat geweldig klemmen; dan geven de snaren te lang denzelfden toon.

Dan zal ik ook in andre tijden (waarom niet eeuwen???) 
Nooit de aanvertrouwde lier ontwijden, 
Door 't spelen met onheilge hand. 
Neen, nooit zal ik die lier besnaren, 
Dan voor het schoonst, waarop wij staren: (dit staren zijn wij aan het rijm verschuldigd). 
Voor Liefde, Godsdienst, Vaderland. 

Voor het overige heerscht in dit stukje een regt vaderlandsche, hartelijke, dikwijls zelfs dichterlijke toon, den echten Nederlandschen Zanger waardig.

{==612==} {>>pagina-aanduiding<<}

Doch de stukjes zijn te klein van omvang en te veel in getal, om dezelve alle zoo naauwkeurig in het aangezigt te zien. Onder de beste behooren: Zelfkennis, het Kerkhof, het waarlijk lieve Wederzien, in hetwelk wij echter een' boom vinden, onttogen aan zijn' stam, bl. 23. Minder bevielen ons de Blaemen van Geluk, en op het afsterven van een Kind, in welk laatste de allegorie wel eens niet doorgaat en onbestaanbaar is. Het afloopen van het scheepje heeft veel aardigs; maar dat gedenken aan een zieltje, dat nog niet geboren is, op bl. 41, is vrij gek: het schijnt, dat nanning tot die wijsgeeren behoort, welke de ziel als reeds in ovo materno aanwezig stellen. Daarenboven had het stukje wel wat beter geversificeerd mogen zijn, en het denkbeeld van het van stapel loopen niet moeten verwisseld worden met dat der uitreis, gelijk op bl. 42. Miskenning en Eigenwaarde is in een' hoogeren toon dan gewoonlijk, deftig en krachtig; goede Nacht, een lief en zangerig stukje. Alfred en Bertha, eene Romance, ten betooge dat ware liefde van allen hartstogt vrij moet zijn!!! (wie had in nanning zulk een' Stoïcijn gezocht?) is aardig verteld, maar zou toch door eene overziening veel kunnen winnen, wanneer herhalingen wegvielen, als:

Gij dwaalt, o Ridder! ja gij zijt 
Geheel van 't spoor geweken. 

en trivialiteiten, als:

'k Kan zonder u niet leven. 

Bijzonder beviel ons het uitgebreider stuk, de twee Godinnen, dat het verhaal behelst van een pleidooi, tusschen Venus, hier eenmaal vrij raar Cytherés Godin genaamd (*), en Minerva in den hemel voorgevallen, over haren onderlingen voorrang, en wie van beiden de menschen toch wel het gelukkigst zou maken. De verhaaltrant is los, en de verzen vloeijen gemakkelijk; soms strijken zij wel wat digt bij het proza heen, maar men vindt ook telkens vonken van vernuft

{==613==} {>>pagina-aanduiding<<}
en luim. Dan volgt Gui de Fumichon, eene Romance, in welke de edele ongehoorzaamheid van dezen Stadsvoogd van Lisieux, die weigerde aan 's Konings bevel tot ombrenging der Hugenooten te voldoen, bezongen wordt. Vooral trof ons de aanhef, welke zeker wel iets heeft van de inleiding van een stukje van tollens, de twee Spaansche Broeders voor Haarlem, maar echter dubbel verdient, tot een proefje van nanning's poëzij genomen te worden:

Neen, schoon mijn oog op Nederland 
Altijd met wellust staart; 
Neen, schoon ik Neêrlands deugden eer 
En vaderlandschen aard; 
 
Neen, schoon mij 't harte gloelt en klopt 
Voor daden schoon en groot, 
En sterker klopt, wanneer ik lees: 
‘Dat deed een landgenoot.’ 
 
Toch boeit mij 't schoon van nabuurs deugd, 
En (zijn) adeldom en moed; 
Toch huldig ik den eedlen mensch, 
Waar ik hem ook ontmoet. 
 
Geen grenslijn, die mijn' lof weêrhoudt, 
Noch werkkring, noch gewaad; 
Om 't even, pij of ordekleed, 
Als 't hart maar edel slaat. 
 
Geen onderscheid van leer of kerk 
Verdooft die stem in mij; 
Den menschenvriend waardeer ik hoog, 
Wat leer hij ook belij'. 
 
Getuig daarvan, mijn zwakke zang! 
Vermeld een edel feit 
Van christenliefde en christenzin 
En van verdraagzaamheid. 
 
Getuig daarvan op zulk een' toon, 
Dat ieder landgenoot 
Met mij, verrukt, ontgloeid, erkenn': 
Ja, dat was schoon en groot! 


{==614==} {>>pagina-aanduiding<<}

Deze inleiding is zoo in den echten, dichterlijken volkstoon, dat er het verhaal zelf zeer bij afsteekt.
Dan, wij hebben voor deze aankondiging waarlijk reeds veel meer plaats ingenomen, dan ons vergund is; wij willen dus de overige stukjes in dezen bundel, met al derzelver goed en minder goed, laten rusten, en nog slechts met één woord zeggen, dat de Zucht naar Holland en Tranen ons niet alleen in vergelijking de beste, maar ook op zichzelve zeer goed toeschenen.
De Luitenant der Genie toone ons in het vervolg, door steeds schoonere dichtvruchten, dat hij, ook in eenen poëtischen zin, zijne aanstelling in dit zoo deftig betitelde krijgskundige vak dubbel waardig is!

Romans van Sir Walter Scott.

Wij schrikten inderdaad bij het zien van den stapel boekdeelen, ons, nu juist gelijktijdig, weder van dezen Schrijver ter hand gesteld, niet omdat wij voor verveling vreezen, maar omdat de spoed, met welken deze uit het Engelsch vertaalde stukken elkander opvolgen, ons overtuigen van den smaak, dien onze Natie in deze verhalen vindt, en alzoo bewijs is, dat men van dezelve eene spoedige melding ook in onze Letteroefeningen verlangt, daar intusschen een aantal andere werken, van verschillenden aard, sinds lang reeds op aankondiging wachten, en de portefeuille van den Redacteur daarenboven van beoordeelingen overvloeit, tot welker plaatsing hem tot nog toe ruimte ontbrak. Maar een thans bij onze Natie zoo gezocht en geliefkoosd Schrijver vordert met regt eenigen voorrang; en onze Lezer moet ons, om gezegde redenen, bij het misschien te zeer beknopte der beoordeeling, verontschuldigen.

De zwarte Dwerg. Een Schotsch Verhaal uit de tijden van den Pretendent. (1701-1715.) Te Groningen, bij W. Wouters. 1824. In gr. 8vo. 224 Bl. f 2-20.

Toen wij in het begin van het vorige jaar (Letteroeff. 1824, bl. 34) den Valerius aanmeldden, opperden wij eenigen twijfel, of de Nederduitsche Vertaler, die dat werk aan w. scott toeschreef, voor die gissing wel genoegzamen grond had: niemand zal zich echter de lezing van die boekdeelen be-
{==615==} {>>pagina-aanduiding<<}
klaagd hebben. Wij gaven sinds (mede aldaar, bl. 675) een gunstig verslag van des Schrijvers Ivanhoe, of de terugkomst der Kruisvaarders; en niet minder gunstig was ons oordeel (Letteroeff. 1825, bl. 131) over zijnen Waverley, of zestig jaar geleden, aan welk boek wij vele lezers wenschten. Ons gunstig gevoelen over des Schrijvers werken is bij dezen zijnen zwarten Dwerg niet verminderd. Zijn eigen gevoelen over dezen Roman schijnt wel minder gunstig. In het werk, waarvan wij zoo straks zullen spreken, legt hij zekere modemaakster, zijne vriendin, het volgend berispend vonnis in den mond: ‘Gij hebt uwe eerste geschiedenis (de zwarte Dwerg) zeer haastig en onbedreven afgehandeld; en hadde mijn jongste leermeisje in haren arbeid zoo slordig hare taak volvoerd, ik zoude haar de leviten hebben voorgelezen.’ Dit moge nu ernst of scherts zijn, wij vinden geene reden, om den Schrijver vooralsnog de leviten te lezen. Het boek beviel ons ook om deszelfs beknoptheid; en het zet, dunkt ons, den lezer op goede plaats en standpunt, van waar hij zich het juiste denkbeeld vormen kan van Schotlands gesteldheid in dien nog altijd onrustigen en woeligen tijd, toen men het opdagen van den bekenden Pretendent verwachtte, en, heimelijk of meer openlijk, ontevredenheid, bijgeloof en dwaze vooruitzigten het smeulend vuur van oproer aanbliezen, en de meest waakzame
voorzigtigheid van het gevestigd Bestuur vereischten. De woeste zeden en het domme bijgeloof van dien tijd komen hier voortreffelijk uit; terwijl zich, aan den anderen kant, hartelijkheid en rondborstige eerlijkheid kenmerkend voordoen en groote belangstelling opwekken, zeer edele en wezenlijk verhevene karakters bewondering afpersen, het langzamerhand verminderen van bijgeloovige begrippen van geslacht tot geslacht de opmerkzaamheid tevens geenszins ontslipt, maar voor het vervolg de gunstigste vooruitzigten opent.
Dat intusschen de liefde hier mede eene aardige en voor jeugdige lezers en lezeressen eene aandoenlijk onderhoudende rol speelt, behoeven wij bijna niet te zeggen. De zwarte Dwerg, een aardig en spookachtig persoontje, dat echter, nog al natuurlijk, aan het slot bekend wordt als de man, die het lot der meest belangrijke gelieven in handen had, verwekt doorgaans medelijden, ontroering, huivering, maar diep gevoel tevens van het zedelijk bederf bij de menschen en achting voor het goede. Hij maakt het aan het slot uitnemend wèl met de gelieven.

{==616==} {>>pagina-aanduiding<<}

Vooral roerde ons, nog meer dan eenige andere roerende trek in dit verhaal, de sterke gehechtheid en liefde van eenen anders bij uitstek bijgeloovigen en woesten man aan eene eenvoudige vrome grootmoeder, die hem, van wege deze liefde, ook bij zijne hevigste woede, bedaren en leiden kon.
Maar genoeg! wij zouden anders, tegen ons verklaard voornemen, te lang worden.

De oude Pelgrim. (Old Mortality.) II Deelen. Te Rotterdam, bij J. Hendriksen. 1824. In gr. 8vo. Te zamen 609 Bl. f 6-10.

Dit werk, zegt het Voorberigt, wordt onder de uitmuntendste van de werken van scott gerekend door alle kenners; wij zouden dus den naam van kenners verliezen, ten zij wij het mede aanprezen! De oude Pelgrim komt alleen in de Inleiding voor; hij doorzwierf het land in lateren tijd, om de opschriften op de graven en gedenksteenen der martelaren, die in Schotland voor het geloof gevallen waren, op te zoeken en weder te herstellen; vanhier noemde men hem den ouden Pelgrim der sterfelijkheid. Van hem en uit eenige andere bronnen had de Schrijver, zoo hij voorgeeft, de berigten van den ouden tijd, die hij hier ophaalt. Het tooneel van het verhaal is dus Schotland, en wel onder de regering der laatste stuarts, en begint met het jaar 1679. Het ongelukkige land werd in die tijden, door de vervolgingen en twisten der Bisschoppelijke Kerk en de Presbyterianen, in vuur en vlam gezet. De laatsten waren dolle, woedende en domme dweepers, of zij waren gematigd, en met de hun toegestane vrijheid zoo tamelijk tevreden. Maar de vervolging maakte niet altijd en behoorlijk onderscheid; het krijgsvolk veroorloofde zich allerlei geweld en wreedheid, ook tegen stille burgers; en nu werd de strijd voor het geloof algemeen, en van wederzijden verviel men tot verschrikkelijke uitersten. Tooneelen van wreedheid, bloed en verwoesting, en vooral godsdienstige dweeperij in den hoogsten graad, vinden wij hier met de sterkste kleuren geteekend, en zulks door eene meesterlijke pen; en alzoo is dit verhaal voor de liefhebbers dier oude geschiedenissen en van soortgelijke onbegrijpelijke uitersten der dweepzucht niet onbelangrijk. Lessen van gematigdheid en gezond verstand zijn hier ook overvloedig op te zamelen. Moge de herinnering aan

{==617==} {>>pagina-aanduiding<<}
dusdanige verschrikkelijke wereldgebeurtenissen, en burgeroorlogen om den Godsdienst, niet onvruchtbaar zijn voor de nakomelingschap! De eigenlijke held, zoo wel in de liefde als in den oorlog, is zekere henry morton, een gematigd en verstandig Presbyteriaan, wiens moed en deugd tot bewondering dringt, en voor hem de hoogste belangstelling imboezemt; zoodat het den lezer verheugen zal, dat hij, aan het einde van dit werk, het toppunt van zijne wenschen mag bereiken.

Quentin Durward, of de Schot aan het Hof van Lodewijk XI. II Deelen. Te Amsterdam, bij Visser en Comp. 1824. In gr. 8vo. Te zamen 840 Bl. f 7-50.

De vrij uitvoerige inleiding staat tot het werk in geen ander verband, dan dat zij de bronnen wil aanwijzen, uit welke de Schrijver het sonds voor zijn verhaal zal geput hebben. Het werk zelf brengt ons op Franschen grond, ten tijde van lodewijk XI, in het begin van wiens regering het rijk bijna overweldigd werd door een bondgenootschap der Leenmannen van de kroon; en, ofschoon dit mislukte, was het rijk nog altijd in gevaar, en moest hij voor karel den stouten, Hertog van Bourgondië, vooral op zijne hoede zijn. Voor de geschiedenis en de zeden van dien tijd is deze Roman dan vooral ook belangrijk. Lodewijk, zien wij hier, was een staatsman, koel, listig en oplettend, zijne gevoelens steeds ontveinzende. Hij was wreed en wraakgierig, maar daarbij voorzigtig. Hij was gierig, maar met den schijn van verkwisting, wanneer de laatste tot zijn doel leiden kon, en noch de liefde, noch de jagt, waaraan hij hartstogtelijk was overgegeven, deden hem het staatkundig belang uit het oog verliezen. Hij was ook een zeer bijgeloovig man. De Schrijver brengt eenen jongen edelen Schot, die alles in zijn vaderland verloren had, op eene zonderlinge wijze in aanraking met lodewijk, plaatst hem onder het beroemde korps, de boogschutters der Schotsche lijfwacht genoemd, en doet hem door den Koning spoedig gebruiken tot stoutmoedige en geheime verrigtingen, waartoe het den jongen edelmoedigen mensch noch aan moed, noch aan beleid ontbrak; maar tot iets, dat de eer of goede trouw kwetsen kon, was hij nimmer bruikbaar. Dit hinderde intusschen lodewijk niet, dien het niet schelen kon, of de jongeling het slagtoffer werd, wanneer hij hem tot zijne oogmerken

{==618==} {>>pagina-aanduiding<<}
diende. Maar het goed geluk diende den jongen Schot, en (want wij kunnen de geschiedenis hier bij deze lijvige boekdeelen niet volgen) alzoo werd hij binnen weinig tijds de echtgenoot eener jonge, schoone, beminnelijke Gravin, het doel en de twistappel van onderscheidene Grooten, met welke hij land en goed bekwam. - Geheel het verhaal is van onwaarschijnlijkheden niet vrij te pleiten; maar het geeft een voldoend denkbeeld van de wreedheden en beroeringen dier woeste tijden, en doet het echt en edelmoedig Schotsch karakter, met alle de ruwe wijzigingen en het eigenaardige van die beroerde tijden, zeer goed uitkomen; zoodat men dit anders wat lang gerekt verhaal met genoegen lezen zal, en tevens zich opgewekt gevoelen, om de geschiedenis van Europa, van Frankrijk, Engeland en Schotland vooral ook, in die oude tijden, met meerder opmerkzaamheid gade te slaan, dan doorgaans het geval is. En in dit opzigt kennen wij dan ook aan de Romans van walter scott eene bijzondere waarde toe.
(Het vervolg in een volgend No.)




Jennero. Gandae, typis J.N. Houdin. 1824. 8vo. 14 pag.

Eyckii immortali Genio. Gandae, typus ejusdem. 1824. 8vo. 29 pag. cum duabus tabulis lithographicis.

Elegia G. Benthem Reddingio et Cornelio Fortuinio, Kal. Jan. 1825. Groningae apud J. Oomkens. 8vo. 4 pag. f :-10.

De Ridder j.b.g. camberlyn d'amougies, die met rusteloozen ijver de Latijnsche lier behandelt, en zelden eene gedenkwaardige gebeurtenis laat voorbijgaan zonder dezelve te bezingen, ja zelfs de niet zeer roemrijke overwinning van het Trocadero heeft trachten te vereeuwigen, wijdt in de beide hier eerstgenoemde stukken zijn talent aan waardiger onderwerpen, - aan de nagedachtenis van den Weldoener der Menschheid, jenner, en aan die van den Schilder hubrecht van eyck. Beide stukken hebben echter op verre na geene gelijke waarde. Dat ter eere van jenner verdient ruimschoots geprezen te worden; terwijl de uitgebreidere hulde, aan van eyck toegebragt, zoo geweldig

{==619==} {>>pagina-aanduiding<<}
met fabelkundige sieraden doorzaaid, met zulk eene barbaarsche optelling van de Schilders van alle volken en tijden doormengd is, en derzelver verschillende gedeelten zoo slecht zamenverbonden zijn, dat het geheel de wonderlijkste houding heeft, en er zelfs zeer bajertachtig en dikwijls zeer onlatijnsch uitziet. Onze Lezers zouden het ons weinig dankweten, indien wij zulks in het breede aantoonden; want eene wijdloopige beoordeeling van Latijnsche dichtstukken staat hier geenszins op hare plaats. Wij moeten hem echter de nieuwe ontdekking mededeelen, door den Heer camberlyn gemaakt, dat niet, gelijk men gewoonlijk gelooft, jan van eyck de ontdekker (wij zouden liever zeggen de wederinvoerder, want de zaak zelve schijnt reeds vroeger bekend geweest te zijn) der schilderkunst met olieverf geweest is, maar dat deze eer aan hubrecht, zijnen ouderen broeder, toekomt. Jammer slechts, dat hij in de Fransche aanmerkingen, met welke zijn dichtstuk verrijkt is, geenen enkelen grond opgeeft, op welken deze zijne meening berust, en dat wij dus deze bewering slechts voor een ligtvaardig praatje kunnen aanzien, alleen strekkende, om aan de woonplaats des Dichters, aan Gent, dat ook het verblijfoord van hubrecht was, eene eer toe te kennen, welke aan Brugge algemeen gegeven wordt. Tevens kondigen wij bij deze gelegenheid aan een Latijnsch Nieuwjaarsgedicht van vopiscus horatius acker, zich teekenende Professor Poeseas honorarius, (welken wij echter in geenen der verschillende Akademische Almanakken op de lijst der Hoogleeraren hebben kunnen aantreffen) gerigt aan de Predikanten reddingius te Assen en fortuin te Zwolle, en dat meerderen smaak en meerdere kennis der klassieke poëzij verraadt, dan de gedichten van onzen
Zuidelijken Landgenoot, wiens al te weelderige dichtader het snoeimes der antieke eenvoudigheid dubbel noodig heeft.





Aan Mr. Isaac da Costa. Gedicht door J.L. Nierstrasz, Jr. Te Rotterdam, bij J. Immerzeel, Jun. 1825. In gr. 8vo. 13 Bl. f :-40.

Da costa had in zijnen beruchten Geestelijken Wapenkreet eenen schendigen uitval gedaan op het Genootschap tot zedelijke verbetering der Gevangenen; de edele nier-
{==620==} {>>pagina-aanduiding<<}
strasz, een der oprigters van deze voortreffelijke vereeniging, begreep denzelven niet onbeantwoord te kunnen laten. Hierin heeft hij misschien onregt; want wat helpt het, den Mooriaan te wasschen? Doch van den anderen kant verheugt het ons, dat hij dit gedaan heeft; want daaraan hebben wij een allerliefst dichtstukje te danken, dat zeker da costa wel niet verbeteren zal, maar toch bij velen, door den hartelijken, echt Christelijken toon, op welken het gestemd is, de overtuiging zal doen geboren worden, dat de waarheid moet zijn aan die zijde, waar men scheldwoorden en verguizing met zoo veel Christelijke liefde en met zulk eenen bedaarden ernst weet te beantwoorden.

Kortbegrip der Romeinsche Geschiedenis in Themata, ten gebruike der Fransche Scholen. Door J. Glaser, Kostschoolhouder te Kampen. Te Zutphen, bij H.C.A. Thieme. 1823. In kl. 8vo. f :-55.

Het is goed, dat er voorraad en verscheidenheid is van Themaboeken, en wij prijzen het zeer, dat die boeken, vooral voor de hoogere klassen, op eene wijze worden ingerigt, welke het verstand van de leerlingen te gelijk met nuttige kundigheden verrijkt. Dat geschiedenis, en ook bijzonder de Romeinsche, tot dat oogmerk zeer geschikt is, behoeft wel geen betoog. Het komt er slechts op aan, dat die geschiedenis op een' duidelijken, onderhoudenden en waren trant geschreven zij. De vertalingsproeven van döring, voornamelijk het eerste deel, hebben veel nuts gedaan op de Latijnsche scholen, en doen het nog. Het werkje van den Heer glaser heeft daar wel eenige gelijkheid mede. Hetzelve zal dan ook, dit twijfelen wij niet, met genoegen ontvangen worden; en het is over het algemeen vrij van die gebreken, welke men dikwijls aantreft bij lieden, welke de oude Schrijvers niet in het oorspronkelijke kunnen lezen. De zucht, om duidelijk te willen zijn, doet hun somtijds eene onnaauwkeurigheid begaan, en nieuwerwetsch zijn, daar ze ouderwetsch moesten blijven. Zoo lezen wij b.v. bl. 117, dat Nero bij den verschrikkelijken brand van Rome de verzen van Homerus op den brand van Troje zong; daar het waarschijnlijk is, dat dit monster zijne eigene verzen opsneed: van Homerus ten minste is er van dien aard niets op Trojes brand.





{==621==} {>>pagina-aanduiding<<}

Twaalf stukjes uit de Gedichtjes voor Kinderen door Mr. H. van Alphen, op muzijk gebragt voor den zang en piano-forte door C.S. Ruppe, Lector in de Toonkunde en Kapelmeester aan de Leydsche Hoogeschool, en door hem opgedragen aan de Nederlandsche Jeugd. Uitgegeven door den Auteur. f 1-80.

De vrienden der Toonkunst in ons vaderland zijn aan den arbeidzamen en kundigen ruppe, voor zijne onderscheidene instrumentale en vokale muzijkwerken, grootelijks dank verschuldigd. Hij is met ongemeenen lof bekend, en het voor ons liggend werkje draagt van het welverdiende van dien lof weder overvloedig bewijs. Wie kent de roerend schoone, zoo kinderlijk gestelde, kindergedichtjes van van alphen niet? De Heer ruppe doet volstrekt hetzelfde gevoel door de muzijk uitdrukken. Dit is de kunst, en zeker de grootste lof, dien hij met dezen arbeid beoogen kon! Wij wenschen hem bestendigen lust en gezondheid, opdat hij ons publiek nog meermalen op zoodanige vruchten van zijnen geest mag vergasten. Aan den goeden aftrek van het werk valt niet te twijfelen.




Muzikale Mengelstukken, van voorname Componisten, ten gebruike van godsdienstige Zangkoren, bijeenverzameld door W. Oudshoff. Te Rotterdam, bij Mensing en van Westreenen. f 2-:

Het vervolg van deze Mengelstukken kwam ons nog niet ter hand, ofschoon wij geenszins twijfelen, of het zal wel reeds het licht zien. De smaak voor godsdienstigen zang is toch bij onze Natie zeer verlevendigd, en de verzamelaar heeft voortreffelijke stukken van uitmuntende Componisten bijeengezocht. Ook de liederen, deels uit het Evangelisch gezangboek, deels uit het Hoogduitsch vertaald, en deels ook oorspronkelijk, zijn zeer goed gekozen. Wij wenschen zeer, dat de verdienstelijke oudshoff zijn doel moge bereiken, en dat alzoo de edele Zangkunst meer beoefend, en tot opluistering van de openbare Godsvereering zal worden aangewend.





{==622==} {>>pagina-aanduiding<<}

De muzikale Vriend der Jeugd, of bevallige Zangstukjes voor het opkomend Geslacht, ook tot Schoolgebruik. Uitgegeven door W. Oudshoff. Iste en IIde Stukje. Te Rotterdam, bij Mensing en van Westreenen. 1825. In kl. 8vo. Te zamen 96 Bl. f 1-20.

Bij de aanmelding der hier boven genoemde Mengelstukken bleef ons de opwekking tot lezing en herlezing der voorrede in de pen; maar bij dezen muzikalen Vriend der Jeugd moeten wij die ook vooral niet vergeten. De voorredenen van den Heer oudshoff zijn belangrijk en leerzaam, en wij moeten de daar gegevene wenken ieders behartiging aanbevelen. Wat deze stukjes nu betreft, zij zijn voor de scholen geschikt, en zoo wel de dichtstukjes als de muzijkwijzen uitmuntend gekozen. Er heerscht eene progressive orde in beide de stukjes, en dit zal bij het derde en laatste nog meer het geval zijn. Dat laatste stukje wordt spoedig beloofd. De dichtstukjes zijn van onderscheidenen aard, grootendeels echter godsdienstig; maar, gelijk de Heer oudshoff te regt zegt: ‘Het verhoogt de waarde der Zangkunst, dat dezelve niet slechts tot haar eerste en voorna. me doel, den lof des Allerhoogsten, kan gebezigd worden, maar ook kan worden aangewend tot opwekking en uitboezeming van betamelijke vrolijkheid.’ Zoo wordt dan hier ook te regt godsdienstige ernst met onschuldige vreugd afgewisseld. De goedkeuring en lof, welke wij aan deze lieve verzameling geven, zal wel niemand betwisten.

Gezangen, voornamelijk ten dienste der Scholen; gesteld op onderscheidene zangwijzen der Evangelische Gezangen, bij de Hervormde Gemeenten van Nederland in gebruik. Door Lt. Kroll. Te Groningen, bij A. Hazelhoff. 1823. In kl. 8vo. 85 Bl. f :-30.

Op eene andere wijze wordt voor de behoeften der scholen door dit werkje gezorgd. Het is waar, men kon dit boekje, in zekeren zin, voor overbodig houden, daar het enkel de zangwijzen der op den titel genoemde Evangelische Gezangen volgt; maar de inhoud dier liederen kwam den Heer kroll voor, minder voor kinderen, dan wel voor volwassenen, geschikt te zijn; en, daar kinderen van allerlei Christengezind-
{==623==} {>>pagina-aanduiding<<}
ten in dezelfde school vereenigd zijn, kon een of ander Evangelisch gezang misschien sommige ouders hinderen. Deze verzameling nu is doorgaans eenvoudig en lief, en wij durven dezelve wel aanprijzen. Bij de voortzetting, waarop hoop gegeven wordt, zou het ons niet ongevallig zijn, dat ook eene meer of min gewone of ongewone Psalmwijs, en ook eene en andere melodie uit de gezangboeken der Luterschen, Doopsgezinden en anderen, wierd gekozen. De hier gegevene gezangen zijn 68 in getal.

Aanbeveling verdienende werkjes voor de jeugd.

Voor zeer jonge Kinderen:


Prentgeschenk voor de Jeugd, om het A-B al spelende te leeren. Naar het Engelsch. Bestaande in 26 Plaatjes. Te Amsterdam, bij G.J.A. Beijerinck. In 12mo. f :-80.



Lees- en Prenteboekje voor jonge Kinderen, vooral ten dienste der Scholen; door B. van Dijk, Schoolmeester te Oude Pekela. Te Groningen, bij W. Zuidema. 1823. In kl. 8vo. 32 Bl. f : -12½.



De kleine Leesgraag. Een Leesboekje voor Kinderen; door E.J. Zelling, te Eeksta. Te Winschoten, bij H.V. Huisingh. 1825. In kl. 8vo. 22 Bl. f :-10.


Voor Kinderen van 6 tot 8 jaren:

Jufvrouw Vroomhart's Vertellingen voor deJeugd. Naar het Engelsch. Versierd met vele Plaatjes. Te Amsterdam, bij G.J.A. Beijerinck. In 12mo. 83 Bl. f 1-10.



Keetje en Frits, of de kleine Wandelaars; een Verhaal, waaruit de Kinderen kunnen leeren, dat zij zich zelven, door ongehoorzaamheid, de grootste onheilen veroorzaken. Uit het Engelsch. Met Platen. Te Amsterdam, bij G.J.A. Beijerinck. 1823. In kl. 8vo. 58 Bl. f :-60.



De moederlooze Maria; een Verhaal, waaruit de lieve Kinderen kunnen leeren, dat braafheid en deugd in iederen stand hare belooning vinden. Uit het Engelsch. Met Platen. Te Amsterdam, bij G.J.A. Beijerinck. 1823. In kl. 8vo. 60 Bl. f :-60.


{==624==} {>>pagina-aanduiding<<}

Willem, Karel en Betje; een Verhaal, waaruit de Kinderen een nuttig gebruik van het geld kunnen leeren. Door A.B. van Meerten, geb. Schilperoort. Met 16 Plaatjes. Te Amsterdam, bij G.J.A. Beijerinck. 1825. In 12mo. 17 Bl. f :-55.



De kleine Veerman; een Verhaal, waaruit de lieve Jeugd kan leeren, dat mededeelzaamheid en hulpbetoon de goedkeuring van alle brave menschen wegdragen, en door Gods zegen rijkelijk beloond worden. Uit het Engelsch. Met Platen. Te Amsterdam, bij G.J.A. Beijerinck. 1825. In kl. 8vo. 54 Bl. f :-60.



Natuurlijke Lees-leerwijze. Door R.G. Rijkens, Onderwijzer te Groningen. Met fraaije Houtsneêprentjes. In V Stukjes. Te Groningen, bij J. Oomkens. In 12mo. f 1-25.



De kleine Emma, of het voorbeeldige Meisje. Een leerzaam Tafereel voor de beschaafde Nederlandsche Jeugd. Met Plaatjes. Te Amsterdam, bij J. Meeuwissen. In 12mo. 62 Bl. f :-80.


Voor Kinderen boven de 8 jaren:

Het Eiland Rotsenburg; een Leesboek voor de Jeugd. Met eene Kaart van het Eiland. Naar het Hoogduitsch van Karl Lappe. Te Deventer, bij A.J. van den Sigtenhorst. In kl. 8vo. 156 Bl. f :-85.



De kleine Savinius, of de Geschiedenis van eenen jongen Wees. Door Mevrouw de Renneville, Met Platen. Te Deventer, bij A.J. van den Sigtenhorst. In kl. 8vo. 212 Bl. f 1-10.


Voor de geoefende en beschaafde Jeugd:

Het Leven en de Daden der beroemde Vaderlandsche Zeehelden, Marten Herbertsz. Tromp, en Jakob, Baanderheer van en tot Wassenaar, Heer van Opdam. Door J.A. Oostkamp. Met Platen en Portretten. Te Deventer, bij A.J. van den Sigtenhorst. 1825. In kl. 8vo. 202 Bl. f 1-70.



Zelfs (Zelf) opleiding aanbevolen, of Wenken voor Jongelingen, die de School verlaten. Door Isaac Taylor, Evangelie-dienaar te Ongar. In twee Stukjes. Iste Stukje. Naar den vierden Druk uit het Engelsch. Te Delft, bij de Wed. J. Allart. 1825. In 8vo. XII, 178 Bl. f 1-80.


Voor Onderwijzers:

Korte en eenvoudige Handleiding tot het vervaardigen van schriftelijke Opstellen. Iste Stukje. Te Leyden, bij A. en J. Honkoop. 1825. In kl. 8vo. 30 Bl. f :-15.






{==625==} {>>pagina-aanduiding<<}

Boekbeschouwing.

Th.P. Bergsma, de Zoroastris quibusdam placitis cum doctrina Christiana comparatis. Traj. ad Rhen. apud O.J. van Paddenburg. 1825. 8vo. VIII et 124 pag.

Het is vrij algemeen bekend, dat men sedert eenigen tijd, in het naburig Duitschland, verschillende pogingen heeft aangewend, om den Goddelijken oorsprong van den Christelijken Godsdienst zóó te verklaren, alsof dezelve, onder het bestuur der Goddelijke Voorzienigheid, alleen uit menschelijke bronnen ontstaan zij, en men dus jezus, als eenen Goddelijken Leeraar, slechts in zoo verre behoore te erkennen, als hij, met de uitstekendste geestvermogens van nature begaafd, de beste hulpmiddelen op de verstandigste wijze gebruikt heeft, om de voortreffelijkste leer, die door de Voorzienigheid aan den mensch geschonken kon worden, voor te dragen. Hiertoe heeft men, onder andere bronnen, dienstbaar willen maken de Godsdienstleer van zoroaster. De Zend-Avesta van dezen beroemden man, eerst door anquetil du perron in de Fransche taal overgebragt, en hieruit in de Hoogduitsche door kleuker, die zijne vertaling met belangrijke bijlagen verrijkt heeft, kwam dus, in de laatste helft der vorige eeuw, onder het oog van vele Geleerden, en trok de aandacht des te meer, daar men geene reden meende te hebben, om aan de echtheid van het werk te twijfelen. Al ras ontbrak het in Duitschland niet aan de zoodanigen, die in de openbaarmaking van dat werk een nieuw middel, met graagte, vonden, om de ouderwetsche, en in onzen wijsgeerigen leeftijd niet meer aannemelijke, denkbeelden, betreffende den bovennatuurlijken oorsprong van den Christengodsdienst, aan te vallen en te ontzenuwen. In het algemeen maakte men zulk

{==626==} {>>pagina-aanduiding<<}
eenen ophef van zoroaster's leer, dat zelfs een ewald, hoe zeer in zijn hart overtuigd van den Goddelijken oorsprong des Bijbels, in een werk, geschreven om die overtuiging ook aan anderen mede te deelen, (de Godsdienstleer van den Bijbel, Iste D. bl. 139. van de Nederd. vertaling) zich in dezervoege heeft uitgelaten: ‘Ik maak geene zwarigheid, eene soort van ingeving (inspiratie) ten aanzien van zoroaster aan te nemen, dewijl zijne leer, in reinheid, verhevenheid en allesomvattend licht, alles overtreft, wat men toenmaals kende. Ten minste, wanneer men de Christelijke Openbaring voor waarheid houdt, kan men de Zend-boeken en derzelver Schrijver naauwelijks anders beschouwen, omdat dezelve in zulke wezenlijke stukken met het stelsel des Christelijken geloofs overeenstemmen. Zoroaster was derhalve ook een voorlooper van jezus.’ (!) Daar velen nu, in Duitschland, uit hoofde van die groote overeenkomst tusschen de leer van zoroaster en van jezus, de eerste als eene bron der laatste beschouwden, meende de Heer bergsma in de vergelijking van beide, ter handhaving van jezus' leer, eene gepaste stof te vinden voor eene inaugurele Dissertatie, ter verkrijging van den graad van Doctor in de Godgeleerdheid. Eene stoute onderneming, voorwaar, voor een jong mensch, en op zichzelve, en ook, daar zelfs de doorgeleerde en tevens zeer voorzigtige muntinghe (in zijne Geschiedenis der Menschheid naar den Bijbel, VIIIste D. bl. 346) verklaard heeft, dat omtrent den persoon, het leven en de daden van zoroaster zoo veel onzekerheid heerscht. Met dat al kunnen wij wel begrijpen, dat een jongeling, die in zijnen Akademietijd vele
Hoogduitsche schriften, volgens de mode, gelezen heeft, op het denkbeeld gekomen is, om sommige stellingen van zoroaster met de Christelijke leer te vergelijken, en, met afsnijding van alle geleerd onderzoek, tot grondslag te nemen hetzelfde werk van kleuker, waarvan zich de Heeren Duitschers bedienen, ten einde aan te toonen, dat de overeenkomst, welke men meent te vinden tusschen

{==627==} {>>pagina-aanduiding<<}
de leer van zoroaster en die van jezus, omtrent God, den mensch en het toekomstige leven, niet zoo groot is als men voorgeeft, en geenszins ten nadeele van den Goddelijken oorsprong van jezus' leer kan worden aangedrongen. - Over het geheel komt het ons voor, dat de Schrijver zijne taak vrij wel voldongen heeft. Wij weêrhouden ons van aanmerkingen te maken, indachtig en aan de jeugd des Schrijvers, en aan zijn loffelijk oogmerk. Dit alleen kunnen wij niet nalaten op te merken, dat de stijl beter had kunnen en moeten zijn. - Onder de achteraan gevoegde theses trof ons de 16de: dat jes. VII:14 op christus niet gezien wordt. Zoodanige stelling ware beter weggebleven. Er zijn kundige en liberale mannen, in ons land, die dit niet zouden toegeven.




De regte en gezonde zin der hoofd-grondstellingen van de Critische Wijsbegeerte aangewezen, opgehelderd, en nader ontwikkeld door J.J. le Roy, Predikant te Oude Tonge. Te Utrecht, bij J. van Schoonhoven. 1824. In gr. 8vo. VIII, 152 Bl. f 1-80.

Wij kunnen den hoofdzakelijken inhoud dezer verhandeling, en ons gevoelen daarover, met weinige woorden opgeven. De schrijver wil, dat kant's beschouwing van ruimte en tijd, als bloote vormen onzer zinnelijkheid, niet insluite, dat hij plaats en voortduring aan de dingen op zichzelve ontzegt. Dit zoekt hij te bewijzen, en het voorts voor bewezen aannemende, past hij het insgelijks toe op de verklaring der Kantiaansche leer over de vormen des verstands. Welk alles dan inderdaad eene gansch andere, met de gewone beschouwing meer overeenkomstige, gedaante aanneemt. En nu waagt het de schrijver zelfs, deze theorie nog dieper op te delven en verder te verklaren, dan de Koningsberger gedaan of zelfs mogelijk geacht heeft.
Wij willen den heere le roy zijne scherpzinnigheid

{==628==} {>>pagina-aanduiding<<}
en bekendheid met de kritische wijsgeerte niet betwisten; maar meenen echter te moeten oordeelen, dat hij in dezen wel degelijk dwaalt, en alles op een' valschen grondslag bouwt. Kant is geen Idealist, want hij stemt toe, dat er zekere dingen zijn, die door ons worden waargenomen; maar hij beweert echter, dat uitgebreidheid, vorm, in één woord alle physische eigenschappen der ligchamen, alleen in onze waarneming, en verder (onzes wetens althans) niet, tot dezelve behooren, omdat uitgebreidheid, bij voorbeeld, beteekent het innemen van zekere ruimte, het vullen van zekere plaats; denkbeelden, die buiten ons niet bestaan. De gezegden, door le roy bijgebragt, om het tegendeel te bewijzen, bewijzen alleen, dat deze vooronderstelling uiterst vreemd, ja zoodanig is, dat wij over geenerlei zaken bijna kunnen spreken, zonder dezelve te vergeten, of ons er tegen te vergrijpen. Kant gaat dus, in dezen, oneindig verder, dan die algemeene erkentenis, bij welke wij kleur, geur en smaak slechts voor uitwerkselen op onze zintuigen, geenszins voor hoedanigheden der gekleurde, riekende of smakende stoffen zelve houden. Hij ontneemt ons de gansche stoffelijke wereld, als iets bekends beschouwd, en nadert hierdoor wezenlijk tot het Idealismus. Hierom echter veroordeelen wij hem niet. Het Idealismus is niet onaannemelijker in het oog van den gewonen mensch, dan de draaikringen van cartesius, of de harmonia praestabilita van leibnitz; de wijsgeer vraagt daarnaar niet. Wat ons betreft, kant is een hoogst belangrijk man in ons oog, die een nieuw schemerlicht over het onbekende land, waarnaar wij gestadig vorschen, heeft verspreid. Doch, zoo wel als anderen, heeft hij een stelsel gebouwd, dat slechts bestemd is, om bouwstoffen voor andere stelsels op te leveren. Nog immer werken wij aan den toren van Babel; maar de spraakverwarring
der bouwlieden zal wel altijd beletten, dat deszelfs opperste niet tot den hemel rake. - Wij geven dit ons gevoelen voor beter; doch meenden hetzelve, uit liefde tot de waarheid, niet te mogen verzwijgen.


{==629==} {>>pagina-aanduiding<<}

Proeve eener omschrijvende Verklaring van het Evangelie naar Mattheus. Te Amsterdam, bij Schalekamp, van de Grampel en Hanssen. 1824. In gr. 8vo. VIII en 338 Bl. f 2-60.

Dewijl, in onze dagen, de zucht tot Godsdienst- en Bijbelstudie bij den ongeletterden beschaafden stand toeneemt, is het niet te verwonderen, dat er van tijd tot tijd meerder schriften uitkomen, waarin kundige mannen daaraan een verstandig voedsel trachten te geven. Onder deze schriften bekleedt, onzes inziens, geen geringe rang het onderhavige, wiens Autheur verkozen heeft zijn' naam te verzwijgen, ofschoon hij, wie hij ook zijn moge, zich over zijn werk niet behoeft te schamen. Al aanstonds beviel het ons, dat de Schrijver in zijne Voorrede verklaarde, van het voornemen, hetwelk hij eerst had, om het een of ander werk, van soortgelijken inhoud, uit het Hoogduitsch over te zetten, bij nadere bedenking te hebben afgezien, vooral aangespoord door den zoo vaak herhaalden wensch der onderscheidene Recensenten, van toch liever zijne eigene krachten te beproeven, dan altijd vruchten van vreemden bodem te leveren. Dit voorbeeld verdient navolging; en wanneer iemand zóó gezind is, en zóó oordeelkundig de pen weet te voeren ter leering en stichting van zijne landgenooten, als deze Schrijver, doet hij veel beter, zijne eigene lettervruchten te geven, dan onrijpe en voor den Nederlandschen godsdienstigen smaak ongeschikte produkten, gelijk er, helaas! zoo vele uit Duitschland onzen landgenooten worden voorgediend. Wij wenschen den bescheiden' Schrijver alle aanmoediging en zegen op zijn nuttig werk, en twijfelen niet, of hij zelf zal zeer wel inzien, dat het nog voor volmaking vatbaar is, indien hij het vervolge, waartoe wij hem ten sterkste aansporen.





{==630==} {>>pagina-aanduiding<<}

Herinnering onzer Christelijke Hervormde Belijdenis en blijdschap over die onzer Kinderen. Naar aanleiding van 2 Joh. vs. 4. Door J.L. Nijhoff, Predikant te Gouda. Te Arnhem, bij P. Nijhoff. 1825. In gr. 8vo. 31 Bl. f :-40.

Deze leerrede is uitgesproken ter hoogst zeldzame gelegenheid, dat de Eerw. nijhoff een groot aantal meest jonge menschen, en daaronder drie van zijne eigene kinderen, tot ledematen aannam, of als zoodanig bevestigde. Het schijnt, dat zulks te Gouda bij het houden eener zoogenoemde Belijdenispredikatie plaats heeft. Wat intusschen dat gedeelte der leerrede betreft, zoo was dit thans bijzonder kort, en bestaat slechts in herinnerende wenken, in het eerste stuk van het eerste hoofddeel der leerrede. Dit eerste deel betoogt: in de waarheid te wandelen, is voor allen hoogst belangrijk. Het tweede toont aan, dat wij dit anderen te leeren en zelve te beoefenen als een gebod van den Vader hebben ontvangen. - Kinderen, jonge lieden alzoo te zien wandelen, is voor eene Christengemeente allergewigtigst; - en de Leeraar kent geene hoogere, reinere en zaligere blijdschap, voor hem, de overige Ouders, Leeraars, Opzieners, ja voor ieder Christenhart. Dit maakt het derde en vierde hoofddeel der leerrede uit. - Het stukje is wat vol, en daardoor hier en daar misschien minder roerend en duidelijk; echter is het goed en met oordeel gesteld. Het is voorzeker eene aangename en nuttige herinnering voor des Leeraars eigene kinderen en die der gemeente. Ook elders zal men het, bij soortgelijke gelegenheid vooral, met genoegen lezen. Het verdient allezins lof, dat de Leeraar niet te zeer, noch vooral, als vader zijner eigene kinderen sprak, maar tot alle de aankomelingen en heel de gemeente. Het tegendeel ontmoetten wij wel eens bij anderen, en moet altijd hinderen, ofschoon men het ook al eenigermate kan toegeven.


{==631==} {>>pagina-aanduiding<<}

Tafereelen uit de tijden der Aartsvaders; naar de Heilige Schrift. Door Miss O'Keeffe. Naar de derde uitgave uit het Engelsch vertaald. IIde Deel. Te Franeker, bij G. Ypma. 1825. In gr. 8vo. IV en 296 Bl. f 2-90.

Bij de aankondiging van het eerste deel dezer Aartsvaderlijke Tafereelen, in het vorige jaar, hebben wij ons oordeel over dit werk voorgedragen, voor zoo verre wij hetzelve uit het eerste deel opmaken konden. In dat oordeel zijn wij, door de lezing van het tweede deel, bevestigd; welke lezing ons zoo zeer is bevallen, dat wij door dezelve, als 't ware, weggesleept werden, en ons meermalen op het gevoeligst aangedaan vonden. Hoe zeer, intusschen, de groote en schitterende schoonheden des werks ons, meer nog dan bij het vorige deel, troffen, hebben zij ons, echter, deszelfs weinige, doch wezenlijke, vlekken niet over het hoofd doen zien. Hiertoe willen wij nu niet brengen het gebruik, dat, bl. 28, gemaakt wordt van de fabelachtige overlevering betreffende den pilaar of de pilaren van Seth, den zoon van Adam, daar flavius josephus van dezelve in zijne Joodsche Oudheden gewag maakt, en dat gebruik, in een werk als het onderhavige, misschien niet geheel is af te keuren. Maar af te keuren is, in ons oog, dat menigvuldige aanspreken van redelooze schepselen, hetwelk wij reeds bij de aankondiging van het eerste deel hebben opgemerkt. Zoodanige aanspraken, te dikwerf gebezigd, worden krachteloos, ja wekken ten laatste een' onwillekeurigen lach op; zoo als b.v. bl. 294, alwaar de roofvogels aangespoord worden, om aan te komen vliegen, bij gelegenheid van eene offerande, waarvan de overblijffels op den grond verspreid liggen. - Ook hebben wij met leedwezen opgemerkt, dat de Schrijfster, welke anders zeer gelukkig zich in den toestand en de gevoelens der personen, die zij ten tooneele voert, heeft weten te verplaatsen, aan de aartsvaderlijke tentbewoners huizen toeschrijft, waar-
{==632==} {>>pagina-aanduiding<<}
in, behalve verscheidene kamers, ook eene groote zaal is, in welke zich dagelijks het gezin tot den gewonen godsdienst vereenigt. - Dit, en meer andere in het oog loopende onnaauwkeurigheden, vinde geene
navolging.

Prael-treyn, Plegtigheden, Vreugde-feesten en Vercieringen van het vyftig-jaerig Jubilé der Martelie van den Heyligen Rumoldus, Apostel en Patroon der Stad Mechelen, 1825. Waerby gevoegd is een kort begryp van het Leven van dien H. Martelaer, eenen oogslag op Mechelen, etc. etc. Te Mechelen, by van Velsen-van der Elst. In 4to. 65 Bl.

Niet alleen omdat de heilige man in onze Noordelijke gewesten niet naar verdiensten genoegzaam bekend is, maar ook opdat wij in beschaafdheid van stijl en godsdienstige verlichting niet te zeer ten achtere zouden raken bij onze Zuidelijke broeders, moeten wij van dit werk, hetwelk van vele regt curieuze platen verzeld is, eenige melding doen. - Na het plan der stad, waarbij aanwijzing van alle de gebouwen, zoo als die daar in 1775 aanwezig waren, volgt de Oog-slag op den titel genoemd, en daarop het leven van den H. rumoldus, een geboren Ier, en Bisschop te Dublin; een man, die niets van alles hetgeene waerdoor God wordt verkregen verzuymd heeft, en die in handen van Paus stephanus den tweeden zijn Bisdom heeft nedergelegd, en het apostelyk ampt der zending ontving. Beschermd van den Graaf odo en elisa, diens huisvrouw, welke, als weleer sara, onvruchtbaar was en bloeyende door de houwelyksche reynigheyd, voorspelde deze aan dit paar eenen isaäc, die dan ook bij zijnen doop den naam van libertus ontving, en daarna aan den heiligen man ter opvoeding werd toevertrouwd. Toen dit kind een knaapje geworden was, viel het eens spelende in de rivier de Dyle, en verdronk. Er ontstond een droef geluid om het kind uit het water te

{==633==} {>>pagina-aanduiding<<}
haelen, maer te vergeefsch. Eindelijk riepen de ouders den H. rumoldus, (hetgeen wel vroeger had mogen geschieden!) en deze heeft bij de rivier, in een vurig gebed, jezus dry of viermael aenroepen, terwijl de menigvuldige droeve omstanders den uitval waren verwachtende. Na het gebed zag hij het kind, zonder dat hetzelve alleenlyk nat was, boven op het water komen. Natuurlijk dat het herlevende kind den heiligen man wedergegeven werd, en deze het zoo opvoedde, dat het ook daer naer met de kroone der martelie stond vercierd te worden. Deze kroone verkreeg de H. rumoldus zelf Ao. 775, den 24 van de maand Junius. Waarlijk, het is geen wonder, dat men ter eere van zulk eenen Heilig Ao. 1825 wederom te Mechelen het Jubilé heeft gevierd! Rijk is het Reliquie-kastje, waarin de waardige overblijfsels van dezen Heilig bewaard worden; het was al sinds 1366 van zilver, en, omdat het van zilver was, ging het meermalen verloren; doch telkens werden de overblijfsels van het kostbaar lijk van den wonderman gered, zoodat wij nu dan nog hier een naauwkeurig afbeeldsel van het bekkeneel ontvangen, zoo wel als van de nieuwe zilveren Reliquiekas, te dezer plegtige gelegenheid wederom vervaardigd. Wij prijzen grootelijks de naauwkeurige zorg voor alle de overblijfsels van den grooten man, te meer daar die overblijfsels nu nog bevonden werden geheel, onbedorven en welriekende. Reeds van in het jaer 1823 werden er nu ook (te regt) door heel de stad maetregels en schikkingen genomen, tot het vieren der tegenwoordige Jubel-Feest, hetwelk nu den 28 Junij, 5 en
12 Julij 1825 heeft plaats gehad; tot welke viering ons dan ook de Bereydsels, alsmede de Prael-treyn, worden medegedeeld, en onderscheidene Programmata, hiertoe betrekkelijk. Wij mogen geen verslag doen van deze prachtige en plegtige optogten, bij welke men H.H. Majest. onze Koning en Koningin enz. mede de eer heeft aangedaan, van dezelve te plaatsen op den vyfden prael-wagen, echter niet in persoon, maar bij vertegenwoordiging door ludovicusjos. victorinus de wargny en eleonora-
{==634==} {>>pagina-aanduiding<<}
carolina josephina dutrieu, enz. enz.; maar wij kunnen de aanmerking nier terughouden, welk eene vrolijkheid het hier in onze Noordelijke Provinciën zou hebben gegeven, indien deze Prael-treyn (waarvan de beschouwing in plaat ons reeds zoo zeer vermaakte) eens herwaarts ware opgetrokken, of indien het zijner Majesteit behagen mogt, alhier mede eens tot zoodanige fraaijigheden vrijheid te geven, of wel dezelve te gelasten. Maar vooral doet het ons genoegen, dat wij hier mede het welgelijkend afbeeldsel vinden van het vermaard Signorken, ofte den vuylen Bruidegom, ofschoon hij te Mechelen sedert verscheidene eeuwen in egtenis wordt gehouden, daar men hem eertijds, tot vermaek van het volk, bij soortgelijke vreugdefeesten, plagt laeten mede-te-gaen. Te meer geeft dit ons genoegen, daar dit den armen sukkel toch eenigermate tot troost is, blijkens het volgend versje:

Signorken, wat een droevig kruys, 
Verwezen om te blyven te huis? 
Maar word my 't meegaen niet gejond, 
De konst voert my de wereld rond. 

De platen, waarop het vier Gebroeders Peerd, de Reuse Familie, het Rad van Avontuur, de Kemels, en wat niet al meer! worden vertoond, zullen onze kinderen bij uitstek vermaken. Maar wij hebben genoeg gezegd, om te doen zien, hoe ver men nu, Ao. 1825 van deze negentiende eeuw, te Mechelen in verlichting gevorderd is. - Post nubila Phoebus! Maar dat zal daar, vreezen wij, wel wat laat worden.




Verhandeling over de Eindoorzaken, door J. van der Hoeven, te Leyden. (Jani van der Hoeven, Disputatio de causarum finalium doctrina ejusque in Zoologia usu.) Uitgegeven door het Provinciaal Utrechtsche Genootschap. Te Utrecht, bij J. Altheer. 1824. In gr. 8vo. 81 Bl. f :-75.

De schrijver dezer verhandeling, broeder van den Rot-
{==635==} {>>pagina-aanduiding<<}
terdamschen Predikant en den Leidschen Hoogleeraar van denzelfden naam, was, zoo wij meenen, nog kweekeling aan laatstgenoemde school, toen hij het eermetaal met dezelve wegdroeg. Schoon Recensent de eer had van bij de vergadering tegenwoordig te zijn, waar deze prijs werd toegewezen, herinnert hij zich nogtans de gronden niet, waarom juist de bekrooning met zilver plaats had. Op het stuk zelve lettende, zouden wij bijna wel durven oordeelen, dat de wijze van behandeling, bij welke slechts een deel aan het eigenlijk oogmerk der vragers schijnt gewijd te worden, hiertoe grootendeels aanleiding heeft gegeven. De vraag toch was: of men uit de bekende inrigting der dierlijke (ligchaams) deelen altijd en met genoegzame zekerheid tot het gebruik kan besluiten, hetwelk deze deelen in de dierlijke huishouding opleveren, schoon er ook geene gelegenheid besta om het levende dier waar te nemen; invoege, dat het beginsel der eindoorzaken niet alleen als nuttig, maar ook als zoodanig in de natuurlijke historie der dieren te beschouwen zij, dat men er te allen tijde veilig door geleid wordt? - Indien wij regt zien, dan is het laatste deel dezer vraag niet veel meer dan eene gewijzigde herhaling van het eerste; en de schrijver had, dunkt ons, kunnen volstaan met eene eenvoudige opgave van hetgeen men door het beginsel der eindoorzaken gewoon is te verstaan. Hij heeft dit echter anders verkozen; dat woord eindoorzaak, daar als in het voorbijgaan vermeld, heeft, zoo het schijnt, zijnen geest wel bijzonder opgewekt, om de zaak, van deze zijde beschouwd, hooger op te halen, en dus de kwestie, in zekeren zin, veel grondiger te behandelen. Hij geeft ons eenigermate eene geschiedenis van het gevoelen, ‘dat men uit de doelmatige inrigting der dingen in de natuur tot eene wezenlijke bedoeling en dus ook tot eenen bedoelenden (Schepper) mag besluiten,’ en toont ons deels de oudheid van dat
gevoelen, deels de reden, waarom sommige wijsgeeren hetzelve verwierpen, deels de bepalingen en oplettendheden, welke tot deszelfs regt gebruik zijn in acht te nemen. Wij danken hem voor

{==636==} {>>pagina-aanduiding<<}
deze weluitgewerkte en belangrijke schers; ondertusschen kan men niet ontkennen, dat deze prolegomena, zoo als de schrijver zelf ze noemt, meer dan de helft van het geheel beslaande, in geene gewone evenredigheid tot het andere deel, het regtstreeksche antwoord op de vraag, staan.
De Heer van der hoeven heeft ook goedgevonden, in het bijzonder van het gevoelen van kant over de bedoelde zaak vrij breed en bij herhaling te spreken; schoon het zou kunnen schijnen, dat een enkel woord hier belangrijk, ja, maar ook genoeg was. Immers, daar deze wijsgeer den Godgeleerde het bewijs betwist, uit de leer der eindoorzaken voor het bestaan van een alwijs Opperwezen te trekken, laat hij het echter den Natuuronderzoeker gaarne als regulatief over.
Wij kunnen, voor het overige, niet anders zien, of de jeugdige schrijver heeft ook zijne eigenlijke stof met klaarheid, bescheidenheid en gepastheid behandeld. Iedere stelling doorgaans met voorbeelden ophelderende, is hij voor bijna elken lezer verstaanbaar. En daar ook zijn Latijn losser en zuiverder is, dan men van zijn vak of jaren zou kunnen vorderen, is het eene waarlijk aangename lectuur. Het is waar, weinige bladzijden moeten hier de zaak afdoen, - een groote omslag van natuurhistorische geleerdheid wordt er niet aangetroffen, - aan fijn uitpluizen van de zaak geenszins gedacht; maar Recensent bekent echter niet te zien, waartoe veel meer noodig ware. De leer der eindoorzaken in het algemeen schijnt hem toe zoo vast te staan als het gezond verstand zelve, waarboven wij wel nooit heel hoog zullen klimmen, zonder dat het hoofd begint te draaijen; en de toepassing dier leer op het onderhavige is, zelfs buiten alle bespiegeling, van blijkbaar nut. De schrijver heeft dit, ten overvloede, klaar getoond, en tevens de grenzen naauwkeurig genoeg aangewezen.
Wij wenschen het vaderland en de wetenschappen geluk met eenen beginner van deze soort. Hebben wij pas eenen brugmans verloren, en is reinwardt,

{==637==} {>>pagina-aanduiding<<}
van wien de wetenschap nog een gewigtig werk blijft verwachten, wel ruim tot de helft zijner dagen gekomen, het ontbreke ons nooit aan lichten op dien heerlijken weg des onderzoeks, vooral van de dierlijke natuur!




Theoretische Verklaringen der voorkomende Bereidingen in de Pharmacopoea Belgica, voorgesteld in vragen en antwoorden; benevens een aantal Chemische Verhandelingen, ten dienste van de zoodanigen, welke zich voorbereiden tot het afleggen van examen. Door Johs. Overduin, Apotheker en Chimist (Chemist) te Breda. Te Dordrecht, bij Blussé en van Braam. 1825. In gr. 8vo. 159 Bl. f 1-80.

De Schrijver geeft ons eerst eene Inleiding, waarin de eerste beginselen der Scheikunde worden ontvouwd, onder de volgende Hoofdstukken: Over de artsenijmengkundige Scheikunde en verwantschappen; de bestanddeelen der ligchamen; de oxyden; de onderscheidene luchten; de warmtestof; de veerkracht; de lichtstof; de oplossing; de kristalschieting; de nederplossing; de herkenmiddelen; de brandbare ligchamen (in 33 bladzijden), en vervolgens de theoretische verklaringen der voorkomende bereidingen in de Pharmacopoea Belgica (van bl. 34-159), waarin hij den leiddraad van deze Pharmacopoea geheelenal volgt.
Deze Inleiding bevat derhalve dat aantal Chemische Verhandelingen, hetwelk ons de titel belooft. Wij hadden zeker meer verwacht. Het is eene oppervlakkige opgaaf van eenige scheikundige leerstukken. Er zijn daarenboven onnaauwkeurigheden in. Zoo wordt b.v. op bl. 9 geleerd, dat 100 deelen dampkringslucht uit 27 deelen zuurstofgaz en 73 stikstofgaz bestaan. De Schrijver had deze oude opgave thans door de meer naauwkeurige moeten doen vervangen van 79 deelen stikstofgaz en 21 deelen zuurstofgaz; hetgeen ook het resultaat is van de analyse der dampkringslucht door middel van het gaz nitrosum,

{==638==} {>>pagina-aanduiding<<}
welke wij aan gay-lussac verschuldigd zijn; en dat zulks reeds vóór 16 jaren gebleken was uit de proeven van allen en pepys, had hij b.v. in de Grondbeginselen der Artsenijmengkundige Scheikunde van den verdienstelijken beets kunnen zien (bl. 26), welk werkje aan onzen Schrijver, die er op bl. 23, 24 niet minder dan 15 regels, zonder eenige vermelding, geheel uit heeft overgeschreven, niet onbekend kan zijn. - Op bl. 10 wordt van de stikstoflucht gezegd, dat men die altijd het zuiverst uit de zwemblazen der karpers verkrijgt. Wanneer dit al stellig zoo ware, hoe vele karpers zou een Scheikundige dan niet moeten dooden, om op deze wijze eene eenigzins aanmerkelijke hoeveelheid stikstofgaz te bekomen! Doch aan de zaak zelve mag men twijfelen: Configliachi vond alleen, dat de zwemblazen des karpers bijna alleen stikstofgaz (dus geene geheel zuivere stikstofgaz) bevatten; en anderen zeggen slechts, dat de hoeveelheid van stikstofgaz in de lucht der zwemblazen zeer aanmerkelijk, die van het zuurstofgaz daarentegen gering is. Hoe ook geheel zuiver stikstofgaz in deze blazen aanwezig zou kunnen zijn, wordt moeijelijk te begrijpen, wanneer men bedenkt, dat er bij de karpers eene buis aanwezig is, die van den slokdarm tot de zwemblaas geleidt. - Bij de bereidingen van het stikstofgaz had men de wijze van bereiden uit vleesch, door middel van salpeterzuur, niet behooren voorbij te gaan. Dat het koolstofzuur gaz den groei der planten bevordert, (bl. 13) behoeft allezins beperking en nadere verklaring. De verbinding van gaz hydrogenium carbonatum (hydrogenium deuto-carbonatum) met chlorium wordt (bl. 15) voorgesteld als eene ontbinding van het acidum muriaticum oxygenatum. (Aan deze wijze van beschouwen geeft de Schrijver de voorkeur. Zoo wordt b.v. op
bl. 48 de zamenstelling van het zoogenoemde acidum muriaticum uit chlorium en waterstof eene gissing genoemd. Wij dachten, dat dit meer dan eene gissing was, vooral na het ontdekken van het Iodium; en is de tegenovergestelde theorie wel iets meer dan eene gissing? Recensent kan hier niet beter

{==639==} {>>pagina-aanduiding<<}
doen, dan tot de doorwrochte Verhandeling verwijzen van den Heer h.c. van der boon mesch, de Acido muriatico oxygenato, Traj. ad Rh. 1820.)
De theoretische verklaringen der in de Pharmacopoea Belgica voorkomende herkenmiddelen (reagentia), op bl. 25-31, zijn zeker voor hen, die nog nimmer de Scheikunde beoefend hebben, onverstaanbaar, en te vergeefs zouden dezen in de voorafgaande 24 bladzijden de opheldering zoeken der hier gebezigde termen. Dat ondertusschen het boekje zelfs voor zoodanigen geschikt zoude zijn, had ons de Schrijver in de Voorrede verzekerd.
De theorie der verbranding, op bl. 32 gegeven, strookt weinig met den tegenwoordigen staat der Scheikunde. Nieuwe ontdekkingen veroorloven ons niet, aan de zuurstof eenen zoo uitsluitenden invloed toe te schrijven, en wij kunnen thans de verbranding niet anders beschouwen, dan als een algemeen verschijnsel, hetgeen altijd plaats heeft bij de verbinding van ligchamen, welke met ontwikkeling van warmte en licht gepaard gaat. Dat men van de oorzaak der hierbij vrij wordende warmte inderdaad minder weet, dan men in het eerste tijdvak der nieuwere Scheikunde meende te weten, hebben ons dulong en petit geleerd.
Tot dusverre de Inleiding. Beter beviel ons het tweede gedeelte, de Verklaringen behelzende van de bereidingen der nieuwe Pharmacopoea. Maar meer dan het gewone zal men hier echter niet aantreffen. Wij willen nog met weinige woorden eene en andere aanmerking, welke wij bij het lezen maakten, hier laten volgen. Op bl. 49 behoorde te zijn voorgesteld, hoe men de bereiding van het acidum muriaticum oxygenatum ook zeer wel uit de theorie, dat het eene eenvoudige zelfstandigheid is, verklaren kan; de Schrijver had zulks in elk nieuw handboek der Chemie (b.v. in dat van orfila) kunnen vinden. De Heer overduin merkt bl. 122, 123 aan, dat het hem niet onwaarschijnlijk voorkomt, dat bij de bereiding van het sulphur auratum en van de kermes het antimonium eene eerste verzuring ondergaat. De proeven van ber-
{==640==} {>>pagina-aanduiding<<}
zelius maken dit onwaarschijnlijk, en uit dien hoofde zullen de stellers der Belgische Apotheek aan de benamingen van sulphuretum stibii hydrogenatum en hydrosulphuretum stibii de voorkeur gegeven hebben. Van het bismuth wordt bl. 127 gezegd, dat het door agricola ontdekt is. De ontdekking van dit metaal ligt echter, volgens thenard, nog in het duister, en het schijnt alleen zeker, dat men het door agricola in 1520 het eerst vermeld vindt, waaruit nog niet volgt, dat deze het ontdekt heeft. De bereiding van het subnitras bismuthi wordt bl. 128 door eene ontleding van het salpeterzuur verklaard. Integendeel schijnt bij deze bereiding het uitras bismuthi ontbonden te worden, terwijl bijna al het bismuth-verzuursel met een weinig zuur nederploft, het zuur daarentegen zelve bijna geheel in de oplossing blijft; derhalve
wordt er zoo wel nitras bismuthi met exces van grondstof, of een supernitras, als een subnitras gevormd, welk laatste nederploft. - Wat de plantaardige Scheikunde betreft, de Schrijver geeft bij de bestanddeelen nimmer hunne evenredigheden op. Wat baat het b.v. van de gom te zeggen, dat zij uit koolstof, waterstof en zuurstof bestaat (bl. 136), daar hetzelfde van de meeste plantaardige zelfstandigheden geldt? - Hetgeen over de gistingen gezegd wordt, is zeer oppervlakkig. De Schrijver meent, bl. 149, dat de wijngeest als zoodanig niet in den wijn aanwezig is, maar in eene hooge temperatuur uit de grondbeginselen van den wijn wordt daargesteld; een gevoelen, hetwelk niemand ligt omhelzen zal, wien de proeven van gay-lussac dienaangaande bekend zijn.
Deze zijn de aanmerkingen, welke wij op het voor ons liggende werkje te maken hadden. Uit dit alles volgt, dat het, hoewel misschien zijne nuttigheid hebbende, evenwel geenszins onmisbaar voor alle jonge beoefenaars der Artsenijmengkunde genoemd mag worden (Voorrede, bl. VI). Ten slotte voegen wij hier nog den wensch bij, dat de jonge beoefenaars der Artsennmengkunde zich voortaan op eene grondige kennis der Scheikunde mogen toe-
{==641==} {>>pagina-aanduiding<<}
leggen, en deze zaak niet enkel beschouwen als eene voorbereiding tot het afleggen van examen. Hun de beoefening der Scheikunde gemakkelijk te maken, zij derhalve het doel dier genen, welke te hunnen dienste schrijven; en wanneer hunne kennis over het geheel meer naauwkeurig wezen zal, en niet meer bestaan zal uit enkele van buiten geleerde algemeene begrippen, zal hun ook de toepassing van het geleerde op de Belgische zoo wel, als op elke andere Pharmacopoea, niet meer moeijelijk vallen.

Geschiedenis van Napoleon en het groote Leger, gedurende het jaar 1812; door den Generaal Grave De Ségur. Uit het Fransch vertaald. Iste en IIde Deel. Te Rotterdam, bij J. Immerzeel, Jun. 1825. In gr. 8vo. Te zamen 695 bladz. Met twee Portretten. f 6-:

Geene gebeurtenis onzer dagen is wel zóó gewigtig, zóó beslis ende geweest, als napoleon's veldtogt in Rusland. Het is het keerpunt, de katastrophe zijner Geschiedenis. Vóór dien tijd onoverwonnen, scheen hij, en waande zich, onoverwinnelijk; juist deze waan deed hem het schoonste leger, hetwelk Europa nog immer gezien had, opofferen in de woestijnen van Rusland, en van dien tijd af liet de Nemesis niet na, hem te vervolgen, tot dat zij hem ten val had gebragt. Dit gedeelte zijner Geschiedenis verdiende dus, vóór alle andere, eenen xenophon of sallustius te bezitten. Doch men moest wanhopen, er eenen te vinden: hij diende toch krijgs- en staatkunde met juiste kennis der gebeurtenissen te vereenigen; hij diende bijkans ooggetuige geweest te zijn der gebeurtenissen, om dezelve in hare geheele afgrijselijke waarheid te kunnen schilderen. Of deze man thans gevonden is, durven wij niet beslissen; maar dat ségur die groote Modellen, althans in de voordragt, in levendigheid en nadruk van stijl, nader gekomen is, dan iemand der genen, die tot hiertoe de hand aan de beschrijving van die ramp - voor den veroveraar, in de

{==642==} {>>pagina-aanduiding<<}
gevolgen heil voor het menschdom - hebben geslagen, dit gelooven wij te durven verzekeren.
Door zijne roeping als Generaal en Kwartiermeester bij napoleon's huistroepen was hij in staat, alles met de grootste naauwkeurigheid te beschouwen, en als uit de eerste hand te ontvangen. Hij schetst ons daarvan dan ook thans - na, volgens de les van horatius, zijne bewerking niet tot in het negende, maar tot in het twaalfde jaar aan het Publiek te hebben onthouden, - een uitvoerig tafereel van het begin der onderneming tot op den afval der Pruissische hulptroepen onder york. Onbegrijpelijk veel moeite heeft blijkbaar ségur op zijnen stijl gedaan, (wij spreken van het Fransche origineel) en men ziet daarin blijkbaar, dat de Fransche prozastijl wezenlijke voorregten heeft, die de mededinging van andere Natiën allermoeijelijkst maken; vooral steekt dezelve zeer gunstig bij die barbaarsche voordragt af, welke de Duitschers zich thans veelal aanwennen. Onze Schrijver heeft het groote voorregt der oude Geschiedschrijvers, van redevoeringen in zijn werk te vlechten, niet verzaakt, en de raadplegingen van napoleon met zijne Maarschalken en andere Veldheeren of Staatslieden gaven hem daartoe de schoonste gelegenheid.
De eerste Hoofdstukken des werks zijn niet aan krijgs-, maar aan staatkunde toegewijd. Zij behelzen de voorafgaande onderhandelingen, de verbonden, die napoleon aan Pruissen en Oostenrijk voorschrijft, zijne dwaze terging van den Kroonprins van Zweden, en zijne verachting voor de opvolgers van den ongelukkigen selim in Turkije, welke dáár het verbond tusschen bernadotte en alexander, hier den Vrede tusschen Rusland en Turkije bewerkten. Als alle de hier medegedeelde bijzonderheden waar zijn, moet napoleon reeds in 1807 het ontwerp gevormd hebben, om Turkije, en in 1808, om Oostenrijk te verdeelen: Rusland zou dan Pruissen en al het land ten Noorden van den Donau en de Elve, gelijk Frankrijk den zuider-oever dier rivieren

{==643==} {>>pagina-aanduiding<<}
hebben bekomen; alsdan zou hij ook Spanje met Frankrijk hebben vereenigd.
Vervolgens treffen wij, in eene reeks van meer of min treffende schilderingen, de raadplegingen aan over het al of niet beginnen van den oorlog met Rusland, - de bijeenkomst te Dresden, waar de Despoot zich voor het laatst in al zijne trotschheid boven de oude Monarchen van Europa verhief, den Koning van Pruissen niet wilde ontvangen, zeggende: ‘Hij heeft mij reeds genoeg overlast aangedaan met zijne aanhoudende brieven!’ en dus alle die Vorsten, in weerwil hunner kruipende hulde, tot verkropte woede bragt, - het begin van den veldtogt, - het vreesselijke onweder even na den overtogt over den Niemen, waarin tienduizend paarden vergingen, - het gebrek, dat zich reeds terstond openbaarde, ten gevolge van den snellen togt, en diensvolgens de plunderingen bij de Litthauwers, die napoleon toch voorgaf te willen bevrijden, maar intusschen dit woord van bevrijding niet uitsprak, en dus bij dat volk den ijver verlamde, die voor het leger ten hoogste nuttig had kunnen zijn, - de ontruiming van Wilna, - de vergeefsche pogingen, om de Russen eerst van elkander te scheiden en hunnen linket vleugel af te snijden, daarna hen tot het gevecht te brengen, - de meesterlijke manauvres van den Russischen Veldheer barclay de tolly, die al de drift tot aanval van murat te leur stelt, en bij Witepsk, zoo wel als bij Smolensk, zonder eenig verlies, bijkans in het gezigt van napoleon, aftrekt, - het genomen besluit van dezen, om tusschen de Duna en den Dnieper te overwinteren, en te Witepsk zijn hoofdkwartier op te slaan, zeggende, dat hij de dwaasheid van karel
den XII niet zal begaan; dat de oorlog van Rusland een oorlog van drie jaren is; doch dit besluit, niet door de drift van murat, die hij breidelt, maar door zijn eigen ongeduld, door zijne teleurgestelde hoop van vredesvoorslagen van alexander te ontvangen, en door de zucht naar Moskow, ter kwader ure verworpen, - eindelijk het vreesselijke tooneel der verwoesting van Smo-
{==644==} {>>pagina-aanduiding<<}
lensk, (het voorspel van den Moskowschen brand!) het bloedbad te Valoutina, en het andermaal verworpen besluit, om den winter te Smolensk, nog beter gedekt dan te Witepsk, te blijven. Tot zoo ver loopt het zesde Boek, en het eerste Deel der vertaling.
Het tweede Deel (hetwelk nog niet het laatste is) begint met den optogt naar Moskow. Meesterlijk is de beschrijving van den grooten slag van Borodino, waar de nieuwe Veldheer der Russen, kutusoff, eer hij 's Rijks oude hoofdstad opoffert, het geluk der wapenen wil beproeven. Bijna veertig bladzijden (in de vertaling) vult het verhaal van dezen hoofdslag. De overwinning was, volgens ségur, onvolledig, door napoleon's ziekte, die aan de koorts, een' droogen hoest, en een verouderd ongemak (de dysurie) leed. (Dit laatste is in de Nederduitsche vertaling geheel overgeslagen; wij kunnen volstrekt niet begrijpen, waarom.) Deze sukkeling maakte hem mat en moedeloos, juist in het beslissende tijdstip. Ney werd ongeduldig, en riep uit: Wat doet de Keizer achter het leger? Dewijl hij zelf geen oorlog meer voert, en niet meer Generaal is, daar hij overal den Keizer wil spelen, moet hij slechts naar de Tuileriën terugkeeren, en ons Generaals voor hem laten zijn! - Het Russische leger trok in orde terug, en het verlies der Franschen was ontzettend. De bijzonderheden moeten elk gevoelig hart doen ijzen. De hardvochtige Veroveraar, die te voren koeltjes berekend had, dat hij hier twintigduizend man kon verliezen, werd toch op dit veld des doods getroffen, toen een gekwetste (men reed over lijken!) door den hoefslag van een paard uit zijn gevolg werd verpletterd. Een andere Rus leefde dagen lang in het lijk van een paard, dat door een' hauwitser was opengescheurd, en welks binnenste hij doorknaagde!
Doch wij staan eerst in het voorportaal van het groote jammertooneel, hetwelk zich nu ras voor het ten ondergang gedoemde leger gaat openen. De intogt in het bijna geheel verlatene Moskow, - de brand dier stad (de Schrijver moest met napoleon door denzelven heen uit

{==645==} {>>pagina-aanduiding<<}
het Kreml ontsnappen), - de onzekerheid, de onrust des Keizers, en zijne gedurig mislukte hoop op alexander's ontzag voor zijn' naam; eindelijk de togt op Kalouga, - de strijd bij Malo-Iaroslawetz, - de gelijktijdige aftogt (door onkunde van elkanders toestand) van napoleon en kutusoff - het springen van het Kreml, en de vreesselijke toestand van mortier even vóór dien slag, - het wederzien van het slagveld bij Borodino, als ter inwijding in de nu volgende ellenden, - de gevechten bij Wiazma, - de eerste sneeuwvlaag met storm, en vervolgens alle de ontelbare, onnoemelijke, de menschelijke kracht van lijden te boven gaande rampen, die op dit verwaten leger nederstorten, - de geluksster, die napoleon nogtans in persoon schijnt te blijven verzellen, daar kutusoff's ijskoude voorzigtigheid de schoonste gelegenheden tot den aanval laat voorbijgaan, - de komst te Smolensk, waar het uitgeputte leger overvloed hoopt te vinden en niets dan ellende ontmoet: ziedaar zoo vele tafereelen, door ségur met eene meesterhand ontworpen. - Tusschen Smolensk en Orcha, omstreeks Krasnoê, scheen de laatste ure des heers en van den Keizer geslagen. Te vergeefs zoekt wilson (die edele vriend van de vrijheid der wereld, en haar verdediger, zoo wel tegen napoleon, als tegen het Heilige Verbond) den grijzen Veldheer met zijn vuur te verwarmen; hij laat, ten verderve voor nog honderdduizenden, den Doodsengel van Europa ontsnappen Het schijnt hier, dat ségur, wat de belangrijkheid der voordragt betreft, het toppunt bereikt; doch hij overtreft nog
zichzelven in de schildering des aftogts van ney, zijnen stouten overtogt over den Dnieper, en bijkans wonderdadige redding. Over 't geheel is ney de held van ségur; en, wanneer deszelfs daden hier niet overdreven zijn, moet men het lot bejammeren van eenen held, die zich door de omstandigheden tot verraad heeft laten wegslepen, en dus, regtvaardiglijk, een' onteerenden dood is gestorven. Achter Orcha met victor en oudinot vereenigd, verneemt napoleon, dat hem

{==646==} {>>pagina-aanduiding<<}
door tchitchagoff de terugtogt is afgesneden. Woedend roept hij uit, terwijl hij een' vreesselijken blik ten Hemel werpt: ‘Is het dan daar boven geschreven, dat wij niets dan misslagen zullen begaan?’ En toch zou hij de Berezina nog overtrekken, en Frankrijk wederzien Doch reeds zijn wij de Nederduitsche vertaling, wier tweede Deel bij de terugkomst te Smoleusk eindigt, vooruitgeloopen.
De form van ségur is dus uitmuntend. Maar is ook de stof getrouwelijk, overeenkomstig de waarheid, gegeven? Inwendige blijken van onwaarheid vertoonen zich nergens. Zoo wij ségur niet mogen gelooven, ligt het niet daaraan, dat hij de waarheid niet weten kon, daar hij meestal onmiddellijk deelgenoot en getuige was van 't geen hij verhaalt, maar dezelve, tot verfraaijing zijner tafereelen, moest verbloemd hebben. En nogtans heeft niet alleen de Generaal gourgaud, Adjudant en afgodisch vereerder van napoleon, een dik boek tegen hem geschreven, en hem zelfs tot een tweegevecht uitgedaagd, omdat hij niet eerbiedig genoeg van zijnen held heeft gesproken, maar ook de kundige Schrijvers der Revue Encyclopédique zijn, onder plegtige betuiging van hunnen afkeer tegen den gewezen' Keizer, tegen hem in 't strijdperk getreden; zij prijzen zijnen stijl, maar beschouwen zijn boek als niet veel meer dan een' geschiedkundigen Roman. Het is zeer moeijelijk, op den afstand, waarin wij verkeeren, dit pleit te beslissen. Zelfs Officieren van ons, van het Fransche leger, die aan alle de rampen van 1812 waren ontsnapt, zouden naauwelijks in staat zijn, hier als getuigen op te treden, daar natuurlijk in deze ellenden elk slechts met zichzelven bezig was, en zij dus alleen zouden kunnen verhalen, wat bij hunne afdeeling, bij hun smaldeel gebeurde; terwijl ségur zich voornamelijk tot het hoofdkwartier bepaalt. Wij hebben echter verscheidene malen zijn verhaal met dat van labaume, een algemeen geacht werk, hetwelk ook in 1816 zijnen vijfden druk reeds beleefd had, vergeleken, en het doorgaans overeenstemmend bevonden. Sommige bijzon-
{==647==} {>>pagina-aanduiding<<}
derheden, b.v. het voorgenomen winterverblijf van napoleon te
Smolensk, zijne ongesteldheid op het slagveld bij Borodino, behooren wel uitstuitend aan ségur; maar hij kon die ook beter weten dan labaume, daar hij in andere betrekkingen geplaatst was. Wij vinden dus geene vrijheid, ons geloof aan den keurigen Schrijver der Geschiedenis van napoleon en het groote Leger in 1812 te weigeren, die waarlijk ook den hoofdpersoon derzelve niet heeft te kort gedaan. Voorts zijn wij het met den Recensent in de Revue Encyclopédique wel eens, dat het zeer verkeerd van den Schrijver is, noch Inhoud, noch Register, noch Bijlagen ten bewijze van zijn gestelde te hebben medegedeeld; maar wij beschouwen dit verzuim geenszins als een bewijs tegen zijne geloofwaardigheid. Als oog- en oorgetuige behoefde hij, ja kon hij geene bronnen aanhalen; want hij wilde niet compiléren. - Eene Kaart, zoo als in de kleine Fransche uitgave, had de Vertaler er wel bij mogen voegen.
Doch verdient nu ook de vertaling alle de lofspraken, die wij aan den stijl van het Fransche werk mogten geven? Wij zouden der waarheid te kort doen met een bevestigend antwoord. Slecht is dezelve niet; grove fouten tegen de taal, woordschikking, of den zin, hebben wij wel niet aangetroffen; maar van ségur moet de overzetting meer dan middelmatig zijn. Men vergelijke eens eenige der treffendste plaatsen, b.v. het verblijf te Dresden, den overtogt over den Niemen, den uittogt uit Moskow, het gevecht van Malo-Iaroslawetz, de eerste sneeuwvlaag, met het oorspronkelijke, en men zal zekere stijfheid bespeuren, die terstond doet zien, dat men eene vertaling leest. Beter is de brand van Moskow gelukt. Wij hopen, dat de Vertaler, wiens verdienste wij voorts, wat getrouwheid aangaat, erkennen, in het volgende laatste Deel meer ongedwongen zijnen Schrijver zal volgen. Om onze Lezers over den Franschen stijl te doen oordeelen, kiezen wij de meergenoemde beschrijving van de geweldige sneeuw, die het leger trof op den 6 November. Men vergelijke die met de Hollandsche

{==648==} {>>pagina-aanduiding<<}
vertaling, bl. 305 en 306 des tweeden Deels. - Le 6 Novembre le ciel se déclare. Son azur disparaît. L'armée marche enveloppée de vapeurs froides. Ces vapeurs s'épaississent' bientôt c'est un nuage immense qui s'abaisse et fond sur elle, en gros ftocons de neige. Il semble que le ciel descende et se joigne à cette terre et à ces peuples ennemis, pour achever notre perte. Tout alors est confondu et méconnaissable: les objets changent d'aspect; on marche sans favoir où l'on est, sans apercevoir son but; tout devient obstacle. Pendant que le soldat s'efforce pour se faire jour au travers de ces tourbillons de vents et de frimas, les flocons de neige, poussés par la tempête, s'amoncellent et s'arrêtent dans toutes les cavités; leur surface cache des profondeurs inconnues, qui s'ouvrent perfidement sous nos pas. La, le soldat s'engouffre, et les pins faibles s'abandonnant y restent enfevelis. Ceux qui suivent se détournent, mais la tourmente fouette dans leurs visages la neige du ciel et celle qu'elle enlève à la terre; elle semble vouloir avec acharnement s'opposer à leur marche. L'hiver moscovite, sous cette nouvelle forme, les attaque de toutes parts: il pénètre au travers de leurs légers vêtements et de leur chaussure déchirée. Leurs habits mouillés se gèlent sur eux; cette enveloppe de glace saisit leurs corps et roidit tous leurs membres. Un vent aigre et violent coupe leur respiration; il s'en empare au moment où ils l'exhalent et en forme des glaçons qui pendent par leur barbe autour de leur
bouche. Les malheureux se traînent encore en grolottant, jusqu'à ce que la neige, qui s'attache sous leurs pieds en forme de pierre, quelque débris, une branche, ou le corps de l'un de leurs compagnons, les fasse trébucher et tomber. Là, ils gémissent en vain; bientôt la neige les couvre; de légères éminences les font reconnaître: voilà leur sépulture!





{==649==} {>>pagina-aanduiding<<}

Chrestomathia Hippocratica. Edidit atque praefatus est C. Pruys van der Hoeven.

(Vervolg en slot van bl. 604)

I. E praenotionibus coacis, Coac. 6, 9, 34 (niet 36), 87, 47, 48, 51, 54, 72, 80, 100, 115, 117, 127, 147, 148, 212, 213, 349, 497, 600. Losse opmerkingen, zonder merkbaren zamenhang, omtrent goede en kwade voorteekenen, bij zieken waar te nemen, b.v. in hunne woorden, gebaren, gelaatstrekken, ligging enz.; al hetwelk zich door kortheid, eenvoudigheid en klaarheid ten sterkste aanbeveelt. Zie de Chrestom. pag. 1 sqq.
II. E prognostico, Foës. pag. 36, Τὸν ἰητρὸν δοκέει μοι ἄριστον εἶναι, πρόνοιαν ἐπιτηδεύειν - 38, 1. 29. οἱ δὲ διὰ συντονίην ϕλεγμονῆς (Chrest. pag. 6.) en pag. 46, l. 35 fqq. Χρὴ δέ τὸν μέλλοντα ὀρθῶς προγινώσκειν κ τ. λ. tot aan het einde van dit werkje (pag. 14). Twee belangrijke plaatsen, over het voorregt van een' Geneesheer, die uit voornoemde teekenen, waarvan ook hier eenige aangewezen worden, het toekomstig herstel of afsterven zijner lijders weet te voorzien en te voorzeggen, ten einde daarnaar de noodige behoedmiddelen aan te wenden, en voor zichzelven, bij onverhoopt verkeerden uitslag, zich zijner onschuld bewust te zijn. Bijzonder juist is de opmerking over het zweet, pag. 13 sq., die van der hoeven niet onaangeroerd voorbijgaat.
III. Ex epidemiorum libro I. Sect. I. Statu I. pag. 938, C, Ἐν ϴάσω, Φθινοπώρον - 941, D, ἐπὶ τοῖσι δὲ ἄλλοισι πυρετοῖσιν οὐκ ἐγένοντο (pag. 17). Gunstige of ongunstige luchtsgesteldheid voor vele ziekten, vooral tering. Sect. III. pag. 958, H, Τὰ δὲ περὶ τὰ νουσήματα, ἐξ ὧν διεγινώσκομεν - 959. B, ἐκ τούτων καὶ ὅσα διὰ τούτων σκεπτέον (pag. 23). pag. 960, G, Πυρετοὶ (οἱ μὲν) ξυνεχέες - 961, H, ἐναταῖος μακρότερος καὶ οὐ θανατώδης (pag. 24). en pag. 963, G, Τριταῖος ἀκριβὴς, ταχὺ κρίσιμος - ἐν ἧσι
περιόδοισι κρίνονται, σκεπτέον (pag. 25, waar we bij Τριταῖος, ter onderscheiding van de voorafgaande plaats, wel een' nieuwen regel gewenscht hadden) handelende zoo over epidemie in het algemeen, als over de koortsen in het bijzonder. - Ex epidem. L. III. Sect. III. (niet II), Descriptio febris ardentis et phrenitidis epidemicae, van pag. 1085, D, Ἤρξαντο μὲν οὖν οἱ καῦσοι - 1086, E,

{==650==} {>>pagina-aanduiding<<}
ἢ μικροὺς καὶ λεπτοὺς ῦπνους κοιμᾶσθαι (pag. 28), over eene epidemische heete en ijlende koorts; en pag. 1091, A, B, Μέγα δὲ μέρος ἡγεῦμαι - καὶ ὅτε καὶ ὡς δεῖ διαιτᾷν, wenken over het verband der epidemie-leer met de prognostice en het dieet. - Volgen, uit hetzelfde werk, eenige ziekteverhalen, aegrotantium historiae, t.w. Aeger VIII. p. 1104, D, - F (pag. 34). XI. p. 1108, H - 1109, B. (pag. 36). XIII. p. 1111, G - 1112, C (pag. 37). XV. p. 1114, H - 1115. B (pag. 38), XVI. p. 1117, E-G. pag. 40) alle even eenvoudig, natuurlijk en levendig, zoodat men zich haast verbeelden zou, niet eene beschrijving te lezen, maar den lijder zelven op het ziekbed te aanschouwen, beurtelings af- en toenemende, herstellende en weder instortende, kortom wankelende tusschen leven en dood, om ten laatste of weder op te staan, of te sterven. Aan het eind maakt van der hoeven de volgende aanmerking, waarvan wij ons de vertaling veroorloven: ‘Men moet in het oog houden, dat in deze Epidemie-boeken van vele mislukte curen het verhaal door hippokrates gedaan word:, op eene wijze, naar het zeggen van celsus, ejgen aan een groot man, die op vertrouwen in groote zaken aanspraak heeft. Daarenboven beoefende hippokrates waarnemingszucht
(observandi studium), maar gaf geenszins genezenskennis of wetenschap (medendi scientiam) voor: hij schreef ook niet met oogmerk om den lof van een of ander geneesmiddel uit te bazuinen noch om zichzelven een' grooten naam te verwerven; maar om aan te toonen, hoe het verhaal van eens lijders omstandigheden op zoodanige wijze moet ingerigt worden, dat men er heilzame raadgevingen en de ware geneeswijze uit af kan leiden; iets, waardoor hij tevens den weg heeft aangewezen, om de Geneeskunde te beoefenen en uit te breiden.’
IV. E libro de aëre, aouis et locis, het Exordium, pag. 280, 1. 33, Ἰητρικὴν ὅστις βούλεται ὀρθῶς ζητεῖν - 281, 1. 17, καὶ κατ᾽ ὀρθὸν Φέροιτο οὐκ ἐλάχιστον ἐν τῄ τέχνῃ (pag. 42.) Algemeene aanmerkingen over de noodzakelijkheid om wèl te letten op allerlei luchtsgesteldheid en klimaatsverandering. Asiae et Europae comparatio, pag. 288, l. 30, Βούλομαι δὲ περὶ τῆς Ἀσίης - 289, l. 28, διαϕοραὶ καὶ πλείονες γίνονται τοῖς εἴδεσιν (pag. 45). De Phasianis, pag. 289, l. 53. Περὶ δὲ τῶν ἐν Φάσει - 290, l. 27, ἐν τῆ Ἀσίῃ καὶ τῇ Εὐρώπῃ οὕτως ἔχει (pag. 49). De Scythis, pag. 291, l. 5, Ἐν δὲ
τῆ Εὐρώπῃ, ἐστὶν ἔθνος Σκυθικὸν - 292, l. 23, καὶ τὰ θήλεα

{==651==} {>>pagina-aanduiding<<}
τοῖς ϑήλεσι (pag. 51). De Moribus Europaeorum et Asiaticorum, pag. 294, l. 4 sqq. Περὶμὲν οὖν τῶν Σκυθέων οὕτως ἔχει κ. τ. λ. tot aan het einde des werks. Hoogstbelangrijke stukken over Azië en Europa in het algemeen, en over de inwoners van Phasis en Scythië in het bijzonder. Men zou haast meenen, niet een' Leeraar der Geneeskunde, maar veeleer een' of anderen ouden Volks- en Landbeschrijver, in den smaak van herodotus, te hooren vertellen en redeneren. Bij uitstek trof ons de overeenkomst van de afdeeling over de Scythen met het verhaal van herodotus, IV, 29, 114, 116 en 117; maar vooral ook met pomponius mela, II, 1, 15, en III, 4, over de Sarmaten, welk hoofdstuk uit dit gedeelte van hippokrates niet weinig lichts ontvangt. Het kon in het bestek van van der hoeven niet vallen, dit opzettelijk aan te wijzen; maar wij mogen het niet verzwijgen, ten behoeve der liefhebbers van oude Geschied- en Aardrijkskunde, die met dat meesterstuk van den Vader der Geneeskunde niet bekend zijn.
V. E libro de victu acutorum, het Exordium, pag. 383, l. 29, Οἱ ξυγγράψαντες τὰς Κνἴδιας καλεομένας γνώμκς - 384, extr. καὶ ἐς δ, τι ἂν ἕκαστος ἐϑέλῃ (pag. 64). Hiet ijvert hippokrates zeer sterk tegen de Cnidiërs, die, uit het gros der Empirici zijnde, en eene symptomatische genezing aanwendende, der ziekten namen, meer dan de oorzaken, behartigden. De Ptisana, pag. 385, init Πτισάνη μἐν οὖν δοκέει - 387, l. 4, τὰ προγεγραμμένα ἀκριβῶς ϑεωρῶν (pag. 71.) en pag. 390, l. 3, προστεκμαρτέα δὴ καὶ ἰσχὺς - 892, l. 18, καὶ ἑφϑότητα καὶ καρηβαρίην ἐμποιέει (pag. 79), alles over de heilzame voedingskracht der ptisana, dat is, der
gerst of gerstendrank, op verschillende wijzen aangewend.
VI. Ex aphorismorum libro, Sect. I. Aph. 1, 5-13, 15, 18 (pag. 90). Sect. II. Aph. 1, 3, 4, 7, 10, 19, 22-24, 26, 27, 29, 30, 31, 33, 34, 37-39, 44-46, 49-52. (pag. 94). Sect. III. Aph. 1-3, 8, 18-31 (pag. 90). Sect. IV. Aph. 2-4, 9, 10, 13-17, 20, 28-30, 36, 37, 40-43, 46, 48, 50, 52, 53, 56-61, 63, 64, 67, 70-73, 78 (pag. 106). Sect. V Aph. 1-5, 7-9, 12-20, 22-24, 32, 33, 56, 57, 64 (pag. 115). Sect. VI. Aph. 6, 8, 10, 11, 14-17, 23, 25, 33, 37, 39, 42, 47, 51, 53, 57 (pag. 121). Sect. VII. Aph. 1, 6, 9, 11, 14-16, 18, 25, 29, 41, 49, 59, 67 (pag. 124). Losse stellingen van ver-
{==652==} {>>pagina-aanduiding<<}
schillenden en genoegzaam bekenden inhoud, volgens van der hoeven door hippokrates in zijnen ouderdom te boek gesteld, en te vergelijken met de Praenotiones Coacae, die als het ware de grondbeginselen zijn van hetgeen hier voor stellig wordt aangenomen. Niemand, of hij herinnert zich des Grijsaards eerste woorden, ὁ βιος βραχὺς, ἡ δὲ τέχνη μακρὴ ars longa, vita brevis; het leven is kort, maar de kunst is lang, die zelfs tot een spreekwoord zijn overgegaan.
VII. Hippocratis jusjurandum (pag. 128), mogelijk wel van hippokrates zelv' afkomstig, maar, zoo als het gewoonlijk gaat, in later tijd hier en daar veranderd en uitgebreid. Daaruit heeft van der hoeven de woorden de calculi sectione weggelaten, als welke blijkbaar van lateren oorsprong zijn. Mogt iemand, geen' kompleten hippokrates bij de hand hebbende, dezelve evenwel verlangen, ze zijn deze, pag. 130, l. 2. achter τὴν ἐμὴν in te voegen: οὐ τεμέω δὲ οὐδὲ μῆν λιϑιῶντας· ἐκχωρήσω δὲ ἐργάτῃσιν ἀνδράσι πρήξιος τῆσδε.
Met deze naauwkeurige opgave meenen wij allen beminnaren en lezeren van hippokrates geen' ondienst gedaan te hebben. Zij kunnen daaruit zien, wat zij hier van de werken diens achtingwaardigen Schrijvers zullen wedervinden, en uit de waarde der opgenomene stukken zelve oordeelen, of deze verzameling den naam van Chrestomathie, dat is keur van nuttige en heilzame lessen, al of niet verdiene. Naar welke uitgave de Grieksche tekst is overgenomen, geeft van der hoeven niet uitdrukkelijk te kennen. Voor zoo verre wij uit vergelijking van eenige stukken hebben kunnen opmaken, is het de tekst van foësius Onder den tekst, aan den voet van elke bladzijde, zijn korte Aanteekeningen gevoegd, tot opheldering zoo van woorden als zaken. Van de laatste, die van louter geneeskundigen inhoud zijn, hebben wij reeds boven een staaltje gegeven, en laten de waardering daarvan voor deskundigen over. De eerste zijn of taal. of oordeelkundig. Oordeelkundig, of critisch, in zoo verre de afwijkingen van den tekst bij galenus of in de Handschriften, en de gissingen van latere Uitleggers, op derzelver plaats worden opgegeven, hoewel zeldzaam beslist en stellig uitgewezen. Taalkundig in tweederlei opzigt; deels het moeijelijke van het Grieksch in het algemeen betreffende; deels het eigenaardige van het geneeskundige Grieksch, dat is

{==653==} {>>pagina-aanduiding<<}
van kunsttermen, bij hippokrates en andere oude Medici voorkomende, in het bijzonder. Wij ontveinzen wel niet, dat er onder de louter grammatische nootjes sommige zonder eenig het minste nadeel zouden hebben kunnen wegvallen. Van dien aard zijn onder anderen pag. 6, πρήγματα, Ionice pro πράγματα; pag. 45, μορΦὴ, forma; pag. 60, τρηχείη, Ionice pro τραχεῖα, a τραχὺς asper, enz. Men houde hierbij evenwel in het oog, dat van der hoeven voor aankomelingen schreef, en wel voor aankomende Medici, die, eenige weinige knappe Graeci uitgezonderd, doorgaans al heel weinig van hippokrates' moedertaal weten, en, gelijk het spreekwoord zegt, ignoti nulla cupido, er zich afmaken met het oude Graeca sunt, non leguntur. Hoe het zij, wij geven alleen dit in bedenking, of het niet beter ware geweest, al wat tot woordenverklaring behoort, in een' afzonderlijken Index Graecus achteraan te plaatsen, en aldus hier in het klein te leveren, hetgeen foësius in het groot gedaan heeft in zijne Oeconomia Hippocratica, die, gelijk men weet, inderdaad een uitvoerig Lexicon Hippocrateum is. Ook dit houde men in het oog, dat van der hoeven, zoo als hij zelf getuigt, Praef. p. XVIII, zonder eenige de minste praal van geleerdheid te willen maken, alleen met oogmerk schreef, om voor mingevorderden den weg te banen tot eene
welingerigte beoefening van hippokrates. Ware dit niet, zoo had hij aan meer dan eene aanhaling der oude Grieksche Schrijveren plaats kunnen vergunnen, en b.v. het Exordium de Victu Acut. pag. 66 kunnen vergelijken met plato de Rep. III. pag. 405 sq.; even zoo als hij bij Aph. II. 22. p. 95. juist van pas aanvoert plato's definitie der Geneeskunde, Sympos. pag. 186, D. Insgelijks had hij, pag. 62, de lezing, ἐπὶ τὸ πλῆϑος, kunnen staven met plato de Rep. II. p. 364, A, waar men den Scholiast nazie, Ed. Tauchn. Vol. V. p. 394, alsmede, bij pag. 108, de meer zeldzame spreekwijze μὴ κίνησις, voor ἀκινησία of τὸ μὴ κινεῖν, kunnen ophelderen met het οὐ διάλυσις van thucydides, waarover wyttenbach, ad Sel. Princ. Hist. pag. 365. Dan dit viel niet alles evenzeer onder zijn bestek, en is uit dien hoofde met reden weggelaten. Wij maken er met een woord gewag van, om aan te toonen, met hoeveel belangstelling wij dit werkje doorbladerd hebben, en hoezeer de lectuur van hippokrates ook voor den Literator niet geheel onverschillig is. Moest dit verslag in eene tweede

{==654==} {>>pagina-aanduiding<<}
Bibliotheca Critica, hoedanige wij er thans wederom eene bezitten, in de taal der geleerde wereld opgesteld, geplaatst worden, zoo zouden wij meer van dien aard kunnen aanvoeren Nu gaan wij dat alles met stilzwijgen voorbij, daar wij er niet van houden, om letterkundige onderwerpen in de taal van ongeletterden te behandelen. Slechts ééne aanmerking veroorloven wij ons nog, betreffende dat gedeelte dezer Chrestomathie, hetwelk ontleend is uit hippokrates' boek de Aëre, Aquis et Locis. Het is jammer, dat daarbij geen gebruik gemaakt is van de voortreffelijke uitgave van dat werkje, in het Grieksch en met eene Fransche vertaling, bezorgd door den beroemden coray, Parijs 1816. De Grieksche tekst zou daaruit aanmerkelijk gezuiverd en verbeterd hebben kunnen worden; en het is te wenschen, dat bij eenen herdruk dezer Chrestomathie, welke wij hopen dat weldra het gevolg zijn zal van een spoedig en gunstig debiet, daarvan beter partij zal getrokken worden.
Zoo spoeden wij ons dan ten einde van de beoordeeling dezer Chrestomathie, die zich met minder door uiterlijke zuiverheid en zindelijkheid van druk, letter en papier aanbeveelt, dan door innerlijke waarde en naauwkeurigheid. Drukfeilen of misstellingen van aanbelang hebben wij bijna geene aangetroffen. Praef. pag. X. l. 19. zal morbum zeker bij vergissing zijn ingeslopen voor morbo of morbi vi. In den Griekschen tekst, pag. 5. l. 8, staat προὶ voor πρωὶ. Pag. 24. l. 16. verandere men ἐΦ᾽ ἑαυτῷ in ἀΦ᾽ ἑαυτοῦ; alsmede pag. 66, l. 6. τὸ ἕτερον τοῦ διαΦέρειν τι, dat geen' zin heeft, in τῷ ἕτερον τοῦ ἑτέρου δ. τ. beide volgens de uitgave van van der linden, die insgelijks gevolgd is pag. 113. bij Aph. IV, 63, 64 en 67, waar eene aanmerkelijke afwijking plaats heeft van den tekst van foësius, doch waartoe van der hoeven zonder twijfel gegronde reden zal gehad hebben. Nog merken wij met een woord op, dat pag. 118, l. 7, de lezing αἱμοῤῥαγέει ἢ μέλλει ongetwijfeld de voorkeur verdient boven de andere αἱμοῤῥαγέειν μέλλει, ontsproten uit de verwisseling der η
en ν. Gene komt met Aph. 23. pag. 119. overeen, en met de vertaling van foësius, quae sanguinem effundunt, aut brevi effundent. - Van deze, achteraan den Griekschen tekst gevoegde, Latijnsche vertaling van foësius behoeven wij niets te zeggen. Niettegenstaande de Grieksche lezer die zeer wel zoude kunnen missen, ken-
{==655==} {>>pagina-aanduiding<<}
ren wij echter het bijvoegen daarvan niet geheelenal af. Van der hoeven, gelijk hij pag. 132 in de noot zegt, deed dit ten behoeve der genen, die in 't geheel geen Grieksch verstaan, en in de hoop, dat ook deze er eindelijk toe komen mogen, om niet de afgeleide beekjes na te loopen, maar de bronnen zelve der Hippokratische leer te raadplegen. Wij wenschen dit met hem; maar durven het eer hopen, dan met zekerheid verwachten. Alwie zich toch met de Latijnsche overzetting kan vergenoegen, zal bezwaarlijk door deze tot den Griekschen tekst worden overgebragt. En dit is toch, helaas! met een groot gedeelte van aankomende Medici het geval. Waar geene Wet op het Hooger Onderwijs de beoefening van het Grieksch in allerlei vakken genoegzaam kan invoeren, zal daar eene stroeve Latijnsche vertaling den lust inboezemen om Grieksch te leeren? Neen, dat gelooven wij niet. Het eenige, zoo niet onfeilbare, ten minste vrij heilzame middel, dat wij daartoe inzien, is dit, dat men in ieder vak zoodanige Grieksche Schrijvers late verklaren, wier beoefening tot het hoofddoel van elke verschillende soort van studie kan henen leiden. Met den Literator heeft dit van zelf plaats, daar hij het Grieksch om het Grieksch zelf beoefent. De Theologant kan het ook niet ontberen, en leert Grieksch tegen wil en dank, zoo niet om het Grieksch, althans om het Nieuwe
Testament; en daarover worden opzettelijke Uitlegkundige Lessen gehouden. Den Medicus kunnen wij het vergeven, dat hij, kersversch aan de Akademie gekomen, en daar tot een gewoon Grieksch Collegie, hoe voortreffelijk ook op zichzelven, toegelaten, ziende dat daaruit niet veel onmiddellijk nut voor zijn vak te halen is, dat beroerde Grieksch laat loopen, en voortholt naar de Auditoria Medica. Maar stel eens, dat men hem noodzaakte tot het bijwonen van een Grieksch Collegie, waar de Vader der Geneeskunde zelf, naar aanleiding van deze of dergelijke Chrestomathie, die daartoe uitnemend wel zou geschikt zijn, kort en eenvoudig, taalkundig en zakelijk verklaard wierd, zoo zoude hij te gelijk woorden en zaken leeren. Door eigene ondervinding overtuigd, dat het Grieksch niet enkel eene drooge disciplina verborum is, maar ook eene vruchtbare doctrina rerum, en dat er ook voor hem en voor zijne medische studiën vrij wat goeds uit is af te leiden, zoo zoude hij van lieverlede met dat hatelijke Grieksch verzoenen, en er zich even zeer op toeleggen als op zijne overige ge-
{==656==} {>>pagina-aanduiding<<}
neeskundige lessen. Sloeg hij dan al den koninklijken weg niet in, om Literator ex professo te worden (en dit behoeft toch waarlijk iedereen niet te zijn), hij zou er althans weldra zoo veel van weten, om niet te huiveren op het gezigt van een' Griekschen hippokrates. Zeer spoedig zou hij uit eigene oogen leeren zien, en de bronnen zelve nagaan; en deze oefening zou hem in zijn vak vrij wat meer baten, dan alle andere Grieksche Collegiën te zamen genomen. Hetzelfde zou misschien ook in andere Faculteiten kunnen plaats grijpen. Den Jurist zoude men, naar aanleiding der Grieksche Oratoren, de bronnen van het oude Grieksche Regt
kunnen ontsluiten, of, wilde men zoo hoog niet gaan, hem een stuk van theophilus kunnen voorleggen, om met zijne Latijnsche Instituten te vergelijken. De Physicus, Mathematicus, en liefhebber van Historia Naturalis, zou ook nog al vrij wat voorraad van Grieksche letteren vinden, als hij aristoteles, theophrastus, euclides, apollonius pergaeus en meer anderen eens in het oorspronkelijke wilde doorbladeren. Van de Philosophia Theoretica behoeven wij niet te spreken: deze wordt thans tot de Literatuur zelve gerekend. Niet allen lijkt het, alle oude Schrijvers, zonder onderscheid, door te lezen; ja hoe vele Literatoren zelfs, die het nooit zoo ver brengen: maar het valt iedereen ligt, zoo veel te lezen, als hem in zijn vak en voor zijn hoofdoogmerk te pas komt. Wil hij verder gaan, dit staat aan zijne keuze, en hulpmiddelen daartoe zullen hem niet ontbreken. Men vergeve ons deze uitweiding. Deze Chrestomathia Hippocratica dan zou eene uitmuntende handleiding tot aanleering van het Grieksch voor medische Studenten kunnen uitmaken; en wil men haar als zoodanig beschouwen, dan zal de mondelinge en openlijke verklaring daarvan, indien hij het verkiest, aan van der hoeven zelven vrijstaan, nadat hij, ruim een jaar geleden, aan den naar hoogeren werkkring opgeroepen Leydschen Hoogleeraar bernard met den graad van Extraordinair Professor toegevoegd, deze zijne nieuwe loopbaan met eene fraaije Latijnsche Oratie, de Sensu simplicitatis, aanvaard, en reeds lang een begin met zijne Akademische lessen gemaakt heeft Het kan voorzeker aan een zoo ijverig voorstander der Hippokratische leerwijze, als
bernard zich toont te wezen, niet dan hoogstaangenaam zijn, in van der hoeven een' plaatsvervanger te zien, bereid om zijn voetspoor

{==657==} {>>pagina-aanduiding<<}
te volgen; en het moet aan van der hoeven eene groote zelfvoldoening verschaffen, zichzelven geplaatst te zien nevens een' man als bernard, en als Leeraar op te treden aan dezelfde Hoogeschool, die eens de zetel was van onzen grooten boerhaave, en waar de nagedachtenis van dien tweeden hippokrates nog heilig en ongeschonden vereerd wordt. Wij wenschen hem dus geluk met zijnen Professoralen Leerstoel; en wij mogen billijk verwachten, dat hij zijne weleer aan dezelfde Leydsche Hoogeschool verkregene theoretische kennis, naderhand door eene aanhoudende praktijk en ondervinding uitgebreid en bevestigd, ook nu wederkeerig ten nutte der thans studerende Akademische Jeugd en tot bevordering van ware en grondige Geneeskunde zal aanwenden en terugbrengen. Daartoe worde hem de noodige gelegenheid, lust en krachten verleend! Zoo moge hij zijne Historia Artis Medicae, ons in de Voorrede dezer Chrestomathie beloofd, in rust bewerken en voleindigen, zijnen welverdienden roem meer en meer staven, en zichzelven eene eerzuil stichten, hechter en duurzamer dan marmer en arduin! - Met dezen wensch leggen wij de pen neder.




Expositio quaestionis ab Academia Bruxellensi propositae: De vita ac doctrina omnium Belgarum, qui latina carmina composuerunt, servato temporis ordine, additoque de facultate singulorum poëtica judicio. Auctore P. Hofmanno Peerlkamp. (Eene bekroonde Prijsverhandeling, geplaatst in de Mémoires etc. de Bruxelles.) Brux. 1822. 4to. 520 pag.

Sedert de bekrooning dezer prijsverhandeling hebben de liefhebbers van dit gedeelte der Philologie lang naar derzelver uitgaaf gewacht, en wij weten niet, door welk toeval de aankondiging of beoordeeling ook al lang genoeg achtergebleven is. Zeker niet, omdat de verhandeling ten onregte bekroond, of omdat zij minder goed bewerkt was, dan men van peerlkamp kon verwachten, die een fijn kenner van de Latijnsche poëzij en van de letterkundige geschiedenis onzes vaderlands is.
Het komt ons voor, dat de Hoogleeraar met wijsheid den zin der prijsvraag gevat, en minder de letter in het oog ge-
{==658==} {>>pagina-aanduiding<<}
houden heeft. Er waren eenige honderden poëten te behandelen, en toch werd gevraagd de vita ac doctrina van alle die menschen. Hoe had de schrijver, die nu reeds een' reuzenärbeid verrigt heeft, daarmede klaar kunnen komen, indien hij alles had moeten mededeelen, wat over de levens der dichters te vinden was? Peerlkamp is hieromtrent spaarzaam geweest, en hij heeft datgene opgeteekend, wat van eenig belang was. Wij weten niet, of het aan ons hapert, dat de bedoeling van het woord doctrina ons eenigzins duister is: wij vinden in de verhandeling zelve niets, dat deze zwarigheid opheldert: immers de facultas poetica wordt toch niet bedoeld? daarover spreekt de vraag afzonderlijk, en hierop kwam het in een geschrift van dezen aard hoofdzakelijk aan.
Wij bewonderen de kennis en den smaak van den Hoogleeraar, die zulk een getal dichters heeft weten bijeen te brengen, en, waar zijne oordeelvelling door bewijzen moest gestaafd worden, zulk eene gelukkige keuze gedaan heeft, dat zijn werk een schat voor de liefhebbers van de nieuwere Latijnsche poëzij en eene ware anthologie is. Mogen wij er bijvoegen, dat wij het geduld van peerlkamp bewonderen? De prijsvraag gold alle de Nederlandsche Latijnsche dichters en verzenmakers, en de verzamelaar moest wel plukken, wat hij vond, somtijds doornen en distels.
Alleraangenaamst is de inleiding, waarin de geleerde schrijver over de beoefening der Latijnsche poëzij in het algemeen, en bepaaldelijk in de Nederlanden, handelt. Hij vraagt zich af, waarom zoo vele geleerde mannen het maken van Latijnsche verzen afkeurden, of zelfs voor schadelijk hielden? en zijn antwoord is tweeledig: vooreerst, omdat die mannen zelve van nature niet gemaakt waren voor de Latijnsche dichtkunst; en ten tweede, omdat zij, sommige slechte verzen of middelmatige dichters ziende, de geheele kunst meenden te mogen veroordeelen. Hier zij het ons echter vergund aan te merken, dat de opgave der tweede oorzaak geen steek kan houden: immers wie is waanzinnig genoeg, om de Hollandsche poëzij af te keuren, omdat wij te huidigen dage nu en dan eens middelmatige verzen hooren, of zoo geweldig op den Parnassus zien stormloopen? In plaats van deze tweede oorzaak, konden er eene menigte anderen opgegeven worden. De mannen, door peerlkamp bedoeld, duldden niet, dat men met geweld leerde Latijnsche verzen maken,

{==659==} {>>pagina-aanduiding<<}
waaraan zoo vaak te veel tijd gegeven werd, zoo het heette om de prosodie beter te leeren kennen, terwijl echter hermann, gaisford, boeckh, lange, appel en anderen genoegzaam getoond hebben, dat men, zonder zelf verzen te maken, ver, ja verder dan de Ouden, in de eigenschappen en natuur van rhythmus en metrum kan doordringen. Zij hadden eenig mistrouwen in eene kunst, waarin, reeds sedert ovidius, zoo veel wansmaak en valsch vernuft ingeslopen is; en wanneer zij zagen, dat het proza steeds onleesbaarder en walgelijker werd, terwijl de verzen leesbaar en dragelijk bleven, rees bij hen het vermoeden op, dat goed Latijnsch proza alleen voort kan komen uit een zuiver, onbedorven brein, hetwelk de natuur volgt, en weinig kunst noodig heeft; dat de Latijnsche verzenkunst daarentegen, met haren grooten toestel van prosodie en imitatie, geheel kunst kan zijn, en treffend naar poëzij kan gelijken, zonder dat de kunstenaar wezenlijk poëet is. Wij willen de gegrondheid van dit vermoeden, en de gevolgtrekkingen daaruit gemaakt, nu niet beoordeelen; maar de zaak der Latijnsche dichtkunst ware krachtiger te verdedigen met de voorbeelden van scaliger, muretus en anderen, geleerden in den geheelen omvang van het woord, en niettemin Latijnsche dichters. Voor het overige is dit geschilpunt geheel subjectief. Wie zich dichter gevoelt, make verzen, het zij hij zich in zijne moedertaal of in eene vreemde uitboezemt; doch wie als geleerde moet optreden, late zich niet door deze liefhebberij, vooral niet als kunstgefutsel beschouwd, wegslepen, of tot eene uitsluitende vooringenomenheid met de dichters verleiden.
Als bijdrage tot de letterkundige geschiedenis der Nederlanden is het werk van peerlkamp hoogstbelangrijk, en de geleerde wereld is hem opregten dank schuldig. Tot het leveren van bijvoegsels, index enz., die hij belooft met den tijd te zullen geven, wenschen wij hem eenige uren van uitspanning. De aard zijner bezigheden is geheel veranderd. De Leydsche Hoogeschool is het aan zijne onvermoeide werkzaamheid verschuldigd, dat de Geschiedenis aldaar naauwkeurig behandeld wordt. Zijn poëtische blik en zijne levendige en rijke voordragt maken zijn onderwijs geschikt voor de behoefte der leerlingen. Van deze gewigtige taak verpooze hij zich soms met de Latijnsche lier, zoo hij niet zelf, bij het diep en dieper indringen in de geschiedenis, ondervindt, dat

{==660==} {>>pagina-aanduiding<<}
iedere eeuw haar karakter heeft, en dat het karakter van de tegenwoordige moge zijn wat het wil, maar zeker minder dichterlijk is dan de vorigen.




Proeven, voortspruitende uit de eerste oprigting eener Javaansche Drukkerij, naar het ontwerp van P. van Vlissingen, en onder deszelfs toezigt ter Lettergieterij van Joh. Enschedé en Zonen te Haarlem vervaardigd. Te Haarlem, bij J. Enschedé en Zonen. 1824.

Indien de waarde van een werk van deszelfs uitgebreidheid afhing, zou het voor ons liggende ongetwijfeld op geenen zeer hoogen trap staan. Het geheel vreemdsoortige van hetzelve, reeds door den titel aangekondigd, maakt intusschen de aandacht gaande, en met gretigheid slaat men het boek open.
Uit de welgeschrevene inleiding vernemen wij, dat zoo wel de voormalige regering van Neêrlands Indië, als het opgevolgde Engelsche bestuur op Java, vruchtelooze pogingen heeft gedaan, om eene Javaansche drukkerij tot stand te brengen. De onoverkoombaar schijnende moeijelijkheid bestond voornamelijk in de groote menigte van letterteekenen en derzelver veelvuldige wijzigingen, te zamen een getal van niet minder dan 14,600 uitmakende. De schrijver, door den Gouverneur Generaal Baron van der capellen opzettelijk met het bestuderen der Javaansche taal belast, meende een middel gevonden te hebben, om dit verbazend groote getal tot 325 te verminderen; en het was door deze zoo aanzienlijke vermindering, dat hij de oprigting eener Javaansche drukkerij voor uitvoerlijk hield.
Door den Minister falck zijnde uitgenoodigd, om, ter lettergieterij van enschedé, te Haarlem, zijn ontwerp ten uitvoer te brengen, heeft de schrijver zich twee jaren met dezen moeijelijken arbeid bezig gehouden, na verloop van welke hij zich in zijn voornemen geslaagd zag.
Het werk bevat vervolgens proeven van het Javaansch alphabet, naar het ontwerp des schrijvers, met verklaringen en ophelderingen, door hem daarbij gevoegd; en wijders een drietal brieven van inlandsche Vorsten in Javaansche letteren, met derzelver overbrenging in Italiaansche, en eene vertol-
{==661==} {>>pagina-aanduiding<<}
king in het Nederduitsch en Fransch; zijnde ook de inleiding in beide deze laatste talen geschreven.
Wij kunnen ons geene bevoegdheid toekennen, om te beoordeelen, in hoeverre het ontwerp des Heeren van vlissingen in de uitvoering zal blijken bruikbaar te wezen. Natuurlijk wenschen wij dit van harte, zoo voor de eer onzer natie, van eindelijk eene zoo lang, ook door de Engelschen, te vergeefs beproefde zaak te hebben daargesteld, als wegens het groote nut, dat door hetzelve zoo vele millioenen onzer natuurgenooten en mede-onderdanen kan worden aangebragt. Dat de arbeid des Heeren van vlissingen door 's lands regering ten minste als belangrijk beschouwd is, blijkt uit zijne benoeming tot Ridder van den Nederlandschen Leeuw; hebbende wij vernomen, dat zijn Ed. deze onderscheiding aan het onderhavige werk te danken heeft.
De typographische uitvoering is allerkeurigst.




De Gouden Bruiloft, Gedicht van Willem Messchert. Te Leyden, bij L. Herdingh en Zoon. 1825. In 12mo. 93 Bl. f 1-25.

De dichters der oudheid bezongen eene gouden eeuw, eenen staat van onschuld en geluk, die reeds sedert lang vervlogen was. Later zochten zij onder de nog levenden eene flaauwe herinnering van dat gezegend voorleden op te sporen; en dit was de aanleiding tot de tafereelen uit de herderswereld, alwaar de eenvoudigheid en tevredenheid meer nog dan in bedorvene steden schenen te huisvesten. Deze dichtsoort, zoo geliefkoosd bij de Ouden, en waarin theocritus en virgilius zoo vele schoonheden ten toon spreidden, speelde ook een' tijdlang eene hoofdrol in de nieuwe letterkunde, maar verviel, met te veel kunst en te weinig gevoel beoefend zijnde, weldra tot wansmaak. Spoedig verveelde de eentoonige voorstelling van zeden, welker spoor in de wezenlijke wereld niet meer gevonden werd, en het herdersdicht zonk, in spijt van guarini en fontenelle, bijna in vergetelheid terug. Toen echter in de tweede helft der achttiende eeuw de dichtkunst op vele plaatsen door een' nieuwen oorspronkelijken geest bezield werd, gevoelde men de behoefte weder, om een leven van onschuld en geluk te schilderen, maar gewijzigd naar de denkbeelden, welke de Nieuweren zich

{==662==} {>>pagina-aanduiding<<}
van dat geluk maakten. Niet meer in de hutten der herders, maar in den nijveren, onbezorgden middelstand, waar nog de godsdienst het heiligst en de zeden het zuiverst waren, meende men dit geluk te moeten zoeken. De Luise van voss, de Hermann und Dorothea van göthe waren tafereelen van dien stempel, welke door ieder' beminnaar der Hoogduitsche letterkunde met verrukking en dankbaarheid ontvangen werden. Hier vond ieder zich in het midden der zeden van zijnen eigen' leeftijd verplaatst; hier aanschouwde men een geluk, dat voor een' ieder bereikbaar scheen, en een leven, aan den godsdienst geheiligd, of aan de teederste gevoelens van het harte gewijd, waardoor dan ook de eerwaardige leeraar van Grünau en zijne Luise eene belangstelling inboezemden, waarop de thirsissen en dafne's geene aanspraak meer konden maken. De Engelsche dichter crabbe beoefende ook deze dichtsoort, hoewel hij tot eenen minder gegoeden stand der zamenleving afdaalde, en niet alleen de genoegens, maar ook vaak de rampen des levens schilderde. - Te verwonderen was het, dat in Nederland, alwaar zoo veel huisselijk geluk, misschien meer dan in eenig ander gewest, bezongen of genoten werd, deze dichtsoort weinig beoefenaars en navolgers vond, daar de Hugo van 't Woud van immerzeel, welk gedicht eenigzins op die leest geschoeid is, en de Gouden Bruiloft van messchert de eerste voorbeelden daarvan in onze letterkunde opleveren. Wij vinden in dit laatste een echt afdruksel van Nederlandsche zeden, een tafereel van huisselijk genoegen, van opregte hartelijkheid, en van dat dankbaar genot van de zegeningen dezes levens, hetwelk op de geloovige uitzigten
voor het toekomende rust.
Welkom moet derhalve dit geschenk wezen in een land, alwaar zoo velen het geluk hebben, den rijken zegen van God in het huisselijk heil te genieten. Het onderwerp des gedichts is eenvoudig; de morgen, de middag en de avond van het gouden feest, ziet daar de namen der drie zangen, waarin het geheel is afgedeeld. Een paar eerwaardige oude lieden uit den deftigen koopmansstand, vroeger bij ons steeds de nooit verdroogde bron van welvaart, vieren hunne gouden bruiloft; kinderen en kindskinderen sieren hunnen feestdisch; eene nog ongehuwde dochter, de vreugde en troost van hunnen ouderdom, wordt op dezen dag aan den verdienstelijken dokter bloem verloofd; terwijl nog ditzelfde feest aanleiding geeft

{==663==} {>>pagina-aanduiding<<}
tot eene verloving tusschen twee der kleinkinderen. - Als eene schaduw in dit tafereel staat de oude gloedman, de vriend des huizes, de eenige overgeblevene der gasten, die vóór vijftig jaren aan den bruiloftsdisch van van der woude aangezeten hebben, en die, minder gelukkig dan deze, vrouw en kinderen, alles wat hem lief was, vóór zich ten grave zag dalen. Alleen de troostelijke woorden van den jongen leeraar, van der woude's kleinzoon, storten eenigen balsem in zijn gewond harte.
Ziet daar het hoofdzakelijk beloop van dit gedicht, te eenvoudig om eenige nadere ontwikkeling te behoeven. Wie hetzelve leest, zal zich minder geschokt dan aangedaan gevoelen; de tafereelen van huisselijk geluk, vroeger gezien of genoten, zullen op nieuw voor zijn oog verrijzen, en hij zal bekennen moeten: Dit is waarheid!
Doch vraagt men van den anderen kant: Is deze waarheid altoos dichterlijk; en is hier de Muze, die dochter des hemels, bestemd om de tolk onzer verhevenste aandoeningen te wezen, niet wel eens tot eene gemeene dienstmaagd vernederd? Is het poëzij, om in dichtmaat eene naauwkeurige beschrijving van de schikking der familie aan tafel, of eene stukswijze optelling van alle de schotels te geven, welke op den disch verschijnen, zoodat alle geregten in dezelfde orde in het gedicht rondgediend worden, als dit op een welingerigt dinér door de zorg van de vrouw des huizes geschiedt? Is het der moeite waard, zal men zeggen, datgene in poëzij te beschrijven, wat men dagelijks aanschouwt? Moet niet de dichtkunst zich boven het gewone leven verheffen; en is het wenschelijk, om in haar, die ons in het rijk der schoonheid moet doen leven, alleen den spiegel van het proza des gewonen levens weder te vinden?.... Veel zoude men hierop kunnen antwoorden. Moeijelijk is het zeker, allen te behagen. Iedere dichtsoort heeft haren eigenaardigen stijl, en deze, de Idylle der nieuwere letterkunde, wil zich niet door verhevene vlugt of weelderige beeldspraak onderscheiden; zij bepaalt hare verdienste bij de getrouwe schildering der natuur, en waar zij dit doel mag bereiken, rekent de dichter aan zijne taak te hebben voldaan. Voor den Nederlander, die in zijne schilderschool zoo wel de eigenaardige verdienste van ostade en teniers, als van rubbens en van dijk weet te waarderen, behoeft dit geene verdere verklaring; en ziet daar dan ook eene voorna-
{==664==} {>>pagina-aanduiding<<}
me verdienste van dit gedicht en deszelfs stijl. Moge het dan eenvoudig schijnen en eenvoudig zijn: wie bewondert niet de gemakkelijkheid van versificatie, en de magt over taal en uitdrukking, waardoor het den dichter gelukt is, die bijzonderheden, welke, naar het scheen, voor geene
poëtische behandeling vatbaar waren, in de vloeijendste verzen te beschrijven? - Een nieuwe grond van het belang, dat dit dichtstuk inboezemt, ligt ongetwijfeld in dien toon van eenvoudige godsvrucht, welke vooral in het gedrag en de gesprekken der oude lieden doorstraalt. Wie vindt er niet iets plegtigs en aandoenlijks in, een paar brave grijzen, die de hun aangewezene loopbaan, met een kalm opzien tot God, onder de beoefening van hunnen dagelijkschen pligt, aflegden, aan den rand des grafs te zien staan, met eene genoegelijke herinnering van het voorledene, en een blijmoedig uitzigt in de toekomst? Vandaar dan ook het treffende aan het slot van het gedicht, wanneer de oude lieden zich, na den voor hen onvergetelijken dag, ter ruste begeven, zonder de lezing van het hoofdstuk uit den Bijbel over te slaan; eene gewoonte, welke hun zoo dierbaar geworden was.

De dank besluit den dag, met hun gebed begonnen. 

Wanneer men nu van eenen anderen kant de Gouden Bruiloft met de Luise van voss en de Hermann und Dorothea van göthe vergelijkt, vindt men bij dezen, en vooral bij den eersten, het leven meer geïdealiseerd, en over deszelfs tafereelen eenen warmeren gloed verspreid. Zou het verschil tusschen beider wijze van beschouwen misschien eenigzins in den eigenaardigen geest dier natiën zelve liggen, en het huisselijk leven van den Nederlander minder vatbaar zijn voor eene poëtische beschrijving?... Wij meenen dit niet geheel te mogen tegenspreken; doch wij gelooven, dat de voorname grond moet gezocht worden in het meer aanlokkende van het landleven, door de bovengenoemde Hoogduitsche dichters verkoren, boven het meer stijve en eentoonige van het stadleven. Wanneer de Heer messchert zich, bij eene volgende gelegenheid, ook eens op dezen grond verplaatsen wilde, gelooven wij, dat hij daarbij nieuwe voldoening, en zijne landgenooten nieuwe genoegens zouden winnen. Indien men echter aanmerkingen wilde maken, zoude het juist deze zijn, dat de kopij misschien al te getrouw is, en dat, naar het voorbeeld der

{==665==} {>>pagina-aanduiding<<}
portretschilders, de afbeeldsels wel eene hoogere en levendigere tint mogen hebben, of wel iets gevleid mogen zijn. Behalve het oude paar, waarvan de moeder vooral uitmuntend geteekend is, zijn de overige personen misschien te gewone menschen; en welligt had de dichter, door aan den een' of anderen hunner eenig talent toe te kennen, of hun eenig bijzonder lotgeval te doen ondergaan, eene meer poëtische kleur aan het geheel kunnen geven. De eene of andere Episode, de terugkomst b.v. van eenen vriend der jeugd uit verre gewesten, of iets dergelijks, had welligt het middagmaal wat verkorten, en eenige afwisseling in de genoegens van den avond kunnen brengen. De vrijerij van dokter bloem met het ‘blonde saartje,’ wier eerste jeugd al eenigzins vervlogen is, boezemt juist geene bijzondere belangstelling in, daar zelfs de dichter moeite gehad heeft, de declaratie tot den derden zang uit te stellen. Ook had misschien eene zilveren boven eene gouden bruiloft de voorkeur verdiend. De laatste toch is zoo zeldzaam; het afgeloopen tijdvak is zoo groot, en meestal door zulke bedroevende gebeurtenissen gekenmerkt! Hadden er dan ook al eenige plaatsen, voor kleinkinderen bestemd, moeten openblijven, zoo had men dezelve door vrienden, die vroeger bruiloftsgasten geweest waren, kunnen bezetten.
Doch de kritiek verliest hare regten, waar onze toejuiching van zoo vele kanten opgewekt wordt, en waar de bedoeling van den dichter even zeer de behoefte van ons hart, als de uitdrukking van dezelve onzen smaak bevredigt. Met regt zij dan het gedicht aangeprezen aan hen, die vaderlandsche zeden en vaderlandsche poëzij liefhebben; en daar deszelfs matige prijs het voor een grooter publiek, dan zulks gewoonlijk met onze tegenwoordige dichtbundels het geval is, verkrijgbaar stelt, zoo ware het overtollig, uitgebreide aanhalingen hier in te lasschen. Het volgende diene alleen ter proeve; het is een stuk uit den eersten zang, wanneer de grijsaard, nadat zijne kinderen, die een ochtendbezoek bij hem hebben afgelegd, vertrokken zijn, nog eens zijne pijp opgestoken heeft, en over de gebeurtenissen van zijn vorig leven gemoedelijk nadenkt:

Nu schikt zich de Oudeman gemaklijk in zijn stoel, 
En zoekt in stil gepeins verpoozing van 't gewoel; 

{==666==} {>>pagina-aanduiding<<}

En haalt de pronkpijp aan, zoo even versch ontstoken, 
En blaast den damp omhoog, en wekt zich op door 't rooken, 
Hij haalt zich voor den geest den lang verleden tijd; 
Den blijden dag, toen hij, door menigeen benijd, 
Van klaartjen't jawoord kreeg; de vreugde van zijne Ouders 
Bij 't huwlijk van hun Zoon; de koopzorg op zijn schouders 
Gelegd, en 't handelhuis vertrouwd aan hem alleen; 
Het prachtig Bruiloftsfeest, juist vijftig jaar geleên; 
De vreugde, die er heerschte; en de opgeheven zangen 
Bij 't rondgaan des bokaals, door zegenwensch vervangen; 
't Beklijven van dien wensch na d'afloop van het feest; 
Den zegen in zijn huis; zijn handelzaken meest 
Met goed geluk bekroond; zijn naam in stand gebleven 
Bij braaf en dierbaar kroost, hem op zijn beê gegeven; 
zijn drempel immer van den schrik des doods verschoond; 
Zijn huwlijksliefde door zijn klaartjens deugd beloond; 
En d'echtknoop, beider heil, door 't deelen van de zorgen, 
Steeds naauwer toegehaald; de feestvreugd van dees morgen; 
De liefde van zijn Kroost, betoond met woord en daad; 
De gunst van God, die hem dien zegen smaken laat, 
En op dees blijden dag nog meerder vreugd doet wachten. 
Een zweem van weemoed mengt zich foms in die gedachten. 
Op d' afgelegden weg, hoe vol genot en vreugd, 
Staat menig voetstap, die van rouw en kommer heugt. 
De vrienden van zijn jeugd zijn aan zijn zijde ontvallen. 
Eens deelden zij zijn heil; nu dekt het graf hen allen. 
Op 't Zilvren Bruiloftsseest was nog een kring bij een, 
Die met hem schertste en zong; nu zijn zij allen heen. 
Toen was zijn Vader nog, die brave man, in leven, 
En wist, doch onbemerkt, aan 't feest den toon te geven. 
Hij minde lach en boert, maar mengde er wijsheid in, 
En elk zag hem naar 't oog, als hoofd van 't gantsch gezin. 
Nu is die Grijzaart ook zijn minnend kroost onttogen. 
Nu is hij zelf het hoofd, nu ziet men hem naar de oogen. 
En ach! een korte poos - dan ligt aan hem de beurt, 
En 't Kroost, dat heden juicht, staat om zijn graf, en treurt. 
Dan neemt een nieuw geslacht, dat hij nu aan ziet rijpen, 
Zijn plaats; tot dat de dood het als zijn prooi zal grijpen. 
Zoo peinst hij voort, en schudt het hoofd, en merkt het niet, 
Dat de uitgedoofde pijp de onvaste hand ontschiet. 
‘Maar,’ denkt hij, en een traan glijdt langs zijn wangen neder, 
‘Maar, wie ik hier verloor, 'k vind hen daar boven weder. 

{==667==} {>>pagina-aanduiding<<}

Daar zijn mijn vrienden, daar mijne Ouders, en weldra 
(Ik voel 't) genaakt het uur, waarin ik tot hen ga. 
God' dank, mijn leven is niet vruchtloos afgeloopen. 
'k Was Christen; 'k waakte en streed; 'k durf Gods genade hopen, 
En wacht Zijn toekomst, voor den doodstrijd niet verschrikt.’ 


Almanak voor het Schoone en Goede, voor 1826. Te Amsterdam, bij G.J.A. Beijerinck. 1825. f 1-80.

Met volle regt draagt dit papieren kind ook bij zijne tegenwoordige verschijning den naam van het schoone en goede op het voorhoofd; want het strooit liefelijke bloemen, die door haren aangenamen en weldadigen geur verkwikken. Trouwens, alles, wat dit lieve boekje bevat, is van een' goeden stempel, en beveelt zich aan door inhoud en vorm. Even als in vorige jaren, wisselt proza met poëzij af. Het was ons aangenaam, den verdienstelijken kunstenaar c. kruseman, in de medegedeelde uittreksels uit het dagboek van deszelfs reis naar Rome, als bevallig schrijver te leeren kennen. Bijzonder beviel ons ook het prentje, een Zwitsersch tooneel voorstellende, dat naar eene teekening van hem is vervaardigd. Het eerste en laatste plaatje was ons van elders bekend; het andere verdient den lof, in het bijgevoegd versje daaraan toegezwaaid, en het portret van de jonggehuwde Prinses heeft, bij het bezoek van het vorstelijk gezin te Amsterdam, om de treffende gelijkheid, de algemeene goedkeuring weggedragen. Voorts versieren stukjes van loots, tollens, staring, walré, boxman, warnsinck, lulofs, van loghem, meijer, westerman en andere minder bekende dichters dit boekje. Zoo wij iets konden mededeelen, zouden wij tusschen loots en tollens weifelen; doch waarschijnlijk zouden wij ons tot den laatsten bepalen, wiens vertaling van een lied van claudius niet slechts al het eenvoudige en kernächtige van het oorspronkelijke behouden heeft, maar wiens poëzij zoo frisch en krachtig is als de winter, dien zij verheft.


{==668==} {>>pagina-aanduiding<<}

Aanbeveling verdienende werkjes voor de jeugd.

Eenigermate in opklimmende leesorde gerangschikt.


Uitspanning voor de Jeugd, bestaande in aangename en leerrijke Vertellingen en Gesprekken, geschikt ter beschaving van het verstand en veredeling van het hart. Door j.a.c. löhr. Naar het Hoogduitsch. Met Platen. Te Haarlem, bij de Erven F. Bohn. In kl. 8vo. 146 Bl. f 1-25.



Nuttig en aangenaam Onderhoud, toegewijd aan vlijtige Kin. deren. Naar het Hoogduitsch van j.a.c. löhr. Met Plaatjes. Te Haarlem, bij de Erven F. Bohn. In 12mo. 192 Bl. f :-90.



Altijd gelukkig! of de Geschiedenis van Feliks en zljne Zuster Serena. Eene Vertelling, geschreven door eene Moeder voor hare Klnderen. Uit het Engelsch, door g. engelberts gerrits. Met Platen. Te Amsterdam, bij Schalekamp, van de Grampel en Hanssen. 1824. In kl. 8vo. 136 Bl. f 1-10.



Uitspanningen voor de Jeugd. Naar het Fransch van p blanchard. Met Platen. Te Deventer, bij A.J. van den Sigtenhorst. In kl. 8vo. 200 Bl f 1-30.



De kleine Natuurkenner: een nuttig Leesboek tot uitbreiding van de kennis der Natuur en der Volken. Een Geschenk voor de Jeugd. Uit het Hoogduitsch. Met 24 nieuwe Plaatjes, waarop 89 verschillende voorwerpen. Tweede Uitgaaf. Te Deventer, bij A.J. van den Sigtenhorst. In 12mo. 165 Bl. f 1-70. In kleuren f 2-20.



Keur van leerzame Verhalen voor het opkomende Geslacht. Een Lettergeschenk voor jonge Lezers en Lezeressen boven de tien jaren. Door j. glatz. Uit het Hoogduitsch. II Deeltjes. Met Platen. Te Franeker, bij G. IJpma. In kl. 8vo. Te zamen 344 Bl. f 3-:



Zedekunde voor de Jeugd, in Verhalen, Kernspreuken en Bijbelteksten. Naar het Hoogduitsch van j.p.l. snell, Christenleeraar te Dachsenhausen. Een Geschenk voor de lieve Jeugd. Te Zutphen, bij H.C.A. Thieme. 1824. In kl. 8vo. 176 Bl. f :-75.






{==669==} {>>pagina-aanduiding<<}

Boekbeschouwing.

Des menschen ziel sterft niet, maar leeft in eeuwigheid; door J.G. Heinig. Naar den achtsten Druk uit het Hoogduitsch vertaald, door W. Goede, rustend Christenleeraar. Te Utrecht, bij O.J. van Paddenburg. 1824. In gr. 8vo. 278 Bl. f 2-20.

Het eerste hoofdstuk dezes fraaijen vertoogs wijst het begrip en de overeenstemming van alle vroegere en latere volken, aangaande een leven na dit leven, aan, en bepaalt, ten slotte, bij het hooge gewigt dezer waarheid. Het tweede toeft ons bij den zamenhang en de orde van alles, wat de ruimte en ruimten vervult, en al verder evenzeer in de verschijnselen van den tijd en de tijden, en eindelijk in den mensch zelven. Deze zamenhang en orde komt niet van het toeval; de wereld bestaat niet van eeuwigheid, maar had oorsprong en begin; zoo leidt ons de schrijver tot het denkbeeld der Godheid, een werkelijk eerst, oorspronkelijk en onafhankelijk wezen, de grond, onderhouder, wet- en doelgever der wereld. Hieruit beredeneert de schrijver de onsterfelijkheid der ziel. Voortduring en onsterfelijkheid neemt hij in eenen eigenlijken zin; in dezen zin zijn dezelve geene voorwerpen der geschiedenis, die slechts in eenen oneigenlijken zin van de voortduring der menschen getuigen kan. Het is niet verstandig, bij het bestaan en bestuur van eenen onsterfelijken God, aan onze eigene onsterfelijkheid te twijfelen; maar de vooronderstelling, waarbij God in eene grootere volmaaktheid, dan bij eene andere, verschijnt, is de beste en verstandigste. De wereld en de mensch kunnen niet zonder plan en doel zijn; een wijs en heerlijk plan en doel; en dit heeft niet maar alleen betrekking op de toeneming in volmaaktheid en gelukzaligheid van het geheel. - Na dit bewijs, uit de beschouwing van God, brengt ons de schrijver tot eene nadere beschouwing van

{==670==} {>>pagina-aanduiding<<}
onszelven, en staaft onwederlegbaar, dat onze ziel niet vernietigd worden kan. Zij duurt voort met zelfbewustzijn. Geheel deze leer wordt tegen twijfeling uitmuntend bewezen. Onze onsterfelijkheid is geene zaak enkel van gelooven en hopen; maar het kostbaar bezit der waarheid onzer hoogere bestemming en voortduring is, gelijk dat van elke waarheid, flechts de prijs van onvermoeid nadenken. Met een krachtig woord tegen nieuwsgierigheid en waanwijsheid, en vermetele invallen en oordeelvellingen, wordt dit wijsgeerig hoofdstuk gesloten. Het derde wijst de waarde van het Christendom aan, ten aanzien van deze leer, en hoe hetzelve daarmede geheelenal staat of valt; en dit doet ook het Joodsche en Mahomedaansche leerstelsel, ja de rede en de menschelijke natuur zelve. Voor het overige is geheel dit hoofdstuk aan het betoog der hooge waarde van het Christendom, en deszelfs uitwerkselen, gewijd, en voelt men bij het lezen en nadenken, hoe weinig de ware verlichting, geestbeschaving en kunst het Christendom en de rede ontberen kunnen. Het vierde en laatste hoofdstuk geeft het onontbeevlijke dezer leer en van geheel het Christendom op, voor de rust, bij den tegenwoordigen en volgenden toestand der wereld en der menschen; het heeft eene uitmuntend zedelijke strekking, en wordt met de aanwijzing van eenige dwalingen en misslagen, die vele men chen bij het denken over het toekomende leven en den toekomenden toestand begaan, besloten.
Zulk een uitmuntend en voor onzen tijd zoo berekend geschrift voorziet in eene wezenlijke behoefte; en het verdiende eenen goeden vertaler, dien het in den Eerw. goede, wien wij hartelijk dank zeggen, heeft gevonden. Wij durven het ieder ruimschoots aanprijzen. Iederen lezer, indien hij namelijk nadenken kan; want wij willen het goede nazeggen: Het is geen roman, dien men ‘maar zoo half in den droom kan weglezen; maar een geschrift, bij welks lezing en overdenking men alle zijne aandacht verzameld houden moet, om er het bedoelde nut uit te trekken.’ Doch niemand zal zich deze moeite en inspanning beklagen.


{==671==} {>>pagina-aanduiding<<}

Ernstig-vrolijke Beschouwingen van de merkwaardigste, zoo staatkundige als vooral godsdienstige verschijnsels dezer Eeuw, inzonderheid Bijbelverspreiding en Bijbellezen. (Een Boek voor Roomschen en Onroomschen.) Door Dr. Franz Oberthür. Uit het Hoogduitsch vertaald. Te Franeker, bij G. IJpma. 1824. In gr. 8vo. 268 Bl. f 2-40.

Zekerlijk zullen hier Roomschen en Onroomschen veel vinden, dat hun bevalt, maar ook veel, dat hun hinderen zal; en ware dit ook anders, dan mogt men den Schrijver wel een standbeeld stichten, want dan had hij de groote scheure geheeld! De titel is goed gekozen; des Schrijvers uitzigten voor Godsdienst, en volksgeluk door Godsdienst, zijn vrolijk, en het is vooral Bijbellezing en Bijbelverspreiding, waarop hij hecht. Het overige schijnt slechts bijwerk, en loopt in 50 bladzijden af, (in welke van bl. 8 tot 14 ook reeds over de Bijbelgenootschappen gesproken wordt.) Hij handelt daarin over eene grondwettige staatsinrigting, - de beschaving der Joden, - de afschaffing der slavernij, en het H. Verbond. In het derde Hoofdstuk pleit hij de Bijbelgenootschappen van onedele staatkundige bedoelingen, en ook van de bevordering van het mysticisme, vrij. Het vierde Hoofdstuk handelt over Bijbelverspreiding en Bijbellezen, onaangezien alle bezwaren daartegen ingebragt, op zich zelf geoorloofd, raadzaam en wenschelijk; en hier reeds zal de kundige en opmerkzame Protestantsche lezer, bij al de schoonschijnende voorspraak en verdediging, de adder, die zich onder het gras verschuilen wil, niet over het hoofd zien. Bij het drieledig middel, om alle misverstand en misbruik bij het Bijbellezen, zoo veel mogelijk, voor te komen,’ (Hoofdst. V opgegeven) kan men haar wel niet langer miskennen. Verder redeneert de Schrijver over de Kerk en hare betrekking tot het Volk. De Bijbel ligt tusschen de Openbaring en de Kerk in het midden(!), en gelijk onder het

{==672==} {>>pagina-aanduiding<<}
Oude Verbond, ter ontwikkeling van den zin en inhoud der H. Schriften, de Profeten en Priesterstand noodig waren, (gij vat het wel, Lezer?) zoo is dit ook thans het geval. Het drieledig middel, om het gebruik van den Bijbel onschadelijk en allezins nuttig te maken, is, volgens den Schrijver, met andere woorden, en als wij wèl zien: zich geheelenal meester te maken van het onderwijs der jeugd; het openbaar onderwijs des volks in den Bijbel aan te wenden ter wering van zoogenoemd misverstand en misbruik; en eindelijk het doen vervaardigen en in omloop brengen van eene nieuwe, doelmatige overzetting en uitgave des Bijbels, met de noodige authentische sanction, dat zegt: goedkeuring en bekrachtiging. - Deze middelen zullen zeker beproefd bevonden worden, zoo men maar, met den Schrijver, de noodzakelijkheid en verpligting gevoelen kan, om zich aan elke uitspraak der Kerk omtrent iedere Bijbelplaats te onderwerpen, dewijl door het voorregt der onfeilbaarheid van den priester- en leeraarstand voor de eenheid des geloofs gezorgd is (!!!)
Indien nu de Kerk deze maatregelen in het werk stelt, en in alle mogelijke volkomenheid ten uitvoer brengt, dan mogen vrij Bijbelinrigtingen van allerlei soort opgerigt, en de Bijbel door alle Leeken in de Moedertaal gelezen worden, zegt de Schrijver; en iedere Roomschgezinde zegt daar immers amen op? Maar, als Protestanten, zien wij aan dit geschrift van den geleerden Doctor oberthür, (zou de man ook lid van zekere welbekende Societeit zijn?) dat het in de Roomsche Kerk nog bij ver of na geen dag geworden is, noch ook, vreezen wij, vooreerst nog worden zal.





Redevoering bij gelegenheid van de instelling van openlijke Gebeden na de groote Stormvloeden op 3 en 4 Febr. 1825. Gehouden in de Synagoge te Emden; door Abraham Levij Löwenstamm, Opper-Rabbijn. Uit het Hoogduitsch. Te Groningen, bij C.L. Meijer. 1825. In gr. 8vo. 32 Bl.

Redelijke Godskennis, gezonde zedekunde, in eenen vrij

{==673==} {>>pagina-aanduiding<<}
vloeijenden, somwijlen zelfs fraaijen stijl, willen wij aan dit Joodsche voortbrengsel niet ontzeggen. Indien wij gissen durfden, en dit met 's mans hooge waardigheid niet mogt strijden, dan zouden wij den steller voor een jong mensch van vele verwachting houden. Doch, tenzij om het vreemde, ja heugelijke van zulk een verschijnsel, achten wij de vertaling niet noodig, en de leerrede, in verscheidene opzigten, met vroeger uitgekomene, vaderlandsche en Christelijke, naar stof en vorm, geenszins te vergelijken.
Tot bewijs, vooral van het laatste, willen wij een paar stalen bijbrengen: ‘Het gebed, het berouw en de daad zijn dus de drie noodzakelijke bouwstoffen, die tot het bolwerk vereischt worden, hetwelk wij tegen het ongeluk willen oprigten. Maar om ons te doen begrijpen, hoe onmisbaar deze drie bouwstoffen zijn, zoo willen wij het veld in oogenschouw nemen, hetwelk in dit geval geheel aan het hart gelijk is. Het veld wordt bemest, om hetzelve los en geschikt te doen worden, om het daarin gestrooide zaad te ontvangen; het wordt geploegd, om het van doornen, onkruid en ander onraad te zuiveren, hetwelk het zaad verhindert, om wortel te schieten, en den wasdom verhindert; het wordt eindelijk bezaaid, daar slechts hij, die zaait, oogsten kan. En zoo is het gesteld met het hart, hetwelk gelijk aan een veld is. Kortom, een zuiver, Gode welgevallig berouw is de ploeg van het hart, die hetzelve van alle onraad der driften zuivert.’
Vervolgens vragende, welke daden zij nu zaaijen moeten, antwoordt hij met eene uitbreiding van den XV Psalm, en gekomen aan de woorden: Die met zijne tong niet achterklapt, roept hij uit: ‘O laster, de schrikkelijkste aller ondeugden! want dit zegt de Talmud, en na dezen de Maimon: er zijn, drie hoofdzonden: afgodendienst, moord, bloedschande; maar allen overtreft de veel grootere zonde: laster. Niet alleen, zegt de groote Maimon, is het laster, wanneer men valsche, leugenachtige misdrijven van zijnen naasten verdicht; maar wanneer gij het niet op de plaats doet, waar gij hem of verbeteren of bestraffen, maar alleen de verachting der toehoorders op den

{==674==} {>>pagina-aanduiding<<}
hals halen kunt, dan zijt gij, zoo wel als diegene, welke gehoor aan uwen laster geeft, erger dan de afgodendienaar, moordenaar en bloedschender.’
Eindelijk voegen wij er nog dit uit het nagebed bij: ‘Hij komt, hij komt, die beloofde, groote dag, op welken uwe kinderen, o hemelsche Vader, alle te zamen vlekkeloos voor U zullen verschijnen, - en de voorspelling van Jesaia, H. XL:5, zal vervuld worden. Wel is waar zijn de voorwaarden groot, die genoemde Profeet - naar mijn oordeel - in een zinrijk ideaal in het voorgaande vers, tot voorbereiding van dit groote tijdstip voordraagt; want hij zegt aldaar: Alle dalen zullen verhoogd worden - de diep gezonkene, lage vleijer zal zich tot zijne ware grootheid als mensch verheffen. - Alle bergen en heuvelen zullen vernederd worden - de hoogmoed en overmatige trotschheid zullen verdwijnen. - Wat krom is, zal regt worden - iedere kromming van het menschelijke hart, die hem van het ware pad afbrengt, zal regt worden; - En wat hobbelig is, zal tot eene vallei gemaakt worden - de steile en onoverkomelijke hoogten der godsdienstige verschillen zullen een regte, door het geheele menschdom even zeer bewandelde grond worden,’ enz. enz. NB. Dit alles in het gebed!




Dissertatio Medica inauguralis de Nisu formativo ejusque erroribus. D.i. Akademische Verhandeling over de Vormdrift en derzelver afdwalingen. Door G.C.B. Suringar. Te Leyden, bij H.W. Hazenberg, Jun. 1824. In gr. 8vo. 230 Bl.

Blumenbach's leer omtrent de Vormdrift en meckel's Handboek der Pathologische Anatomie schijnen den Heere suringar aanleiding te hebben gegeven tot het plan der voor ons liggende Verhandeling. Dezelve is in twee Hoofddeelen verdeeld; het eerste handelt: de nisu formativo sano, of over de vormdrift in den gezonden toestand; zij behelst het physiologische gedeelte. Het

{==675==} {>>pagina-aanduiding<<}
tweede betreft de afwijkingen der vormdrift. Een twintigtal theses besluit de Verhandeling, in welke hot hier en daar verstrooide over dit onderwerp met veel vlijt is bijeenverzameld. De jeugdige Schrijver ondervinde alle aanmoediging op zijne pas ingetreden loopbaan!




Beschrijving van den Reductor ter herstelling van den ontwrichten Opperarm, door F.J. er Borgh, Stads Heel- en Vroedmeester te Groningen. Met gekleurde Platen. Te Groningen, bij J. Oomkens. 1824. In gr. 8vo. 49 Bl. f 1-50.

Na eene opgave en beoordeeling van de tot nog bekende methodes, ter herstelling van de luxatie van den opperarm in gebruik, gaat de Schrijver over tot de beschrijving van een nieuw, door hem uitgedacht werktuig, waarbij, tot meerdere opheldering, twee gekleurde afbeeldingen gevoegd zijn. Eene aanprijzende Voorrede van den Groninger Geneesheer J. Munniks is aan 't hoofd van dit werkje geplaatst, 't geen wij aan de overweging en toetsing onzer vaderlandsche Heelkundigen aanbevelen.




Brazilië, als onafhankelijk Rijk, uit een geschied-, koophandel- en staatkundig oogpunt, ook in betrekking tot Europa, beschouwd, in een historisch tafereel van deszelfs afscheiding van Portugal en verheffing tot zelfstandig Keizerrijk, benevens een uitvoerig verslag der staatkundige gebeurtenissen in dit Rijk, gedurende de jaren 1821, 1822 en 1823, door den Ridder Von Schäffer, Majoor der Keiz. Brazil. Eeregarde. Uit het Hoogduitsch. In II Deelen. Te Amsterdam, bij C.L. Schleijer. 1825. Met eene volledige Kaart van Brazilië, volgens de nieuwste staatkundige verdeeling. In gr. 8vo. Te zamen XX en 602 Bl. f 6-60.

Wij hebben dezen langen titel geheel medegedeeld, omdat dezelve ons bijna de moeite bespaart, om den inhoud nader te doen kennen. In het Hoogduitsch is dezelve veel eenvoudiger: Brasiliën als unabhängiges Reich in historischer, mercantili-
{==676==} {>>pagina-aanduiding<<}
scher und politischer Beziehung geschildert vom Ritter von schäffer. En waarlijk, de Vertaler had zulk een groot uithangbord niet noodig gehad, om de aandacht tot zich te trekken. Brazilië is tegenwoordig een land, meer dan eenig ander het voorwerp der speculatie van Europesche kooplieden, kapitalisten, natuuronderzoekers en volkplanters, die, in dit heerlijke land, zoo rijk aan allerlei natuurlijke voortbrengsels, aan diamanten en goud, koffij, suiker en katoen, buiden en cochenille, rijke winst, voordeelige uitzetting hunner gelden, groote schatten voor de wetenschap, of een beter Vaderland meenen te vinden. Voor Nederland is Brazilië (deszelfs oude, verwaarloosde volkplanting!) ook sedert eenigen tijd, zoo door de werkzaamheden der Handelmaatschappij, als door de rustplaats onzer Oostindische schepen, die thans liever te Rio Janeiro dan aan de Kaap de Goede Hoop binnenloopen, een gewigtig oord geworden. Men bezit sedert tien jaren verscheidene werken over dit Rijk, van Engelschen, Duitschers, en wacht er nu een van Franschen; doch alle deze afzonderlijke beschrijvingen bepalen zich tot de delfstof-, plant- of dierkunde, of tot de schildering der wilde stammen, in Brazilië oorspronkelijk. Er is ons geen enkel werk bekend, hetwelk zich bepaaldelijk uit een statistischpolitiek oogpunt met Brazilië bezig houdt,
dan het voor ons liggende van den Heer von schäffer, hetwelk wij reeds in 't Hoogduitsch kenden, en 't welk in de Litteratur-Zeitung zeer geprezen wordt. Inderdaad schijnt de Schrijver een man te zijn, met vele kundigheden toegerust, van eene zeer onbekrompene denkwijze, hartstogtelijk met zijn onderwerp ingenomen, en wien zijn aangenomen Vaderland, Brazilië, boven alles gaat. Wij nemen het volgende uit zijne Voorrede over, (die in de vertaling niet gevonden wordt): ‘Wie, gelijk de Schrijver, de wereld gezien heeft, wie, zoo als hij, dezelve niet slechts rondzeilde, maar ook gelegenheid had, het binnenste der grootste Rijken van Europa te beschouwen, dien moet de merkwaardige tegenstelling der staatsinrigtingen in Amerika en in Europa des te treffender voorkomen, en wie niet geheel onbereisd is, zal erkennen, dat Brazilië onder alle landen der nieuwe wereld het heerlijkste, het meest gezegende is, en de schoonste verwachtingen aanbiedt. Met fierheid noemt de Schrijver zich burger en ingezeten van dit nieuwe, groote Rijk, en gevoelt zich genoopt, alles, wat hij van deszelfs lotgevallen,

{==677==} {>>pagina-aanduiding<<}
toestand en betrekkingen weet en vernemen kan, met Duitsche rondborstigheid aan zijne landgenooten mede te deelen. Door reizen te water en te land in alle vijf Werelddeelen sinds meer dan twintig jaren verstrooid, heeft hij weinig gelegenheid gehad, zijn talent als Schrijver te vormen.’
Het is ons zeer zonderling voorgekomen, dat de Vertaler de ontworpene Constitutie van Brazilië vooraf laat gaan, waar zij toch volstrekt niet behoort, waar men haar niet begrijpt, vermits het verhaal der gebeurtenissen, die het nieuwe Keizerrijk hebben gevormd, noodzakelijk vóór derzelver slotsom, de Grondwet van den nieuwen Staat, moeten worden vermeld. Ook is de Schrijver daaraan onschuldig, welke deze Constitutie als aanhangsel achteraan plaatst. Vooraf gaat (en dit volgt ook in de vertaling dadelijk op de staatsregeling) des Schrijvers kort verhaal van zijne drie Reizen naar Brazilië, in 1814, 1818 en 1821. Bij zijn derde verblijf leide hij er de Duitsche volkplanting Frankenthal aan, en deed uitstappen van belang naar de gewigtige Provinciën S. Paulo en Minas Geraês. Hij schetst S. Paulo als een aardsch Paradijs, ‘waar klimaat, levensmiddelen en inwoners aan de wenschen des aankomenden in zulk een' hoogen graad beantwoorden, dat reeds in de eerste dagen het verlangen ontstaat, hier te blijven wonen. Men ademt de zuiverste lucht, en geniet eene bijna onafgebrokene lentewarmte; zoodat hij, die in S. Paulo zich niet herstelt gevoelt, gewis regt van harte krank is, ja ik zou bijna S. Paulo het Braziliaansche Montpellier noemen.’ - Hierop volgt eene schets van Brazilië, zoo als het was, in zijnen ouden, vernederden toestand als Portugesche Volkplanting, eerst wel door gelukzoekers aangelegd, die men ontzien moest, maar naderhand door drukkende handelwetten bekneld, zoodat de Brazilianen niet eens de wol hunner eigene kudden mogten spinnen; het zout was een monopolie, en daarom zoo ontzettend duur, dat men de geslagte
runderen niet kon inzouten, maar het vleesch liet bederven, en alleen de huid gebruikte; ja de wijn-, olie, graanbouw en scheepstimmerwerven werden verboden. Allengs begon zich meer en meer het gevoel dezer verdrukking te openbaren; te meer, omdat de Brazilianen zelve, zonder bijstand uit Portugal, van 1641 tot 1654 hun Vaderland op onze voorouders, die zich hier niet met hun gewoon staatsbeleid en voorzigtigheid gedroegen, heroverden; doch sluimerden de denkbeelden van onafhankelijk-
{==678==} {>>pagina-aanduiding<<}
heid nog lang in de kiem, (hoewel Brazilië door het vinden der goudmijnen, in het begin der achttiende Eeuw, van veel meer belang was geworden) tot dat de komst des Konings met zijn geheele gezin, hof, schatten en zeemagt, in 1803, dezelve ontwikkelde. Brazilië werd in 1815 tot een Koningrijk verheven. In 1820 had, ten gevolge der gebeurtenissen in Spanje, ook in Pertugal eene Omwenteling plaats; de Brazilianen noodzaakten hunnen Koning tot de afkondiging van de nieuwe Portugesche Constitutie (die nog niet bestond), waarop dezelve zich weder naar Lissabon begaf, en zijnen Zoon als plaatsbekleeder in Brazilië achterliet, (April 1821.) De Cortes te Lissabon, geenszins met de liberale beginselen, die zij in den mond voerden, bezield, versnipperden Brazilië onder verscheidene Regeringsbesturen, en gelastten Don pedro, naar Europa terug te keeren, en, onder opzigt van eenige Heeren uit de Cortes, te reizen. Men gevoelt, dat Don pedro liever in Brazilië wilde regeren, dan als een jong Heer onder Gouverneurs den grooten
tour doen: er ontstond dus een opstand in Brazilië; hij stelde zich aan het hoofd van denzelven, verklaarde te zullen blijven, deed de Pertugezen uit Rio de Janeiro vertrekken, en werd tot altijddurenden Beschermer van Brazilië uitgeroepen, (13 Mei 1822.) Ondertusschen hadden de uit Rio verdrevene Portugezen, met nieuw aangekomene troepen vermeerderd, zich vastgenesteld in de oude Hoofdstad Bahia, en aldaar, (zoo wij den Schrijver gelooven mogen) na een nonnenklooster te hebben bemagtigd, de nonnen eerst verkracht, en dan, benevens de Abdis, doodgeschoten. Zij hielden zich hier meer dan een jaar, en ontruimden toen Bahia, zonder het over te geven. - Alle deze gebeurtenissen hadden den haat der Brazilianen tegen Portugal nog slechts vermeerderd; zoodat, toen de Cortes volstrekt hardnekkig bleven, om aan Brazilië geene gunstige voorwaarden toe te staan, de inwoners den Prins Beschermer, nog datzelfde jaar, (10 October) tot Constitutionelen Keizer uitriepen, waarop hij eene Wetgevende Vergadering bijeenriep, en die in 1823, den 3 Mei, plegtiglijk opende. Deze Vergadering ontwierp eene Constitutie, en toonde zich, vooral onder de leiding der magtige en verlichte Gebroeders andrade, wel wat al te stout tegen 's Vorsten gezag, zoodat Don pedro (die nog niet regt schijnt te weten, wat onveranderlijke Constitutionele Regten zijn) deze Vergadering feitelijk ontbonden, en de genoemde drie Gebroeders, benevens

{==679==} {>>pagina-aanduiding<<}
nog eenige anderen, heeft doen in hechtenis nemen; waarop hij nogtans, dit moet men erkennen, aan Brazilië eene bij uitstek liberale Grondwet geschonken heeft, die zelfs het suspensive veto der Spaansche Constitutie heeft, en aan de Vertegenwoordigers des Volks zeer vele magt toekent, doch van de Spaansche Grondwet daarin verschilt, dat zij twee Kamers stelt. De leden van de Hoogste Kamer, of den Senaat, worden uit drievoudige lijsten, door de Grondvergaderingen opgemaakt, door den Keizer gekozen; die Grondver gaderingen benoemen de Afgevaardigden door Kiezers. Ook de algemeene Raden der Provinciën hebben eenige magt, en gelijken meer of min naar onze Provinciale Staten. Het 5 Art. dezer Constitutie is hoogstmerkwaardig: ‘De Roomschkatholijke Apostolische Godsdienst blijft voortdurend de Godsdienst van het Rijk. Aan alle andere gezindheden zal de uitoefening van haren Godsdienst, in bijzonder daartoe bestemde huizen, zonder eenig kerkelijk voorkomen, toegelaten worden.’ De godsdienstige verdraagzaamheid zal dus ook eindelijk bij de Zonen van Portugal en die van Spanje in de Nieuwe Wereld hulde ontvangen! Wij meenen toch, dat zij ook in Columbia plaats heeft.
Dusverre het meest historische eerste Deel der vertaling. Het tweede is meer statistisch, en begint met een zeer belangrijk en onderhoudend overzigt van Brazili, hetwelk met andere Europesche Rijken, vooral Oostenrijk en Rusland, vergeleken wordt. Het bevat thans, behalve eenige kleine Eilanden, in achttien Provinciën en op 113, 115 
{== afbeelding 	==} {>>afbeelding<<}
    
 mijlen, 5,306,418 zielen, dus niet meer dan ons ruim honderdmaal kleinere Koningrijk. Daarop beschouwt men de handelbetrekkingen, den landbouw en de nijverheid van Brazilië. De Schrijver wenscht niet, dat handel of fabrijken te sterk doorgezet worden ten nadeele van den landbouw, die, door een' verderfelijken slender, door overblijfselen der oude verdrukking, maar vooral door gebrek aan menschen, sterk lijdt en dringend opbeuring noodig heeft, daar alsdan Brazilië, zegt hij, driehonderd millioenen menschen kan voeden, (IIde D. bl. 33.) Men lokke dus vreemden in het land, zoeke door invoer, ook van elders gesabriceerde goederen, den goedkoop te bevorderen, en wachte zich vooral voor belemmeringen en verbodswetten, (bl. 28, 29.) Krediet is het voornaamste (De Schrijver legt, in 't algemeen, de schranderste inzigten bloot in koophandel en staatshuishoukunde.) Nu volgen

{==680==} {>>pagina-aanduiding<<}
eenige staatkundige bedenkingen ten aanzien der betrekking van Brazilië tot Portugal en de andere Staten, zoo van Europa als Amerika, een tafereel van de zeden en leefwijs der Brazilianen, (waaronder eene schets van het huisselijk leven des Keizers en der Keizerin gewis elk Hollandsch hart, op gulle eenvoudigheid en gemeenzaamheid in zijne Regenten gesteld, ongemeen zal behagen) wenken voor Emigranten naar Brazilië, en bewijs, dat het onmogelijk is, Brazilië weder tot eene afhankelijke Kolonie te maken. De Vertaler heeft hier nog een zeer nuttig Hoofdstuk, over de wilde Volksstammen in Brazilië, bijgevoegd.
De Heer schäffer heeft in een driejarig verblijf, en in dienst des Keizers van Brazilië, de waarheid zeer goed kunnen weten. Heeft hij zulks altijd gewild? Deze vraag omtrent eenen Schrijver, waarvan men geen kwaad weet, die overal de edelste gevoelens ten toon spreidt, en die in verscheidene recenserende tijdschriften zeer geprezen is, zal menigeen ligtelijk ongepast en ergdenkend voorkomen. Het zou met ons hetzelfde geval zijn, indien niet schäffer Brazilië in zulk een bijna volmaakt licht beschouwde. Dat het op vele plaatsen een Paradijs is, daaraan is geen twijfel; maar de Prins van Neuwied en andere onbevooroordeelde Schrijvers hebben toch ook vele ongemakken en onaangenaamheden des lands opgeteld, waarvan schäffer geen enkel woord rept. Waarom? Wij vreezen, dat hij zelf deze reden, in zijne dertiende Afdeeling: ‘De uitwijking naar Brazilië, en wenken voor de zoodanigen, die zich derwaarts willen begeven,’ al te onvoorzigtig verraden heeft. Men zie slechts bl. 191 des tweeden Deels, waar eene stellige oproeping aan de Duitschers voorkomt, om zich aan de zorg van den Brazilischen Keizer toe te vertrouwen, en scheep te gaan naar Brazilië. Alle zwarigheden worden uit den weg geruimd, en de zaak zoo aangenaam en gemakkelijk voorgesteld als slechts mogelijk is. Zou de Heer schäffer ook in last bekomen hebben, menschen te werven voor Brazilië, hetwelk daaraan zoo arm is? Dan laat het zich gereedelijk oplossen, waarom alles hier in zulk een rozelicht voorkomt, en sommige
natuurlijke ongemakken, die men niet loochenen kan, of slechts ter loops vermeld, of zoo veel mogelijk vergoelijkt worden. Ook herinneren wij ons, kort geleden, geheel andere, veel minder gunstige berigten over Brazilië gelezen te hebben; zoo als van den Engelschen Reiziger calcleugh, die zegt, dat er in

{==681==} {>>pagina-aanduiding<<}
Rio de Janeiro 105,000 Negerslaven zijn, die door 20,000 Blanken moeten worden in orde gehouden, welke zeer onmenschelijk met hen te werk gaan: een zeker Abt had, onder anderen, vier kinderen bij eene Mulattenvrouw; twee derzelven verkocht hij in hunne kindschheid, en twee hield hij bij zich als slaven, om zijnen draagstoel te torschen! De openbare Boekerij te Rio de Janeiro bestaat meestal uit oude godgeleerde en kerkelijke Schrijvers. De beschaving van den geest heeft in de gewezene Spaansche Volkplantingen, vooral in Buenos Ayres, grooter vorderingen gemaakt, dan in Brazilië. Men vergelijke hiermede hetgeen onze Schrijver beweert., dai de blanke bevolking in Rio de overhand heeft gekregen (IIde D. bl. 160); - dat de Keizerlijke Bibliotheek, rijk aan historische, natuurlijke historische (natuurhistorische) en regtsgeleerde werken, zeventigduizend boekdeelen sterk is, (bl. 169.) Wie moet hier nu geloofd worden? Wij zijn althans stellig van meening, dat schäffer de zaak wat al te fraai gekleurd, en de onaangenaamheden daar te lande zoo veel mogelijk op den achtergrond heeft geschoven.
De Kaart van Brazilië, achter het eerste Deel, komt niet overeen met den tekst, (IIde D. bl. 4) die zegt, dat Minas Geraês in het binnenste des Rijks (niet aan de kust) ligt; terwijl het op de Kaart ook aan zee geplaatst wordt. Wij gelooven, dat deze kust tot Rio de Janeiro behoort. De afstand tusschen deze Hoofdstad en S. Paulo schijnt ons ook wat te gering opgegeven voor eene reis van drie weken, die gewoonlijk tusschen beide steden worden doorgebragt.
De Vertaling is redelijk, en, in weerwil der door ons geopperde twijfelingen, het werk allezins lezenswaardig.




M. Tullii Ciceronis Cato Major et Laelius. Ad optimorum librorum fidem edidit atque adnotatione instruxit P.A. Reynders. Groningae apud R.J. Schierbeek. 1825. 8vo. II, 146 pag. f :-75.

Platonis Symposium sq. edidit P.A. Reynders. Groningae apud J. Römelingh. 1825. 8vo. IV, 75, 176 pag. f 2-80.

De Heer reynders, Doctor in de Bespiegelende Wijsbegeerte en Letteren, en Praeceptor aan de Latijnsche Scho-
{==682==} {>>pagina-aanduiding<<}
len te Groningen, toont door het uitgeven van deze boekies, dat hij den tijd, die hem van zijn beroep overschiet, zeer vlijtig en nuttig besteedt. Wij zullen van ieder werkje met een enkel woord verslag geven, waarmede wij thans volstaan kunnen ten aanzien van deze en dergelijke geschriften, daar het te denken en te hopen is, dat de Uitgevers van de nieuwe Bibliotheca Critica, welke door die onderneming niet slechts hunne oude beroemde Leydsche Hoogeschool, maar ook het vaderland en de gansche geleerde wereld verpligt hebben, hun oordeel over die geschriften zullen zeggen.
De twee gulden boekjes van cicero, over den Ouderdom en de Vriendschap, zijn in handen van allen, die met de Romeinsche taal bekend zijn, en eenigen smaak voor het goede en schoone bezitten. De Heer reynders heeft den tekst gegeven meest naar het voorbeeld van graevius, maar is hier en daar ook ernesti en schütz gevolgd. Zijn Commentaire is ingerigt naar de vatbaarheid der jeugd; het historiéle, filozofische en taalkundige wordt in dien zin verklaard; zoodat dit stukje voor leerlingen van eens Rectors school en jonge studenten zijn nut kan hebben.
De Heer reynders heeft zich hetzelfde oogmerk voorgesteld in het bearbeiden van het Gastmaal van plato Hij maakt goed gebruik van den arbeid, welken geleerde mannen in onzen tijd aan plato besteed hebben. Ook is hier en daar eene niet onbelangrijke onuitgegevene aanmerking van wyttenbach uit de Leydsche Bibliotheek medegedeeld. De aanteekeningen van reynders zelven dragen blijken, dat hij veel in het Grieksch en over het Grieksch gelezen heeft, en niet ontbloot is van oordeel. Evenwel schijnt ons deze arbeid minder geschikt voor jonge lieden, dan die aan cicero gewijd. Er wordt te veel en te velerlei bijeengegehaald, voor geleerden van geen belang, en voor leerlingen meestal te geleerd.

Dissertatio Juridica ad Articulum 340 Codicis Napoleontici, quam sq. defendet C.S. Matthiessen. Lugd. 1824. 8vo. 54 pag.

Daar bestaat eene naauwe verwantschap en wederzijdsche invloed van wetten en zeden. De schrijver dezer verhandeling, welke door deszelfs verdediging het Doctoraat in de

{==683==} {>>pagina-aanduiding<<}
Regten aan de Hoogeschool te Leyden bekomen heeft, vindt die stelling ook bevestigd door Artik. 340 van den Codex Napot. ‘La récherche de la paternite est interdite.’ Na eene korte inleiding onderzoekt hij, wat in dit geval oudtijds in Holland en in Frankrijk Regt was; welke de beweegredenen tot die Fransche wet waren; het voor- en nadeel van dezelve. Eindelijk stelt hij eenige gevallen en vragen voor, betreffende de zaak in quaestie, en besluit met de gewone theses.
Het is wel te bejammeren, dat jonge lieden, die zes en meer jaren aan eene Hoogeschool doorbrengen, meestal op het laatst aan eene stoffe tot hunne Dissertatie denken. Men zal dan eensklaps een huis bouwen; men maakt spoedig een plan, en heeft geen of weinig materieel. Het is dan ook aan die overhaasting of draling toe te schrijven, dat deze verhandeling, ofschoon voor het oogmerk voldoende, en zelfs vrij wat goeds bevattende, zoo wel in stof als vorm veel had kunnen winnen. Het onderwerp verdient wel eene nadere behandeling, en daartoe ontbreekt het den Heer matthiessen noch aan oordeel noch aan geleerdheid.




Nagelaten Redevoeringen, Verhandelingen en Vertoogen over verscheiden onderwerpen, door Alexander Benjamin Fardon. II Deelen. Te Amsterdam, bij G. Portielje. In gr. 8vo XIV, 226, 240 Bl. f 3-60.

De Heer fardon was afkomstig van Fransche vlugtelingen, welke zich, na de herroeping van het Edict van Nantes, in Holland nederzetteden. Opgeleid tot den koophandel, was hij tevens een ijverig beminnaar en beoefenaar van wetenschappen en fraaije letteren. Hij overleed in den jare 794. De Heer witsen geysbeek, die deze Redevoeringen uitgegeven en met eene Voorrede voorzien heeft, gaf reeds in zijn Apollineum eene proeve van fardon's dichttalent, en eene Verhandeling over de Zangpoëzij en Theorie van het Heldendicht. Behalve deze bestaan er nog in handschrift vele andere stukken, zijnde geschreven ter beantwoording van vragen, voorgesteld door verschillende Maatschappijen in ons vaderland, zonder bekroond te worden. Één echter was den buitengewonen eerpenning waardig gekeurd door een Amsterdamsch dicht- en letteroefenend Genootschap, over de

{==684==} {>>pagina-aanduiding<<}
beste wijze, om Burgertooneelspelen voor onze Natie te vervaardigen, die een' regtstreekschen invloed hebben op de burgerlijke zeden. Uit een en ander, en ook uit het thans aangekondigde werk, blijkt genoegzaam, dat de Heer fardon een zeer vlijtig en letterlievend man geweest is. Geestige zedekunde was het voornamelijk, waarin hij behagen vond. Men ziet dit reeds aan de titels zijner Verhandelingen. Over de Wijsbegeerte, ten betooge dat ieder mensch bevoegd en verpligt is dezelve te beoefenen. Over de Onstoffelijkheid en Onsterfelijkheid der Ziel. Over het menschelijk Verstand. Het toekomend Jaar MMDCXXX, een profetische Droom. Betoog, dat de Mensch met zijn' staat niet tevreden kan zijn. Betoog, dat de Godsdienst niet noodzakelijk is. Het nut der Kwaadsprekendheid. Over de Nieuwsgierigheid. Onderzoek over de kennis van de waardij der dingen na derzelver gemis. Over de zucht tot uitblinken. 's Menschen verpligting om anderen nuttig te zijn. Over de Zedigheid. Redevoering over de redenen, waarom men trouwt; geschikt om ter vervrolijking van het gezelschap op eene bruiloft uitgesproken te worden. Over het berispen. Over den Nijd en de Wangunst. De voordeelen der Eenzaamheid. De Zelfverveling, een Droom. Over het spreken. Over de Beminnelijkheid. Over de Treurspelen. Over het beoordeelen van werken van vernuft. - Wij willen gaarne gelooven, dat deze Redevoeringen, Verhandelingen en Vertoogen, geschreven tusschen de jaren 1780 en 1790, in de vriendenkringen, waar ze gelezen zijn, zullen bevallen hebben; maar of geysbeek wèl gedaan hebbe, die in den jare 1824 alle uit te geven, is eene vraag, waarop het de mortuis nil nisi bene ons verbiedt te antwoorden.






Redevoering, gehouden bij gelegenheid van de plegtige uitreiking der Eerepenningen aan de bekroonde Tentoonstellers van voortbrengsels der Nationale Nijverheid te Haarlem, op den 10 Aug. 1825, door Mr. J.H. Onderdewijngaart Canzius, A.L.M. Phil. et J.U.D. Benevens een Dichtstuk op den Lof der Nederlandsche Nijverheid, ter zelfde gelegenheid uitgesproken door Vincent Loosjes. Te Haarlem, bij V. Loosjes. 1825. In gr. 8vo. f :-50.

Wij kunnen juist niet zeggen, dat de Redenaar en de Dich-
{==685==} {>>pagina-aanduiding<<}
ter, welke de plegtige uitreiking van de eerpenningen aan de bekroonde Tentoonstellers door hun proza en poëzij poogden te verheerlijken, bijzonder gelukkig zijn geslaagd.
De Heer onderdewijngaart heeft al eenen zeer zonderlingen Nederlandschen stijl, die zoo wel zoetvloeijendheid als helderheid mist, ja zelfs in sommige opzigten eene dubbele uitlandsche kleur draagt; want door het overdadig gebruik van deelwoorden helt hij over naar het Fransch, en door uitdrukkingen, als uitspotting, nijverheidskrachten, veld der wezenlijkheden, enz. naar het Duitsch. Ook kiest hij niet altijd het regte woord; hij laat b.v. de bronnen van den Staat aankweeken, even alsof het boomen waren, en brengt ons dikwijls in de onzekerheid, wat hij eigenlijk bedoelt, wanneer hij b.v. zegt, dat zij eene groote aanspraak hebben ‘op de verpligting (lees dankbaarheid) van het Vaderland, die, op het veld der nijverheid arbeidende, hunne talenten schitterend doen uitkomen in de juiste evenredigheden.’ Wat wil dit laatste bijvoegsel? Wij begrijpen het niet regt. - Doch indien wij den vorm laten varen, en slechts op de stof, op den inhoud zien, dan is ons oordeel gunstiger, en wij erkennen gaarne, dat de Redenaar van de weinige tijdruimte, welke hem was toegemeten, een goed gebruik gemaakt heeft, om, door eenige korte uitweidingen, gelijk hij zelf zich uitdrukt, zijne hoorders in die stemming te brengen, welke de plegtigheid vorderde. Men verwachte hier dus geene uitgewerkte Redevoering, geene eenheid des onderwerps, geen kunststuk, gelijk bij zulk eene gelegenheid misschien gepast ware geweest; maar eenige uit het hart gevloeide woorden, die moesten stemmen tot dankbaarheid en liefde voor den Vader des Vaderlands, tot tevredenheid bij het minder uitgebreid vertier voor de vruchten onzer nijverheid, tot hoop voor de toekomst, tot moed en volharding op de ingeslagene baan, en tot steeds grootere bevestiging van den broederband tusschen Zuidelijke en Noordelijke Nederlanders.
Dezelfde goede geest straalt insgelijks door in het Dichtstuk van den Heer loosjes, dat zeker meerdere verdiensten bezit dan het ongelukkige klinkdicht, waarmede de Feestredenaar zijn proza besloot, doch echter in geenen deele op de tegenwoordige hoogte onzer poëzij staat. Reeds de aanhef is, naar ons gevoel, mislukt; en het 2de en 3de couplet, in welke de herstelde Rederijkkamer, de Wijngaardranken,

{==686==} {>>pagina-aanduiding<<}
onder de zinspreuk, Liefde boven al, wordt ingevoerd, om de honneurs van dit nationaal feest waar te nemen, hebben eene zonderlinge houding.

Moog op der Kunstvlijt zegepralen 
Een stroom van zegen nederdalen 
Uit Liefde boven al, gekweekt bij 't druivensap. 

Die zegenstroom, uit een glaasje wijn gekweekt, geeft gereede aanleiding tot onwillekeurige scherts. Maar als wij dan tevens op het einde hooren, welk eenen glansrijken opgang de Dichter, in eene profetische verrukking, aan deze Rederijkkamer voorspelt:

Eendragt, op ons neêrgedaald, 
Heersch'! dan bloeijen Wijngaardranken 
Door gansch Neerlands lieflijk dal, 
Ook door Liefde boven al. 

dan weten wij waarlijk niet meer, hoe wij het met die ijverige Wijngaardeniers hebben. - Doch ernstig gesproken, hoe kwam men op de gedachte, om dergelijke geheel plaatselijke toespelingen te pas te willen brengen in een Dichtstuk, dat voor zulk eene gelegenheid vervaardigd, en voor de bloem van geheel Nederland uitgesproken werd? Waarlijk, de Rederijkkamer zelve werd er even min door verheerlijkt, als door het Zinnespel, dat zij bij gelegenheid der Tentoonstelling heeft uitgegeven. - Wij hebben betere verzen van den Heer loosjes gezien.
Het spijt ons, dat deze beoordeeling niet gunstiger konde uitvallen, daar wij zoo gaarne gewenscht hadden, dat men deze stukken tot een bundeltje had kunnen inbinden met die van van der palm en tollens, bij het Kostersfeest op dezelfde plaats uitgesproken.




Kunstwoordenboek, of verklaring van allerhande vreemde woorden, benamingen, gezegden en spreekwijzen, die, uit verscheidene talen ontleend, in de zamenleving en in geschriften, betreffende alle vakken van kunsten, wetenschappen en geleerdheid, voorkomen; door P. Weiland. In 's Gravenhage, bij de Wed. J Allart. 1824. In gr. 8vo. XVIII en 498 Bl. Bij Inteek. f 5-:

Een zoodanig Woordenboek behoefden en misten wij. Wij

{==687==} {>>pagina-aanduiding<<}
zouden deze woordenlijst nog zeer veel kunnen uitbreiden, en vonden op dezelve eene groote menigte niet. Welke? Ja, waartoe derzelver opgave hier, die toch bladzijden vullen en nog met ezv. eindigen zoude? Mogt dit werk eene tweede uitgave beleven, of anders een vervolg op hetzelve verschijnen! Elk der inteekenaren, en menig ander, zoude zich dit gaarne aanschaffen. Dit Woordenboek behelze dan, op verre na, niet alle bedoelde woorden, het bevat er zeer velen. Op den titel wordt ook niet van allen, maar van allerhande, de verklaring beloofd; en dat deze een' grooten voorraad uitmaken, daarvan overtuigt zich elk, die het getal der bladzijden in aanmerking neemt, welke zeer compres zijn gedrukt, in twee kolommen, terwijl de verklaring somtijds uit maar éénen regel bestaat, waar dan ook niet meer vereischt werd, b.v. ‘A.b. aurea bulla, de gouden bul.’ ‘A.m. amica manu, op adressen, met vriend.’ ‘Karine, schat des Sultans.’ ‘Pover, pauvre, Fr. arm.’ ‘Tonologie, de toonleer,’ ezv. Laat ons, uit de uitvoeriger gestelde, ook een, doch slechts één, artikel overnemen: ‘Ultra, Lat. verder, ginds. Plus ultra, altijd verder. Non plus ultra, niet verder, de hoogste trap of graad. Ultracrepidamie, de dwaze neiging om zonder kennis te willen bedillen. Ultracrepidiseren, zonder kennis alles beoordeelen; van het Latijnsche gezegde: ne sutor ultra crepidam; schoenmaker, houd u bij uwe leest. Ultramarin, Lat. color ultramarinus, overzeesche kleur; bergblaauw, schoone hemelsblaauwe kleur. Ultramontain, aan de andere zijde der bergen.
Ultramondain, buiten de wereld, of de aarde, dat is, hemelsch of in den hemel. Ultra posse nemo obligatur, niemand kan gedwongen worden om boven zijn vermogen te handelen. Ultrarevolutionair, overdreven omwentelingsgezind.’
Eenige woorden zochten wij vergeefs, die wij elders vonden, onzes oordeels verkeerd geplaatst.
In de Voorrede spreekt de geachte Schrijver over woorden uit andere talen in de onze zoo goed als ingelijfd, hoewel voor dezelven even goede Nederlandsche te bezigen waren (evenwel niet bedehuis voor tempel, meenen wij), en waarschuwt zeer billijk tegen het gebruik van nog niet gewone bastaardwoorden, van welke nette schrijvers en taalkundige redenaars zich wel onthouden zullen. Ongunstig wordt de mode beoordeeld, die de vreemde woorden in een Nederlandsch kleed steekt, waardoor zij er zoo misselijk tweeslachtig uitzien, als b.v. rekwest, okkazie ezv. Te regt zegt wei-
{==688==} {>>pagina-aanduiding<<}
land: ‘Zoo verrijkt men niet, maar verbastert de taal.’ Men leze hemzelven hierover.
Hartelijk zeggen wij den verdienstelijken Schrijver dank, en wenschen hem van alle belemmeringen zijner taalstudie vrij. Ook wij verlangen naar de werkzaamheden van het K.N. Instituut in dezen, opdat deszelfs gezag omtrent het gebruik en de spelling van vreemde woorden, zoo veel mag en kan, beslisse.




Beknopte Handleiding tot den Nederlandschen Stijl, of Aanwijzing ter vervaardiging van allerlei soort van schriftelijke Opstellen, ten dienste van Nederlanders; door J.C. Beijer, Onderwijzer aan de Artillerie- en Genieschool te Delft. Te Rotterdam, bij Mensing en van Westreenen 1823. In kl. 8vo. II en 192 Bl. f :-90.

De Heer beijer heeft zich, door zijne Handleiding tot den Nederlandschen Stijl, waarvan dit boekje eene beknopte voordragt is, groote verdiensten verworven. Uit hoofde, echter der grootte, en daardoor kostbaarheid, van dat treffelijk werk, konden niet eens allen, voor welken het bijzonder dienstig was, zich hetzelve aanschaffen. (Het ware een best geschenk, aan dezen of genen Schoolonderwijzer te maken, die het verdient, maar voor soortgelijke boeken, helaas! niet genoeg missen kan.) Tot schoolgebruik deugde het natuurlijk niet. Deze beknopte Handleiding, die hun te gemoet komt, welke het groote werk niet bekostigen kunnen, is vooral tot schoolgebruik bestemd. Doch, meenen wij, zal het daartoe dienst doen, onmisbaar is de ontwikkeling eens bekwamen Leermeesters. Wij keuren het nuttige boeksken vooral geschikt, om, in privaat onderwijs, met een of meer jongelieden van reeds geoefende kennis en welgevormden smaak, te lezen, met afzonderlijke ophelderingen en proefnemingen. Men vindt hier eene beknopte schets der redeneerkunde, de vereischten van eenen goeden Nederlandschen stijl, de hulpmiddelen om tot denzelven te geraken, en deszelfs verschillende karakters en de soorten van ongebonden opstel. Wij achten het niet noodig op te geven, welke bijzonderheden al tot elk dezer vier rubrieken gebragt worden. Van een' man, die zóó over denkbeelden, derzelver verbinding, de middelen om onze kennis op te helderen en uit te breiden, de vereischten en hulpmiddelen tot denken, en de behoedmiddelen

{==689==} {>>pagina-aanduiding<<}
tegen dwaling, te schrijven weet, als beijer, kan niets, dan hetgeen klaar, juist, ordelijk en rigtig is, gewacht worden. Mogten vooral de jongelieden uit onze aanzienlijke Nederlandsche huizen van dit werkje gebruik maken, zoo wel als in onze burgerklassen; opdat het steeds meer blijke, dat onze taal, en voor de redeneerkunde, en voor de welsprekendheid, althans niet minder dan eenige andere, alle geschiktheid bezit!




Vader Oscar; of een oog op God. Het middel ook voor jonge lieden om altijd vrolijk en gelukkig te leven. Door A.B. van Meerten, geb. Schilperoort. Met eene Plaat. Te Breda, bij W. van Bergen en Comp. 1823. In kl. 8vo. 199 Bladz. f 1-80.

Dit lieve boekje, aan de Maatschappij Tot Nut van 't Algemeen opgedragen, zou niet zijn uitgegeven, zoo de schrijfster vroeger van de opgave eener prijsvraag ten dezen door gezegde Maatschappij geweten had, daar zij wel overtuigd is, dat er nu veel bondiger en verdienstelijker stukken over hetzelfde onderwerp te wachten waren. Dit zou inderdaad toch jammer geweest zijn, want de bekwame vrouw heeft hetzelve met oordeel en in goeden smaak bearbeid; en, daar zij zoo regt hartelijk en godsdienstig, in het bijzonder voor de beschaafde jeugd, en vooral voor meisjes, schrijven kan, vertrouwen wij, dat hetzelve zeer welkom was en veel nut zal doen. Nu, nederige bescheidenheid staat eene vrouw bijzonder wel, en Mevrouw van meerten wilde die denkelijk ook bij deze hare verklaring door haar eigen voorbeeld aanprijzen. De titel doet reeds genoegzaam blijken, dat hier de leer der Voorzienigheid als hoogstbelangrijk aangewezen en verdedigd wordt. Dit geschiedt op eene bevattelijke, onderhoudende en waarlijk hartindringende wijze. Wij hebben hier gesprekken van den ouden Oscar met zijne kleinkinderen en andere jeugdige vrienden; en, hoezeer wij over het onderwerp reeds veel bevattelijks en goeds hebben, was een boekje, zoo beknopt en in dezen trant, en met zoo veel smaak geschreven, onzes inziens, nog wel behoefte. Het loopt in zes Hoofdstukken of Gesprekken af. Het eerste betoogt de Voorzienigheid; terwijl het tweede 's menschen vrijheid, en het derde Gods bestuur, ook over het kleine, handhaaft. Het vierde handelt over de schijnbare wanorde in het

{==690==} {>>pagina-aanduiding<<}
Godsbestuur. Het vijfde lost de meest gewone en gewigtige bedenkingen op. Het zesde, eindelijk, spreekt, op eene voorzigtige wijze, over de blijken van eene vergeldende en straffende Voorzienigheid reeds in dit leven.
Wij wenschen, dat de schrijfster nog lang nut zal stichten, en tijd, lust en krachten vinden tot soortgelijke hoogstnuttige en bevallige geschriften. Aan lezers zal het haar wel niet ontbreken. Stijl en taal zijn zoo, als men die van eene onderwijzeresse en opvoederesse van eene beschaafde jeugd verwachten mag. Hebben zouden blijven sluimeren, bl. 77, is eene kleinigheid, waarop wij hare aandacht slechts met dit enkele woord willen vestigen, opdat zij die opeenvolging van den onbepaalden tijd bij eene tweede uitgave, die wij vertrouwen dat dit boekje zeer zeker beleeft, verhelpe. Een regte Criticus onder onze ambtgenooten heeft zich, daar hij toch iets wilde zeggen, een weinig vergist; hij meent, dat Mevrouw van meerten niet Bijbelvast is, en den eenen Herodes met den anderen verwisselt, bl. 184. Dan, Flavius Josephus, dien de schrijfster zoo wel als den Bijbel raadpleegt, bl. 103) kan hem onderrigten, door welk eene ziekte ook Herodes de kindermoorder om het leven kwam. Wij willen voorzigtiger zijn, en, daar wij den Josephus thans niet bij de hand hebben, eene vraag nopens Daniël, waartoe ons anders bl. 152 aanleiding gaf, ook liever terughouden.
Het éénige, dat ons bij dit boekje mishaagt, is het plaatje; wij zouden het lieve jonge gezelschap bij eene zoo lange zamenspraak ook zitplaatsen aanbieden; en - ja, ook dit mishaagt ons - aan het slot is het onnatuurlijk en hinderlijk, dat, eer men het lijk van den in de opene lucht gestorvenen Oscar in huis draagt, het jonge gezelschap nog een lied van vier coupletten zingt: een uur of wat daarna, in het sterfhuis, of, wilde men, op de eigene plaats, waar de brave man gestorven was, had dit voegzamer kunnen geschieden. Wij houden van geene overdrevenheid.

Gedichten voor Kinderen, door E. Molema, Schoolonderwijzer te Euvelgunne. Te Groningen, bij W. Zuidema. 1824. In kl. 8vo. 44 Bl. f :-30.

Deze lieve versjes voor tien- tot twaalfjarige kinderen durven wij gerust aanbevelen. Zij onderscheiden zich door eene goede keus der onderwerpen, door juistheid van denkbeelden, en door verstaanbaarheid der uitdrukking; terwijl zij slechts zelden in het platte en triviale vallen: want regels als deze: ‘De trotschaard, in zijn' waan verzopen,’ bl. 19, ‘Om vleitaal van mijn tong te tokken,’ bl. 21, dient men met eene lantaren op te zoeken; waarom wij dan ook met reden durven hopen, dat zij bij eenen herdruk geheel zullen verdwenen zijn.

No. XIII. Boekbesch. bl. 539, reg. 7, moet zijn f 2-60. En bl. 543, laatste reg., classification.



{==1==} {>>pagina-aanduiding<<}

Mengelwerk.

Over het aangename en nuttige van de kennis onzer aarde en derzelver bewoners.

Door W.R. van Ijsselstein, Predikant te Cillershoek. (*)

Er is veel te weten, veel te leeren. Veel kunnen echter velen niet. Tijd en gelegenheid ontbreekt niet zelden. Beroep, huisgezin, betrekkingen vorderen, in de eerste plaats, onze inspanning en onze aandacht. Het zou dwaas zijn, van elk de oefening te willen in hetgeen hem minder noodzakelijk is, met terzijdestelling of verwaarloozing van hetgeen eer en meer dient te zijn. Er is echter iets, dat velen zich kunnen verkrijgen; iets, hetwelk geene diepe geleerdheid, geen moeijelijk en langdurig onderzoek vereischt, waarvan het weinige reeds veel geeft, en waarvan geen mensch, de geringste zelfs niet, geheel verstoken behoorde te zijn; de kennis, namelijk, van onze aarde en van derzelver bewoners. Met het aangename en nuttige van deze kennis wilde ik u thans, geachte hoorders! eenige oogenblikken onledig houden.
Weetgierigheid behoort tot de voortreffelijkheid van onzen aanleg. De bevrediging van dezelve is behoeste. Elk zoekt den kring van zijne begrippen te verwijden. Maar niets is er, hetwelk aan deze behoefte meer voldoet, dan de kennis van den bol, dien wij bewonen, van het geslacht, waartoe wij behooren.
Wij doorloopen met onze gedachte de aarde. Alles trekt en bekoort. Nu eens boeijen ons de vervaarlijke ijsklompen, met welke een eeuwige winter onze noord-
{==2==} {>>pagina-aanduiding<<}
en zuidpolen omkorst; dan weêr verrukken ons de paradijsdreven van warmer gewesten. Hier, vernemen wij, wentelen zich golven van zand, als baren der zee, door gloeijende vlakten; daar treft ons de onafzienbare breedte van statige vloeden en stroomen. Hier verheffen de bergen hunne kruinen tot boven de wolken; ginds vormen zich eilanden, pas even gelijk met het opperste des waters. Nu eens dalen wij in de diepte der aarde, bespieden de verborgene schatkameren van het verleidend goud, of toeven bij het keurigst marmer, of in de, aan alle zijden, van kristallen schitterende zoutgroeven.
Gij schept vermaak in de kennis van kruiden en planten. Eene ontelbare menigte biedt zich u aan, in kleur, in vorm, in kracht duizendvoudig van elkander onderscheiden; de trotsche eik en het nederig mosplantje, de ceders van den Libanon, en de vergroeide struik der klippige gronden van Afrika's woestenijen. Of gij verkiest liever iets te weten van het levend schepselenheer. Rijk is ook hier de voorraad, onuitputtelijk de verscheidenheid; van den elefant, dat ontzaggelijk gevaarte, tot het diertje, dat zich in den waterdroppel beweegt; van den forschen leeuw tot het zwakke hert; van de giftige slange tot het aanvallige eekhorentje. Talloos het heer, dat in bosch en velden dartelt; anders zijn zij gedekt, gesierd; anders is hun voedsel, hunne leefwijs; van den condor, wien het lam ter prooije strekt, tot het kolibrietje, dat honig uit de bloemen zuigt; fraai door schitterende verwen, of afzigtelijk door kleur en gestalte; liefelijk van gezang, of onaangenaam van geschreeuw; opmerkelijk door hunnen moed, of kenbaar door hunne vreesachtigheid. Talloos niet minder het heer, dat zich in de diepte der zee wentelt. Scharen van millioenen vervullen den ongemeten plas; en wij staan verbaasd bij de reusachtigheid van den walvisch, of bij den glans van het insekt, dat de golven verlicht; bij den visch, die zich in de lucht verheft, of bij het schelpdier, dat zich tragelijk van zijne plaats beweegt.
Maar mogelijk wenscht ge uw eigen geslacht te ken-
{==3==} {>>pagina-aanduiding<<}
nen, - wilt ge den mensch zien, zoo als hij, over de aarde verspreid, in afgelegene oorden, onder geheel andere luchtstreken, bestaat en leeft. Dan wijst men u, hier den gitzwarten, ginds den roodbruinen, elders den koperkleurigen; hier woest, ongedekt, van wortels en kruiden levende; daar gekleed, beschaafd, vindingrijk, vernuftig; - in dunne horden over onmetelijke vakken gronds geworpen, of digt opeengepakt in arduinsteenen gebouwen; - vrij, zonder teugel, geen heer dan zichzelven kennende, of verachtelijk den nek onder het juk krommende; sidderende voor het oog van den tiran, of door wijze wetten en geliefde vorsten geleid. Bij de standvastigste eenvormigheid, waardoor gij overal den mensch herkent, treft u het zoo wijd verschil in vermogens, in krachten, in smaak en gewoonten; het vernuft der menschen zich bij derzelver grilligheid voegende, en het onderscheid verdubbelende, dat reeds grond en behoefte geeft. De verwonderlijkste kleederdragten, de zonderlingste gebruiken, de tegenstrijdigste bezigheden vertoonen zich aan uw oog. Verscheiden is de taal, verscheiden de regeringsvorm, verscheiden doel en streven, verscheiden godsdienst en zeden. Naauwelijks herkennen wij onszelve in de ellendige, half naakte, van koude sidderende bewoners van het Vuurland. Maar opgetogen zijn we van verwondering bij de meesterstukken van menschelijk vermogen en kunst, bij de trotsche gevaarten van Egypte, of de bouwvallen van Grieken en Romeinen. Opmerkend zien wij den gang der beschaving, den bloei der volken, of derzelver helling ten verderve. Alles levert de onderhoudendste stof op van beschouwing, en het meeste vermaak voor den weetgragen geest.
Waant niet, M. H! dat verzadiging hier eenmaal het genoegen zal doen kwijnen. Onuitputtelijk is de voorraad. Ontelbaar veel is nog verborgen. Onbekend nog, wat Afrika, wat Australië, in derzelver middelgewesten, besluiten. Maar de vlijtigheid der menschen ontdekt gestadig nieuwe schatten. Meerder en beter wordt ons voortdurend aan de hand gedaan. Nieuwe bronnen van genoegen openen zich. Naauwkeu-
{==4==} {>>pagina-aanduiding<<}
righeid vervangt de plaats van oppervlakkigheid, volheid die van gebrek, en wij zijn geene vreemdelingen meer in eenigen hoek der aarde.
Erkent ge het niet, M.H.! er is geene kennis, die meer behaagt; geen onderzoek, dat meer bevalt, dat, op veelvoudiger wijze, tot de verlustiging van onzen geest werkt?
Maar, het is niet slechts vermaak, dat wij te zoeken hebben, de bevrediging bloot van onze nieuwsgierigheid, - edeler drijfveer moet ons bezielen; nuttigheid het hoofddoel zijn van hetgeen wij willen; en het is van deze zijde voornamelijk, dat zich de kennis onzer aarde en van derzelver bewoners aanbeveelt.
Van belang is het, dat wij onzen geest met hetgeen, dat wezenlijk en waar is, voeden. Genoeg geven wij der verbeeldinge toe, en droomen we ons in eene verdichte wereld. Hier zien wij, wat is, wat waarlijk bestaat, en wat wij inderdaad van Gods aardrijk en van Zijn menschengeslacht te denken hebben. Wij vermaken ons niet met fabelen en vertelsels, met hersenschimmen, met hetgeen alleen in het brein van dezen of genen bestond; neen! wij verplaatsen ons, met onze gedachten, in oorden, die waarlijk bestaan, bij menschen, die er waarlijk zijn; wij mogen vergelijkingen maken, gevolgtrekkingen afleiden; want wij bouwen op een' grond, die wezenlijk is. Ook hier mag onvolmaaktheid plaats hebben, ook hier slechts begin van kennen en weten; wij volgen ten minste eenen vasteren leiddraad; wij raadplegen hetgeen gezien, gehoord is, en wij hangen niet af van de zoo vaak tegenstrijdige begrippen van bovennatuurkundige wijzen en geleerden.
Nuttig kan gezegd worden dat, wat ons beter over menschen en zaken kan doen oordeelen. De ondervinding is de beste leermeesteres. Maar de ondervinding ontbreekt ons in zoo veel. Binnen een' engen kring beperkt, hebben wij niet veel gelegenheid om gade te slaan. Wat anderen voor ons zien en opmerken, treedt in de plaats van eigene ervaring. Wij zien met hen; wij leeren kennen,

{==5==} {>>pagina-aanduiding<<}
wat wij niet dachten. Wij beschouwen den mensch in allerlei standen, in allerlei maatschappijen, in allerlei luchtstreken. Wij beoordeelen hem niet meer naar de weinigen, die wij om ons hebben. Wij gelooven ons niet meer het éénige wijze, vernuftige volk. Wij zien ook elders, dat goed, ook dat beter is, dat navolging verdient; en wij houden op, onszelve met onszelve te meten.
Betere, juistere begrippen vervangen de ruwe, onware, ongerijmde denkbeelden, welke wij dikwerf hebben van de gedaante der aarde, van derzelver zamenstel, van verafgelegene landen, derzelver voortbrengsels en gedierten. Eene naauwkeurige kennis vertoont ons dezen ganschen bol geschikt tot eene woonstede voor den mensch; en wij verwerpen het gevoelen der ouden, die het zuiden, door hitte, en het noorden, door koude, onbevolkt geloofden. Wij weten, dat de brandende aardgordel zoo wel menschen draagt en voedt, als de randen der ijsvelden.
Maar, wij hebben tot grootere nuttigheid te komen. Wij eerbiedigen de wijsheid en de magt van Hem, die alles uit het niet te voorschijn riep; maar niets predikt die magt en die wijsheid nadrukkelijker, dan de beschouwing van deze aarde en derzelver bewoners.
Verbazing grijpt ons aan bij den gang der dwaalster, die wij bewonen. Een gevaarte van meer dan zevenduizend uren omtreks, met eene ongeloofelijke snelheid, door de ongemeten ruimte heengevoerd, en, in hetzelfde oogenblik, met geene mindere snelheid, zich om deszelfs eigene as wentelende! Wie beseft de wijsheid en de magt van Hem, die dezen loop regelt en bestuurt? Wie gevoelt zich niet met eene huiverende eerbiedigheid vervuld? Wie spreekt de grootheid uit van grenzenloos vermogen?
Het is zoo, wij behoeven niet verre te gaan, om de wijsheid, de magt, de liefde van Hem op te merken, door wien alle dingen zijn. Onze eenvormige velden, onze eentoonige, maar rijkbewassene gronden leveren ons stof genoeg van opmerking en bewondering. Maar, hoe veel meer staan we getroffen en verbaasd, als wij ons in den geest verplaatsen bij die onderaardsche vuren, bij die

{==6==} {>>pagina-aanduiding<<}
ontzettende stookplaatsen der natuur, bij dat eeuwig koken en gloeijen diep in de ingewanden der aarde, bij dat schuimend, vlammend storten over den rand eens ziedenden afgronds, bij dat rotsenwerpen in de lucht, bij dat geloei en gebrul van den schuddenden grond! Sidderend staren wij op den vuurgloed, en onwillekeurig vloeit het woord: ‘Almagt!’ van onze lippen. - Of wilt gij liever een minder vrees aanjagend schouwspel, maar niet minder statig, niet minder grootheid en magt predikende? Zie dezen breeden waterval; stil en effen gaat de stroom, sneller en sneller wordt zijne vaart, prachtig schiet hij naar beneden, donderend stort en woelt en spat hij in de diepte. Veelkleurig schitteren zijne droppels. In sprakelooze vervoering staan wij daar, en onze éénige gedachte is: ‘Heerlijkheid en Magt!’
Dan, waar zoude ik eindigen, wilde ik u alle de wonderen der aarde optellen - u voeren op de toppen der bergen, of u dáár brengen, waar rots op rots zich stapelt, en gezwollene baren zich aan derzelver voeten breken; of in die verwonderlijke grotten en spelonken, waar de natuur in duizende gedaanten, op het vreemdst, zich vertoont en werkt; of bij zoo veel, dat ons, meer dan gewoon, wijsheid en vermogen predikt? - waar eindigen, wilde ik u wijzen op dat onnoembaar aantal gewassen, dat dezen aardbol tooit en siert - op dat ontelbaar heer van levende schepselen, dat bijna elk oord vervult en vervrolijkt - op de oneindige goedheid, in dit alles zoo zigtbaar; spijs in allerlei gedaante aan mensch en vee gereikt, heelende kruiden met eene milde hand gestrooid, tapijten van duizend en duizenderlei bloemen, balsemende geuren van zoo vele bloesems en vruchten, tallooze kudden, ons tot voedsel, tot kleeding, tot vermaak gegeven, overvloed van alles, wat tot bestaan en tot genoegen van vee en mensch behoort? - waar eindigen, wilde ik u de gepastheid van alles aantoonen voor elken stand en elken grond? Of ziet ge dat mos niet, diep onder de sneeuw voor het zoo nuttig rendier van Lapland bereid? Bewondert ge niet de geschiktheid van dat voer-
{==7==} {>>pagina-aanduiding<<}
tuig der woestijnen, den dorstduldenden kameel? Kan de Samojeed zonder zijne honden, de Esquimaux zonder zijn traan leven? Wie roemt den grond zijner geboorte niet? Allen lieven, loven denzelven. Elk acht zich het gelukkigst volk der aarde; en wij aanbidden de wijsheid en de goedheid van Hem, die het alles zoo verordende, en gezegend is ons de kennis der aarde en van derzelver bewoners.
Welkom en gezegend is zij ons, daar zij ons het onwaardeerbaar voorregt hoog doet schatten van in eene beschaafde maatschappij geboren te zijn, aan een geregeld en verlicht bestuur onderworpen te wezen. Beklagelijke toestand dier stammen, waar sterkte wet is! Onbekend met de edele genoegens van wetenschap en kennis, zijn ellendige holen of armzalige hutten hunne droevige verblijven, roert hen slechts het tegenwoordige; zorgeloos voor het toekomende, is hetzelve steeds zwanger voor hen van honger en gebrek; door woestheid en driften geleid, is onrust en vreeze aanhoudend hun lot. Wie wenscht zich den staat eens Boschjesmans, eens Kaffers, of van den oorlogzuchtigen Indiaan in de wouden en vlakten van Amerika? - wie zich den ijzeren schepter en de willekeur van den Oosterschen gebieder? Wie roemt niet landbouw en beschaving, bij het ellendig zwerven der Bedouïnen, der Kalmukken en Tartaren? Wie schat zich niet gelukkig, bij de leefwijs dier volken, welke hun gering voedsel aan de schaarsche bronnen der woestijnen, of langs den klippigen oever der barste gewesten, zoeken moeten? Wie gevoelt niet de waarde van zijn gezegend vaderland, van maatschappelijke orde, van overvloed en genieting, van wetenschap en kunsten? Zwijge de ontevredene! Hij werpe het oog om zich henen, en hij roeme het plekje, dat hem draagt, den vorst, die hem bestuurt, de veiligheid en rust, die hij geniet!
Aangelegener nut nog geeft ons de kennis van andere volken. Nimmer zien, gevoelen we meer de grootheid van ons geluk in het bezit eener openbaring, van eenen waren en redelijken godsdienst, dan wanneer wij de jam-
{==8==} {>>pagina-aanduiding<<}
merlijke en ongeloofelijke verblinding vernemen, in welke het grootst gedeelte des menschdoms zichgimg bevindt. Medelijdend zien wij dat edel, verstandig wezen, dat wij met ons mensch noemen, zich voor hout en steen buigen, zich tot het verachtelijkste en verwerpelijkste wenden, zich door kwellingen en ijdele boetedoeningen afmatten, zich met inbeelding en misleiding troosten, zich de gruwzaamste gewoonten of snoodste misdrijven geoorloofd achten, omdat het ziine goden willen. Ontzetten ons niet de menschenoffers der Zuidzee-eilanders, moord, en verraad tevens, door godsdienst geheiligd? Treurt ons hart niet bij de ongelukkige weduw, die zich op den brandstapel werpt, omdat een onzinnig geloof haar dit als pligt en zaligheid predikt? Beklagen we den verblinden niet, die zich laat verpletteren door den wagen zijns afgods? Gevoelen we niet, hoe gelukkig we zijn; en rijst bij deze kennis niet onze belangstelling in den besten godsdienst, en, bij deze, onze belangstelling in de teregtbrenging dier verdwaalden? Het heil van niemand onzer medemenschen, wie en waar ook, kan, behoort ons onverschillig te wezen. Maar wij kennen, wij gelooven hunnen diep ongelukkigen toestand niet, wanneer wij geene wetenschap hebben van verdere gewesten en derzelver bewoners.
Nuttige - neen! laat mij zeggen, onontbeerlijke kennis voor elken mensch! Zullen we de gewijde oorkonden regt verstaan, zonder ten minste eenig begrip van andere landen, zeden en gewoonten te hebben? Zult ge de nieuwstijdingen, met genoegen, met eenig nut voor uzelve, lezen, wanneer gij gansch ontbloot zijt van de kennis van vreemde volken en gewesten? Zal men eenig voordeel trekken van anderer uitvindingen, ontdekkingen, bij de onkunde van derzelver bestaan en doen? Wat ware de handel, de geleerdheid, de beschaving, bij het niet weten van hetgeen elders gevonden wordt of omgaat? Zonder wederkeerige, regte en goede kennis van elkander, is het menschdom niets dan eene verzameling van afzonderlijke horden, die elkander haten en vreezen, om-
{==9==} {>>pagina-aanduiding<<}
dat zij elkander niet kennen, noch weten, dat elk den anderen nuttig zijn kan.
Doch ik bespeur, M. H! dat ik mij in een te wijd veld zou begeven. Mijn doel was slechts, om de kennis onzer aarde en van derzelver bewoners, ook dan, wanneer dezelve, bij gemis van meer tijd of gelegenheid, niet dan oppervlakkig kan zijn, als voor een ieder dienstig, aan te prijzen. Laat ons nimmer gelooven, dat dezelve voor iemand onnoodig zijn zoude. Moedigen wij veeleer het onderwijs in dezelve, op de scholen, nadrukkelijk aan; en voor onszelve zij deze aangename bezigheid steeds uitspanning en leering!




Waarneming eener belangrijke hoofdwond met fractuur in het bekkeneel en beleediging der hersenvliezen, vergezeld van gedeeltelijk verlies der hersenzelfstandigheid, bij een' brigadier van het regement huzaren, No. 8, te Gent. Door W.C. van Leersum, Officier van Gezondheid der derde Klasse bij hetzelfde Regement.

Den 17 Junij 1824 werd in het Garnizoens-Hospitaal te Gent opgenomen de Brigadier lodewijk janssens, oud 25 jaren, met eene aanmerkelijke wond aan het hoofd, veroorzaakt door een' sabelhouw, welke hem des avonds van den 16 Junij in een tweegevecht was toegebragt, en alstoen provisioneel door den Heer van sevendonck (Aide-Majoor bij het Regement) was verbonden, die hem den 17den, des morgens reeds vroegtijdig, naar het Hospitaal deed transporteren, alwaar hij dan ook vóór de morgenvisite aankwam. Ik (als belast zijnde met het verband in het Hospitaal) maakte, in tegenwoordigheid van mijn' Chirurgijn-Majoor, den Heer delemarre, en den bij het Hospitaal geattacheerden Aide-Majoor, den Heer decourtray, het eerste

{==10==} {>>pagina-aanduiding<<}
verband los; wordende alstoen het volgende door ons waargenomen. De wond bevond zich aan het linker zijdelijk gedeelte des hoofds, zich uitstrekkende van het middelste gedeelte des wenkbraauwboogs (opwaarts loopende over het zijdelijk gedeelte des voorhoofdbeens en over het linker wandbeen) tot aan het middel zijdelijk gedeelte des winkelnaads, in dezen loop een' halven kring beschrijvende. De wondlippen in de uitwendige bekleedselen waren zoo zeer van elkander verwijderd, dat men zeer gemakkelijk in het middelste gedeelte der wond twee vingeren kon inbrengen; en de aard der uitvloeijende stof liet geen' den minsten twijfel over, dat het bekkeneel benevens de hersenvliezen zelve beleedigd waren, dewijl er verlies van hersenzelfstandigheid plaats had, welke bij het afnemen der verbandstukken in eene ruime mate door de wond naar buiten vloeide; terwijl bij nader onderzoek duidelijk bleek, dat het linker wandbeen in de uitgestrektheid van circa twee duimen gefractureerd was, en de verwijding der beenstukken was zoo aanzienlijk, dat dezelve zeer gemakkelijk aan een vrij dik stilet doorgang verleende; beensplinters werden er niet waargenomen. Voor het overige was de geheele omtrek der wond van eene zeer sterke kneuzing vergezeld, welke zich ook aan het linker oog mededeelde, zoodat het bijna onmogelijk was, door de bestaande zwelling, de oogleden van elkander te verwijderen. Het geheele sensorium was zeer sterk aangedaan. De pols (niettegenstaande des lijders robuste ligchaamsgesteldheid) was zeer klein; daarentegen waren de kloppingen van de kropslagaderen aanmerkelijk, en het aangezigt zeer rood, - teekenen, dat er eene hevige congestie naar het hoofd plaats had. De lijder was geheel sprakeloos en tevens zeer onrustig, zich telkens oprigtende, en vooral veel beweging met de ledematen makende. - Er werd oogenblikkelijk eene ruime aderlating voorgeschreven, welke echter, uit hoofde van de bewegingen, welke de lijder met zijne armen maakte, niet dan met zeer
veel moeite bewerkstelligd werd, en dus ook geene genoegzame bloedontlasting ten gevolge had; weshalve men ge-
{==11==} {>>pagina-aanduiding<<}
noodzaakt was, ten einde zoo veel mogelijk te deriveren, een zeker getal bloedzuigers op de voeten aan te zetten. De wond werd, na dezelve zoo veel mogelijk gezuiverd te hebben, zeer eenvoudig verbonden, uit hoofde er, door de hevige gaping der wondlippen, en den aard der beleediging, aan geene hechting (reunio, korten weg) te denken was, zoodat men genoodzaakt was, de genezing, indien mogelijk, door de verettering (suppuratio, langeren weg) af te wachten. Dezelve werd dan ook alleenlijk gedekt met een zeer fljn doorgaat stuk linnen, waarover fijn uitgehaald pluksel, ten einde de uitvloeijende stof te kunnen absorberen, vervolgens eenige in zuiver koud water nat gemaakte drukdoeken; wordende dit een en ander met het driehoekige hoofdverband (capitium triangulare) bevestigd. - Des avonds vond men den lijder nog in denzelfden bewusteloozen toestand; de pols was echter iets voller. Ten einde, zoo veel mogelijk, elken prikkel van het hoofd af te leiden, werden hem twee lavementen, een paar uren na elkander, toegediend, en, voor drank, eene limonade ex Acid. tart., Sacchar. alb. et Aq. commun. voorgeschreven.
Den 18den. De lijder heeft nog geene bewustheid, om op eenige vraag hoegenaamd te antwoorden. De pols is zeer zacht, en men bespeurt in denzelven eenige koortsachtige beweging. De aandrang van bloed naar het hoofd is nog zeer aanmerkelijk. Uit dien hoofde werden hem eenige bloedzuigers aan beide zijden van den hals, in de rigting van de venae jugulares externae, aangezet, en inwendig eene oplossing van den tartar. emetic. en alle twee uren prikkelende klisteren toegediend; terwijl men tevens mostaardpappen om de kuiten deed aanleggen. Bij het afnemen der verbandstukken deed zich weder eene aanzienlijke hoeveelheid hersenmassa voor; de zwelling was iets minder, en men ging dns met dezelfde uitwendige behandeling voort; voorts was, zoo als van zelf spreekt, de lijder aan een' gestrengen leefregel onderworpen.
Den 19den bevond zich de lijder iets beter. Hij gaf door teekenen genoegzaam te verstaan, dat hij de aan

{==12==} {>>pagina-aanduiding<<}
hem gerigte vragen begreep, maar was niet in staat, eenig verstaanbaar woord te kunnen spreken. Aan de tegengestelde zijde der beleediging (dus regts) was de mondhoek scheef te zamen getrokken, en de lijder niet in staat, de tong willekeurig uit den mond te steken; echter bespeurde men geene teekenen van verlamming aan eenig ander gedeelte des ligchaams. De verettering begon zich in te stellen, en met deze ontlastte zich nog altijd eene geringe hoeveelheid hersenmassa; ook was nu zeer duidelijk, door de bestaande vaneenwijking der beenstukken van het wandbeen, de kloppende beweging der hersenen waar te nemen. Men bleef met dezelfde, zoo in- als uitwendige, behandeling voortgaan. - Des avonds werd weder een ligte aanval van koorts waargenomen.
Den 23sten. De wond staat thans zeer zuiver; de suppuratie heeft zich volkomen ingesteld, en er ontlast zich geene hersenzelsstandigheid meer. De lijder gevoelt in 't geheel geene pijn, en begint reeds enkele woorden verstaanbaarder uit te spreken. De spieren van den uitwendigen mond zijn niet meer krampachtig te zamen getrokken, en de lijder is beter in staat, de tong naar willekeur te bewegen. Men gaat nog altijd voort met het toedienen van zacht afvoerende middeien, en veroorlooft hem het gebruik van iets meerder voedsel.
Op deze wijze ging men dagelijks voort, en men had het genoegen te zien, dat de patiënt van dag tot dag in beterschap toenam, het spraakvermogen langzamerhand terugkeerde, en de wond een beter aanzien kreeg. Niettegenstaande er in den grond der wond zich reeds vleeschheuveltjes begonnen op te doen, en de ontlasting van hersenzelfstandigheid geheel ophield, zag men echter nog bij aanhoudendheid zeer duidelijk de kloppende beweging der hersenen; weshalve men, dewijl de wondlippen nog zeer van elkander verwijderd waren, den 17 Julij gebruik begon te maken van lange kleefpleisterstrooken, ten einde, zoo veel mogelijk, eene wanstaltige cicatrisering voor te komen; en, om tevens de zamengroeijing der ge-
{==13==} {>>pagina-aanduiding<<}
brokene beenstukken te bevorderen, werd het verband iets meer sluitend aangelegd.
Dagelijks, bij de vernieuwing van het verband, werden de wondlippen nader tot elkander gebragt, en zoo doende de vorming van het likteeken begunstigd. De verettering werd van dag tot dag minder, en men zag niet meer zoo duidelijk de kloppende beweging der hersenen. De lijder hield nu niet meer zoo gestadig het bed, maar wandelde door het Hospitaal, werd dagelijks vaardiger in het spreken, en was volkomen bij zijne bewustheid; weshalve men alle reden had om te hopen, dat hij nog aan de Maatschappij zou kunnen worden teruggegeven; welke verwachting dan ook ten volle bewaarheid werd, dewijl de cicatrisering op het laatst der maand Augustus geheel voltooid was, en men hem den 6 September daaraanvolgende, op eene geringe belemmering in het spraakvermogen na, volkomen hersteld, het Hospitaal zag verlaten.





Korte schets van het leven en de schriften van Rhigas, een der voornaamste bewerkers der omwenteling, ten doel hebbende de onafhankelijkheid van Griekenland.

Door C. Nicolo-Poulo.

Rhigas, de voornaamste oorzaak van den eersten opstand, die de omwenteling en den oorlog voor de onafhankelijkheid der Grieken moest voorbereiden, werd, omstreeks het jaar 1753, te Velestini, eene kleine stad in Thessalië, geboren. Hij maakte uitmuntende vorderingen op de beste scholen van zijn vaderland, en daar onderscheidde hij zich vroeg, zoo wel door groote vlugheid van begrip, als door buitengewone vlijt. Daar hij geene fortuin genoeg bezat, om vrij en eervol het moeijelijk veld der letteren te bewandelen, wijdde hij zich aan den handel toe, om hiermede een onafhankelijk bestaan te verwerven. Hij begaf zich, nog jong zijnde, naar Bucharest, waar hij tot het tijdstip der Fransche omwenteling, in 1789 en

{==14==} {>>pagina-aanduiding<<}
1790, bleef, zijnen tijd tusschen de werkzaamheden van den handel en zijne geliefkoosde studiën verdeelende. Te Bucharest, toen nog eene stad, die rijk was in mannen van verdiensten uit verschillende volken, en voorzien van eene uitgelezene boekerij over de verschillende deelen der letterkunde en wetenschappen, was het, waar rhigas, altijd begeerig naar meerder onderrigt, de uitgebreidste kennis opdeed. De oude letterkunde van Griekenland ontvlamde zijne verbeelding; de Latijnsche, Fransche, Italiaansche en Duitsche talen waren hem eigen; hij voerde de pen zoo wel in het Grieksch als in het Fransch. Ook was hij dichter en muzikant tevens. Zijne aangenaamste bezigheid was de aardrijkskunde, met andere wetenschappen in vergelijking gebragt. Hij voegde bij al zijne kennis een diep en hartstogtelijk gevoel voor zijn schoon en ongelukkig vaderland, welks schandelijke slavernij hij niet kon verdragen; en het voorwerp zijner vurigste begeerten was, alles uit te denken, wat ééns tot bevrijding van hetzelve dienen kon. Deze bepaalde neiging, die alle zijne verstandelijke vermogens zoo zeer wist te verheffen, bragt hem op het stoute en ontzettende denkbeeld, om in stilte een groot Genootschap op te rigten, hetwelk geen ander doel zou hebben, dan geheel Griekenland in opstand te brengen tegen de Porte, en zijne ongelukkige medeburgers te verlossen van het hatelijk juk der barbaren. Vol ijver en werkzaamheid, in den hoogsten graad het vermogen van welsprekendheid bezittende, en reeds eene groote achting genietende bij de aanzienlijksten des volks, haastte hij zich, het vaderlandsch Genootschap te vestigen, waarvan wij zoo even spraken; en hij haalde vele Bisschoppen, Archonten, rijke kooplieden, geleerden, Kapiteins van de land- en zeemagt, in
één woord, de bloem der Grieksche natie, tot zijne partij over, behalve nog verscheidene vreemdelingen van aanzien. Maar hetgeen in Europa ongeloofelijk scheen, en niet minder het natuurlijk gevoel van afkeer verraadt, dat een volstrekt onafhankelijk Gouvernement moet inboezemen, wanneer het nimmer eenigen waarborg voor iets aanbiedt, noch de bezittingen of het

{==15==} {>>pagina-aanduiding<<}
leven, zelfs niet in de hoogste standen, onbedreigd laat, was, dat rhigas, op welke wijze weten wij niet, verscheidene vermogende Turken insgelijks aan zijn Genootschap deed deelnemen, onder anderen den beroemden passwan-oglou, die langen tijd de magt der Porte weêrstand bood. - Na de oprigting van dit Genootschap, vestigde rhigas zich te Weenen, waar zich een groot aantal rijke Grieksche kooplieden ophield, en eenige uitgewekene geleerden van dat zelfde volk. In deze hoofdstad onderhield hij eene geheime briefwisseling met de voornaamste leden zijner partij in Griekenland en Europa. Te zelfden tijde ging hij voort, met gelukkig gevolg, de letteren te beoefenen. Hij gaf een dagblad uit, tot onderrigt zijner medeburgeren. Hij vertaalde de Reizen van den jongen Anacharsis, waarvan verscheidene deelen in het licht zijn gekomen. Hij schreef eene verhandeling over de krijgskunst, en eene over de beginselen der natuurkunde voor het algemeen. Hij vertaalde in hedendaagsch Grieksch het Fransche werk: School der teedere Minnaars, (École des Amans délicats.) In deze overzetting volgde hij volmaakt den stijl der Archonten van Konstantinopel, die ook anders Phanarioten genoemd werden. Dit werk was zeer gezocht. Te gelijk gaf hij eene goede vertaling van de Herderin der Alpen door marmontel. Maar niets deed hem meerdere en algemeenere achting in geheel Griekenland verwerven, dan zijne vaderlandsche liederen, in den volksstijl geschreven, die dienen moesten om de verbeelding der Grieksche jeugd te ontvlammen, haar te bezielen met de brandendste liefde voor het vaderland, en den sterksten
haat tegen de dwingelandij der Muzelmannen. Zijne navolging van den Marseillaanschen marsch, (Allons, enfans de la patrie!) die nog gezongen wordt door de helden van Griekenland, wanneer zij in onze dagen tegen hunne onderdrukkers ten strijde gaan, en zijn schoon berglied: (Ω῾ς πότε παληκάρια νὰζουμε ᾽ςτὰ βουνὰ.) Helden! tot hoe lang zullen wij op de bergen leven?) hebben, onder alle de vruchten van zijn dichterlijk genie, de meeste geestdrift en de grootste

{==16==} {>>pagina-aanduiding<<}
werking op den geest eener jeugd gebaard, uit haren aard vurig, ondernemend, en doordrongen van bewondering der groote daden van eenen miltiades, themistocles, cimon en perigles. Rhigas heeft ook eene groote kaart van geheel Griekenland gemaakt, in twaalf vellen, gegraveerd te Weenen, op kosten van zijne medestanders, waarop hij, zoo wel door de oude als nieuwe namen, alle plaatsen heeft aangeteekend, die in de jaarboeken van Griekenland beroemd zijn. Deze kaart, die, onder andere schoonheden, ook een groot aantal oude gedenkpenningen bevatte, heeft den roem van rhigas in de geleerde wereld van Europa voor altijd bevestigd.
Deze onvermoeide en buitengewone man, die, alleen door de kracht van zijn vernuft, de Grieksche omwenteling had weten voor te bereiden, of liever, die daarvan de voornaamste aanlegger was, eindigde zijne loopbaan op eene noodlottige wijze. Een valsche broeder, een afschuwelijk mensch, die geen ander oogmerk had, dan fortuin te maken, al ware het ten koste van zijne eer, verraadde den ongelukkigen rhigas en acht zijner vrienden, als zamenzweerders, aan het Oostenrijksche Gouvernement. De Keizer van Duitschland deed hen in hechtenis nemen en aan de Porte uitleveren, met uitzondering van drie, die in Oostenrijk genaturaliseerd waren. Alle de dagbladen van Europa waren vol van deze betreurenswaardige gebeurtenis. Zie slechts, hoe er de Moniteur (jaar VI, 1798, No. 271) over spreekt, onder de rubriek Semlin: ‘Wij hebben door deze stad de acht Grieken zien komen, die te Weenen gevat waren als schrijvers van oproerige schriften, en die zullen uitgeleverd worden aan de Porte, als onderdanen van den Grooten Heer. Zij waren twee aan twee gebonden, en begeleid door 24 soldaten, twee Korporaals, een' Opperofficier en een' Commissaris. Het hoofd der partij, tot welke deze Grieken behoorden, was rhigas, een rijk koopman, een Thessaliër van geboorte, die in den hoogsten zin bezield was met het denkbeeld der bevrijding van zijn ongeluk-
{==17==} {>>pagina-aanduiding<<}
kig vaderland, oudtijds door vrije menschen bewoond. Eenigen tijd vóór dat de Politie van Weenen last had gegeven hem in hechtenis te nemen, had rhigas, hiervan door eenig voorgevoel onderrigt, zich uit de stad verwijderd; maar desniettemin werd hij te Triëst achterhaald, waar hij
zichzelven eenen dolksteek toebragt: zijn arm weigerde echter hem den dienst te doen, dien hij wilde; de steek was niet doodelijk. Hij is onder het getal der acht gevatte Grieken, waarvan er vijf zullen worden uitgeleverd aan de Porte, en de drie anderen, als onderdanen van den Keizer, zijn veroordeeld tot eene eeuwigdurende verbanning. Maar rhigas was niet het éénige hoofd der partij, door hem opgerigt; hij was daarin sterk bijgestaan door mauroyeni, neef van den beroemden Hospodar van dien naam; doch mauroyeni, die voorleden jaar zich had weggemaakt, leeft ongemoeid te Parijs, terwijl de ongelukkige rhigas de doodstraf te gemoet gaat.’
Te vergeefs verzochten rhigas en zijne ongelukkige lotgenooten, als eene bijzondere genade, niet uitgeleverd te worden aan de wreede Agenten van het Gouvernement van Konstantinopel, maar te mogen sterven in den schoot hunner huisgezinnen en in het midden hunner nieuwe vrienden; hunne smeekingen werden niet gehoord. Gelukkig vreesden hunne geleiders, dat passwan-oglou hun deze achtingwaardige slagtoffers mogt ontnemen; daarom wierpen zij hen in den Donau, waarmede zij hun alzoo de verschrikkelijkste pijnigingen bespaarden, die hen wachtten.
Dit droevig uiteinde, dat geheel Griekenland en een groot deel van Europa met afschrik vervulde, had plaats in het jaar 1798, omstreeks het midden der maand Mei. Rhigas was toen niet ouder dan 45 jaren. Na dit treurig voorval gaf anthymus, Patriarch van Jeruzalem, Deken der Grieksche Prelaten, die eene groote achting genoot en eenen vermogenden invloed bezat, op last van de Porte, een geschrift in het licht, dat echter te Kon-
{==18==} {>>pagina-aanduiding<<}
stantinopel gedrukt was, getiteld: Vaderlijke rondgaande brief aan alle Grieken.
In dit geschrift, dat opgegeven was door selim III, toen beheerscher der Turken, gaf de Patriarch aan alle zijne geloofsgenooten van het Oosten den raad van te volharden in hunne trouw aan de verhevene Porte, en den Grooten Heer te beschouwen als hunnen wettigen Souverein.
Deze rondgaande brief werd ten volle wederlegd door een' vriend van rhigas, in een stuk, ten titel voerende: Broederlijke rondgaande Brief aan alle Grieken, die onderworpen zijn aan het Ottomannisch Keizerrijk, in antwoord op den vaderlijken rondgaanden Brief, te Konstantinopel in het licht gegeven, valschelijk onder den naam van den eerbiedwaardigen Patriarch van Jeruzalem. Rome, (Parijs) 1798, in 8vo. 58 bladz. In de voorrede zegt de schrijver, met een gevoel, de schoonste tijden van Griekenland waardig: ‘Laat ons aan de geheele wereld stellig verklaren, ten einde dit uitzinnig geschrift te wederleggen, dat de haat tegen de wreede Muzelmannen diep in onze harten geworteld is, en, zoo wij nog het juk niet hebben afgeworpen, dat onze hoofden drukt, wij daarom geene beschuldiging verdienen, alsof wij te lafhartig zijn. De naijver van eenige Europesche Mogendheden is alleen oorzaak, dat het uur der vrijheid voor ons nog niet geslagen heeft.’ - De schrijver betreurt vervolgens den dood van rhigas en zijne lotgenooten: ‘Ik zie,’ zegt hij, ‘in mijne verbeelding, Engelen van den hemel nederdalen, zegepalmen der onsterfelijkheid in de hand hebbende, om deze martelaars van den Godsdienst en de Vrijheid te omkransen!’ - Hij eindigt zijne welsprekende voorrede met deze opmerkelijke woorden: ‘Verwaardig u, o mijn geliefkoosd Vaderland! gunstig aan te nemen, - ontvangt met goedheid, o geliefde Medeburgers, die afstammelingen zijt der oude Grieken! dezen broederlijken rondgaanden brief, zoo zeer verschillende van dien, welke den valschen titel draagt van vaderlijken! Dat noch boeijen

{==19==} {>>pagina-aanduiding<<}
noch brandstapels in uwe borst de gloeijendste vaderlandsliefde verkoelen, of den onverzoenlijksten haat tegen de dwingelandij uitblusschen! Houdt altijd voor oogen, wat kwaad van allerlei aard de wreedheid der Turken u elken dag doet ondervinden. Brengt u de verhevene uitdrukkingen uwer voorvaderen voor den geest, toen zij elkanders moed tegen de Perzen trachtten te ontvlammen: “Zonen van Griekenland! gaat henen, verlost uw vaderland, uwe kinderen, uwe vrouwen, de Goden uwer vaderen, de graven van het voorgeslacht! Nu is het tijd, voor alle deze heilige belangen te strijden.” (Aeschyl. Pers. V. 202. 4.) Ziet daar de woorden, die ik allen Grieken in het algemeen toeroep. Maar tot u spreek ik vooral, die aan het hoofd des volks staat. Wereldlijke Bestuurders, vereerd onder den naam van Archonten! Leden der Geestelijkheid, die heilig genoemd wordt! U roep ik nog eens toe, dat de voorzigtigheid of de godsvrucht der geloovigen u deze gewigtige namen niet gegeven heeft, dan opdat gij hun ten leidslieden zijn zoudt, gelijk het verlichte en waakzame herders betaamt, die in waarheid dienaars van God zijn, gelijk de Bijbel zegt, niet uit bedwang, maar gewillig, 1 Petr. V:2; opdat gij hen besturen zoudt, hun regt en gelijk doende, Coloss. IV:1, en opdat gij voor allen het zout der aarde en het licht der wereld zijn zoudt, Matth. V:13, 14.’
De dood van rhigas gaf aanleiding, dat eenige werkjes en geschriften in het hedendaagsch Grieksch uitkwamen, onder welke er één zeer merkwaardig is, dat ten opschrift heeft: Nomocratia, geheiligd aan de schim van rhigas, dien ongelukkigen, maar waarlijk buitengewonen man, die in de jaarboeken van het tegenwoordig Griekenland met de meeste billijkheid eenen onsterfelijken naam verkregen heeft.

A.L.
Z. 26 Nov. 1824.


{==20==} {>>pagina-aanduiding<<}

Bibliotheca Meermanniana.

Wij hebben, te zijnen tijde, de toen aanstaande verkooping van den aanzienlijken en alom vermaarden boekschat, door wijlen den Heer joh. meerman nagelaten, aangekondigd, en zijn thans in de gelegenheid gesteld, om van den afloop dier verkooping eenig berigt te geven. In vertrouwen, dat dit velen onzer Lezeren niet onaangenaam zal zijn, deelen wij het hier mede.
Daar de verzameling zoo veel keurigs, kostbaars en zeldzaams bevatte, was het te voorzien, dat, van heinde en verre, velen de verkooping zouden komen bijwonen, of hunne commissiën zouden inzenden, en dat dus het voornaamste duur verkocht zou worden. Beiden is dan ook bewaarheid. Zelden zag men, op onze Auctiën, zulk een' toevloed van mannen, die wat konden en dursden besteden, en zelden waren op eenige zoo vele aanzienlijke lastgevingen. Behalve vier voorname Boekhandelaars uit Londen, één uit Edenburg, en één uit Parijs, waren er nog een Engelsch Baronet en een Hoogleeraar van Oxford tegenwoordig, welke allen groote sommen besteed hebben. Aanmerkelijk hebben ook gekocht de Heeren Boekhandelaars, welke de verkooping hebben gehouden, waarbij anderen uit Amsterdam, 's Gravenhage enz. gevoegd moeten worden. Voorts hebben een aantal onzer Aanzienlijken en Geleerden zich hier zeldzame en kostbare werken aangeschaft, en is er gekocht voor de Koninklijke Boekerijen van Frankrijk en Koppenhagen, de Hoogeschool te Warschauw, de Bibliotheek van Zijne Majesteit in 's Hage; voor het Koninklijk Instituut te Amsterdam, voor de Akademiën van Leiden, Utrecht, Groningen, Leuven, Gent, Luik; voor het Athenaeum te Franeker, de Bibliotheek van Antwerpen, den Raad van Adel, de Maatschappij van Letterkunde te Leiden. Nog is eene aanzienlijke som besteed voor den Rus-Keizerlijken Gezant te Stockholm, en is er, schoon minder, ge-
{==21==} {>>pagina-aanduiding<<}
kocht voor
Italiaansche en Noord-Amerikaansche rekening. - Zoo wijd en zijd, ziet men, is deze verzameling, welke, sedert twee derden van eene eeuw, met vele moeite en kosten, werd bijeengebragt, verspreid; en vermoedelijk zou dit nog al meer blijken, als men wist, waarheen al, wat in commissie gekocht is, gegaan zij. - Het moge waarschijnlijk zijn, dat het verspreide nu van meer nut zal zijn, dan wanneer het was bijeengebleven; maar wij gevoelen toch grievende spijt, dat er geen middel is te vinden geweest, om aan den uitersten wil van den Heer meerman, volgens welken deze schat in zijn geheel moest blijven, te voldoen, en wij beklagen het te meer, omdat ten minste de helft van denzelven, en vooral van hetgeen van de meeste zeldzaamheid en waarde was, is heengegaan, om den luister van buitenlandsche Boekerijen te vermeerderen. Gelukkig echter, dat een aanzienlijk deel binnen het vaderland is gebleven, en thans de kassen onzer vermogende Boekverzamelaars, en, door 's Konings goedheid, ook die onzer Akademische Bibliotheken en van andere onzer openbare Instellingen, zoo wel als de Koninklijke Bibliotheek zelve, helpt versieren.
Het laat zich nu klaar begrijpen, dat, bij zoo vele mededinging van koopers, de geheele verzameling eene buitengewone som heeft moeten opbrengen. Wijdverschillend hebben wij die, door dezen en genen, hooren opgeven. Wij kunnen met zekerheid melden, dat van alles te zamen gekomen is honderd en dertig duizend en ruim negen honderd guldens. Buiten twijfel zouden velen wel verlangen, om de bijzondere prijzen te weten, waarvoor het voornaamste verkocht is; doch wij twijfelen zeer, of het getal van zulken, die zich eene lijst daarvan zouden willen aanschaffen, groot genoeg zijn zou, om de kosten van derzelver vervaardiging en uitgave goed te maken. In het algemeen kan men zeggen, (gelijk wij reeds genoegzaam hebben te kennen gegeven) dat, wie hier tot het doen van zoogenoemde koopjes van het uitgelezene en zeldzame mogt gekomen zijn, er niet veel

{==22==} {>>pagina-aanduiding<<}
(schoon toch nog het een of ander) zal hebben kunnen opdoen; maar voor veel van het meer gemeenzaam voorkomende, althans in sommige vakken, vooral in dat van onze Nederlandsche Letterkunde en Vaderlandsche Geschiedenis, schijnt 's Gravenhage de verkieslijkste verkoopplaats niet te zijn, alzoo men er mindere prijzen voor gemaakt heeft, dan er elders voor besteed worden. Doch alwat den naam van zeldzaam bij uitnemendheid verdient, alwat of tot de vroegste, of tot de laatste en beste uitgaven der oude Grieksche en Latijnsche Schrijveren behoort, en in het algemeen alwat bij de beroemdste Drukkers van de vijftiende Eeuw en later, vooral op parkement of velin, gedrukt werd, alle voorname en uitgebreide werken van geleerdheid, alle vermaarde werken van kunst, al het uitgelezene in het vak der Natuurlijke Historie, met één woord alles, wat thans bijzonder in den smaak valt en gezocht wordt, is, met kleine uitzondering, duur, het een en ander zeer duur, verkocht, en voor sommigen der waardigste Handschriften zijn verbazende prijzen besteed. Van deze Handschriften zijn nagenoeg twee derden in getal, en voor ruim drie vierden in waarde, buiten 't land gegaan. Het uiterst gevaar daarvan heeft zelfs grotii parallelon rerum publicarum (No. 791 der Handschriften) geloopen; en de vier Vazen, het kunstgewrocht van onzen beroemden willem van mieris, hebben dat gevaar niet mogen ontkomen, en zijn den vaderlandschen grond ontvoerd.
Vermoedende, dat het velen onzer Lezeren niet onbelangrijk zal voorkomen, dat wij met eenige voorbeelden doen zien, welke prijzen hier, in onderscheidene vakken, gemaakt zijn, laten wij, tot eene proef, de onderstaande lijst, met aanwijzing der nommers van den Catalogus, volgen.

Editiones Principes.


T. II. p. 26. n. 87. folio. Quintiliani Institt. Oratt. Rom. 1470.	f 165
T. II. p. 114. n. 190. folio. Ausonius. Venet. 1472.	f 251


{==23==} {>>pagina-aanduiding<<}


T. III. p. 12. n. 111*. Hist. Aug. Scriptores. Mediol. 1475.	f 220
T. II. p. 8. n. 26. quarto. Terent. Varro. s.a. et l.	f 114


Oude Grieksche en Latijnsche Schrijvers, zonder jaar- of plaatsvermelding, of bij Schoiffer, Suuenheym, Moravus, Jenson, Aldus, Junta enz. gedrukt.


Folio. T. I. p. 11. n. 119-122. Th. Aquin. varia. 1467-1482. 4 Voll.	f 360
T. I. p. 216. n. 466. Aristot. et Theophr. Opp. Gr. 1495. ss. 5 V.	f 275
T. I. p. 217. n. 478. L.A. Senecae Opp. 1475. 2 P. 1 V.	f 300
T. I. p. 258. n. 562. Plinii Hist. Nat. 1470.	f 250
T. I. p. 312. n. 780. Veget. de re milit. 1473.	f 240
T. II. p. 23. n. 58. Rhett. Grr. 1508, 1509. 2 V.	f 210
T. II. p. 24. n. 73. Cicer. Orr. 1471.	f 221
T. II. p. 73. n. 117. Gellii Noctes Att. 1472.	f 200
T. II. p. 95. n. 156. Homerus. 1488.	f 271
T. II. p. 113. n. 179. Servius in Virgil. s.l. et a.	f 250
T. II. p. 113. n. 185. Ovidii Opp. 1474.	f 235
Quarto. T. II. p. 120. n. 413. Valer. Flacci Argonaut. Flor. s.a.	f 117
Octavo. T. I. p. 281. n. 1033. Plinii Hist. Nat. 1535, 1536. 3 V. ch. maj.	f 200
Duodecimo. T. II. p. 56. n. 6. Cicer. Opp. 1642. ap. Elzev. 10. T. 8. V.	f 100


Op Parkement of Velin gedrukt.


Folio. T. I. p. 1. n. 6. Biblia Hebr. s.a. et l.	f 165
T. I. p. 17. n. 178. Catal. des Saints. 1523, 1524.	f 435
T. I. p. 127. n. 427. Decretalium Compilatio. 1475.	f 225
T. II. p. 165. n. 209. Der Ritter Tewrdanncht. (Maxim. I.) 1517.	f 170
T. III. p. 15. n. 125. Froissart, Chroniques de France.	f 150
Quarto. T. II. p. 117. n. 371. Virgilius. Florent. 1741.	f 120
T. II. p. 136. n. 439. Marulli Epigramm. et Hymni. 1497.	f 200
T. II. p. 160. n. 536. Le Transformationi de Lod. Dolce. 1553.	f 280
Octavo. T. I. p. 233. n. 861. Philostr. de vita Apollonii, s.l. et a.	f 200
T. II. p. 128. n. 648. Ovidii Fasti, Tristia et de Ponto. 1502, 1503. 2 T. 1 V.	f 325


{==24==} {>>pagina-aanduiding<<}


T. II. p. 131. n. 201. Martialis Epigrr. 1501.	f 201
T. III. P. 2. p. 110. n. 1235. The Martyrdom of Lord Cobham. Lond. 1729.	f 150
Duodecimo. T. II. p. 133. n. 68. Lucretius. Paris, 1744. 2 V.	f 56
T. II. p. 133. n. 69. Catullus, Tibullus et Propertius. Paris, 1743.	f 56


Latere en beste Uitgaven.


Folio. T. I. p. 7. n. 73. Philo Jud. ed. Mangey.	f 100
T. III. p. 9. n. 76. Thucydides Dukeri.	f 140
T. III. p. 9. n. 80. Diod. Sic. Wesselingii.	f 136-10
T. III. p. 11. n. 94. Jul. Caesar Clarckii.	f 100
Quarto. T. II. p. 29. n. 78. Lucianus Reytzii.	f 168
T. II. p. 117. n. 377. Virgilius Burmanni.	f 80
T. II. p. 119. n. 398. Ovidius ejusdem.	f 130
T. III. p. 103. n. 91. Jul. Caesar Oudendorpii.	f 60
T. III. p. 104. n. 99. Livius Drakenborchii.	f 150
T. III. p. 104. n. 105. Tacitus Brotierii.	f 213
Octavo. T. II. p. 104. n. 515. Homeri Hias Heynii.	f 66-10
T. II. p. 109. n. 573. Callimachus Ernestii.	f 85
T. II. p. 126. n. 624. Virgilius Heynii.	f 59


Andere kostbare of volumineuze werken.


Folio. T. I. p. 1. n. 3. Polyglotta Complutt.	f 375
T. I. p. 1. n. 4, 5. Polyglotta Londinenss. et Castelli Lex.	f 305
T. I. p. 16. n. 161. Mansi Coll. Concill.	f 505
T. I. p. 17. n. 177. Acta S.S. Bollandi.	f 300
T. II. p. 3. n. 24. Stephani Thes. L. Gr.	f 125
T. III. P. 1. p. 13. n. 116. Corp. Hist. Byzant.	f 450
T. III. P. 1. p. 73. n. 666. Horsley, Britann. Romana.	f 401
T. III. P. 2. p. 153. n. 850-856. Gronovii, Graevii, Burmanni, et Sallengrii Thess. Antiquitt. c. Supplem., Pitisci Lex. et Gruteri Corp. Inscriptt.	f 552
T. III. P. 2. p. 154. n. 858, 859. Montfaucon, l'antiqu. expliqu. c. Supplem.	f 155
T. III. P. 2. p. 154. n. 860. Oeuvres de J.B. Piranesi.	f 900
T. III. P. 2. p. 157. n. 882. Museum Clementinum.	f 100
T. III. P. 2. p. 157. n. 886. Museum Florentinum.	f 150-10
T. III. P. 2. p. 157. n. 890. Antichita di Ercolano.	f 451
Quarto. T. I. p. 21. n. 27. Malachias, AEthiop. et Lat. c. aliis.	f 122


{==25==} {>>pagina-aanduiding<<}


T. I. p. 40. n. 205. C'est cy la coppie des deux grans tableaus etc.	f 510
T. I. p. 230. n. 837. Oeuvres de J.J. Rousseau, chez Didot.	f 215
T. II. p. 9. n. 6. Vocabulorum Gemma.	f 161
T. II. p. 190. n. 629-632. Acta Lipss. c. Supplemm, et Indd.	f 145
Octavo. T. I. p. 69, n. 224-231. Ochini varia.	f 60
T. I. p. 239. n. 918. Giord. Bruno degl', heroici furori.	f 85-19
T. I. p. 239. n. 922. Oeuvres de Voltaire, gr. pap. velin fatiné.	f 300
T. II. p. 15. n. 48. Alex. de villa Dei doctrinale, seu Gram. Lat. s.a. et l.	f 60
T. III. P. 2. p. 106. n. 1173-1201. Scriptores varii de Hist. Angl.	f 805


Werken van Kunst, Natuurlijke Historie, enz.


Folio. T. I. p. 259. n. 569. Sebae Thesaurus.	f 420
T. I. p. 264. n. 620. Jacquin, Plantt. rar.	f 251
T. I. p. 265. n. 629. Redouté, Liliacées.	f 250
T. I. p. 266. n. 635. Duhamel du Monc. Arbres et Arbustes (defectueux.)	f 210
T. I. p. 266. n. 639. Hortus Regius Honselaerdigensis.	f 211
T. I. p. 267. n. 641. Hortus Vindobonensis. (maculé.)	f 200
T. I. p. 267. n. 642. Florae Austriacae.	f 300
T. I. p. 267. n. 643. Hort. Schoenbrunn.	f 300
T. I. p. 268. n. 655. Hist. Nat. des Signes et des Makis.	f 100
T. I. p. 269. n. 662. Hist. Nat. des Colibris etc.	f 150
T. I. p. 269. n. 663. Hist. Nat. des Oiseaux de l'Amerique Sept.	f 121
T. I. p. 269. n. 664. Hist. Nat. des Oiseaux de Paradis etc.	f 100
T. I. p. 269. n. 665. Hist. Nat. des Promerops etc.	f 201
T. I. p. 270. n. 673. Lyster, Conchylia.	f 299-19
T. I. p. 310. n. 761. Hevelii machina Coelestis.	f 185
T. I. p. 312. n. 783. De Marchi Architettura militare.	f 150
T. I. p. 352. n. 796. Galer. de Florence. (pap. velin.)	f 280
T. I. p. 352. n. 797. Musee Français. (pap. vel.)	f 560
T. I. p. 355. n. 820. Galerie du Palais Royal. (pap. vel.)	f 206


{==26==} {>>pagina-aanduiding<<}


T. I. p. 356. n. 827. Oeuvres compll. de Rubbens et van Dyck.	f 100
T. I. p. 356. n. 830. Imit. of orig. Drawings by H. Holbein.	f 200
T. I. p. 357. n. 832. Estampes de la Bibl. Roy. de France.	f 305
T. I. p. 361. n. 867. Dart, Westmonasterium.	f 207
T. II. p. 57. n. 106. El Libro de lo infelice Guerino. 1477.	f 100
T. II. p. 57. n. 107. La linda Melosina.	f 131
T. II. p. 57. n. 108. Don Tristan de Leonis.	f 99-19
T. II. p. 58. n. 109. Del Cavallero Don Florindo.	f 150
T. II. p. 58. n. 111. Amadis de Gaula.	f 100
T. II. p. 58. n. 112. Las Sergas de Esplandian. etc.	f 90
T. III. P. 1. p. 16. n. 136. De la Borde, Voy. Pittoresque de l'Espagne.	f 102
T III. P. 1. p. 29. n. 251. De St. Non, Voy Pitt. de Naples et Sicile.	f 140
T III. P. 1. p. 30. n. 259. Houel, Voy. Pitt. de Sicile, Malta et Lipari.	f 143
T. III. P. 1. p. 32. n. 277. De la Borde, etc. Description de France.	f 115
T. III. P. 1. p. 51. n. 456. Zurlauben, Tableau de la Suisse.	f 275
T. III. P. 1. p. 77. n. 701. Heads of illustrious Persons of Gr. Brit.	f 350
T. III. P. 1. p. 80. n. 725. Rudbeckii Atlantica.	f 201
T. III. P. 1. p. 85. n. 770. Voy. pitt. de la Grèce.	f 151
T. III. P. 1. p. 86. n. 774. Vues en Egypte.	f 281
T. III. P. 1. p. 87. n. 784. Choix de Vues de l'Inde.	f 120
T. III. P. 1. p. 88. n. 785. Les Hindous.	f 116
T. III. P. 1. p. 89. n. 797. Dessins originaux Chinois.	f 150
T. III. P. 1. p. 90. n. 806. Déscription de l'Egypte. (Ouvr. non achevé.)	f 500
T. III. P. 1. p. 92. n. 819. Humboldt et Bonpland, Voy. dans l'Amerique.	f 405
T. III. P. 2. p. 163. n. 947. Gravures d'après des Vases antiques.	f 230
Quarto. T. 1. p. 277. n. 976. Historia Muscorum.	f 111
T. I. p. 279. n. 994. Edwards, Nat. Hist. of Birds.	f 122
T. I. p. 279. n. 995. Vaillant, Oiseaux d'Afrique.	f 200
T. I. p. 279. n. 997. Vaillant, les Perroquets	f 140


{==27==} {>>pagina-aanduiding<<}


T. I. p. 281. n. 1016. Martini und Chemnitz, Conchylien-Cabinet.	f 263
T. I. p. 364. n. 1279. Van Mander, Schilderboek.	f 80
Octavo. T. I. p. 363. n. 1307. Houbraken, Schouwburg der Nederl. Schilders.	f 120
T. II. p. 199. n. 995. Mattaire, Hist. Typographorum Parisienss.	f 75
T. II. pag. 207. n. 1100. Biographie universelle.	f 106
T. III. P. 2. p. 108. n. 1202. Leland, de rebb. Britann.	f 85
T. III. P. 2. p. 108. n. 1203. Leland, de Scriptt. Britann.	f 34
T. III. P. 2. p. 108. n. 1204, 1205. Triveti Annall. VI Regg. Angl. cum continuat.	f 63
Duodecimo. T. II. p. 163. n. 120. Paradoso over Capitolo etc.	f 160


Codices Manuscripti.


Folio. P. 1. n. 1. Biblia Hebr.	f 135
p. 1. n. 2. Quatuor Euangelia.	f 125
p. 7. n. 53. Oecumen. in Pauli Epp.	f 300
p. 10. n. 72. Chrysost. Homill. in Genes.	f 305
p. 26. n. 176. Apostolorum etc. canones.	f 231
p. 36. n. 234. Apsyrtus et alii de curandis equorum morbis.	f 1050
p. 48. n. 308. Eustathius in Homerum.	f 200
p. 57. n. 371. Sim. Metaphr. vitae S.S.	f 360
p. 57. n. 373. Anonymi vitae S.S.	f 380
p. 62. n. 404. Biblia e transl. Hieron.	f 295
p. 62. n. 406. Psalterium Davidis.	f 225
p. 64. n. 416. Augustinus in Psalmos.	f 380
p. 80. n. 482. Scotus in IV Libr. Sententt.	f 301
p. 114. n. 652. Prisciani ars Grammat.	f 405
p. 116. n. 665. Statii Thebaidos Libri XII.	f 500
p. 123. n. 715. Eusebii Chronicon.	f 200
p. 127. n. 735. AEq. de Roya, Compend. hist. univers.	f 200
p. 143. n. 832. La Bible historiale.	f 251
p. 145. p. 841. Metamorphose d'Ovide.	f 195
p. 148. n. 849. Les Oeuvres de J. de Coursy.	f 500
p. 148. n. 852. Grandes Chroniques de France.	f 200
p. 158. n. 931. Maerlant, Rijmbijbel.	f 231


{==28==} {>>pagina-aanduiding<<}


Quarto. p. 16. n. 116. IV Euangelia.	f 200
p. 16. n. 117. IV Euangelia.	f 200
p. 17. n. 125. Theophylactus in Euangg. Marci et Joannis.	f 131
p. 52. n. 335. Homeri Hias.	f 1340
p. 103. n. 599. Codex Theodosianus.	f 400
p. 103. n. 600. Theodosianae Constitutiones.	f 425
p. 104. n. 601. Justiniani Digesta.	f 320
p. 133. n. 771. Eusebii Chronicon.	f 200
p. 135. n. 780. S. Martini Turon. Ep. Liber de Trinitate etc.	f 200
p. 137. n. 791. Grotii Parallelon rerum publicarum.	f 160
Octavo. p. 55. n. 360. Aristophanis Comoediae duae.	f 165
p. 93. n. 548. Officium beatae Mariae.	f 140
p. 122. n. 711. Remig. Autissiodorensis in Martianum Capell.	f 123
p. 142. n. 827. Sallustius c. scoliis et gloss.	f 150
De vazen zijn verkocht voor	f 1450
Niet verkocht zijn (lof hebbe der Heeren Verkooperen kieschheid!)	
T. II. p. 60. n. 210. in quarto.	
T. II. p. 62. n. 287, 289, 290.	
T. II. p. 65. n. 327. allen in octavo.	
T. II. p. 69. n. 22.	
T. II. p. 70. n. 29, 30, 31. allen in duodecimo.	


Viertal brieven aan eenen vriend, over de tentoonstelling der kunstwerken van nog levende Nederlandsche meesters, te Amsterdam, van den jare 1824.

Gij doet mij waarlijk zeer veel eer aan, geachte Vriend! met mij zoo ernstig als vriendelijk te noodigen tot het mededeelen mijner gedachten over de voorwerpen van kunst, ons bij de onlangs afgeloopene Tentoonstelling voor oogen gehouden. Ik beken het gaarne, deze uitnoodiging, als ook de ondubbelzinnige blijken van goedkeuring, waarmede onze briefwisseling bij eene vroegere gelegenheid is ontvangen geworden, waren reeds drangredenen te over, om mij daaraan thans niet te onttrekken. Doch de aankondiging van eene brochure, en daarna de verschijning van nog een en ander, over hetzelsde onderwerp, verkoelde niet weinig den lust,

{==29==} {>>pagina-aanduiding<<}
waarmede ik deze taak dacht op te vatten. Immers moest ik vreezen, dat hierdoor hetgeen ik voorhad te schrijven geheel nutteloos zou worden; want, en gij weet dit ligt beter dan ik, het is hoogstmoeijelijk, zelfs gevaarlijk, wanneer, om eens met hooft te spreken, het weeder, aan 't quakkelen slaande, een' diepen dijk gemaakt heeft, zich een nieuw spoor en eigen weg te banen, langs welken men hoopt zijn doel te zullen bereiken. Bij de inzage, echter, met name van het bedoelde stukje, meende ik in uw aanzoek wel te mogen bewilligen. Wat ik u intusschen als mijn oordeel meen te moeten kenbaar maken, moet gij geenszins als eene afdoende uitspraak aanzien; maar gij moogt u gerust verzekerd houden, dat eene strenge onpartijdigheid, geen ander inzigt, mij in mijne beschouwing zal geleiden. Deze bekentenis ftrekke alzoo tot eene verontschuldiging, wanneer ik in eenig opzigt dwalen mogt.
Te regt merktet gij reeds op, dat de tijd tot het houden der Tentoonstelling in dit jaar, 1824, vroeger gesteld werd, dan bevorens. De reden dezer vervroeging heeft men te zoeken in de aankondiging der expositie te Brussel, welke bepaald was tegen October, en dus bijna gelijktijdig met de onze zoude hebben plaats gehad. En zeker, indien niet van hoogerhand daarin ware onderhandeld geworden, zouden beide, die te Brussel en te Amsterdam, daardoor merkelijk hebben geleden. Wij voor ons, althans, zouden van onze Zuidelijke kunstbroeders nog minder stukken hebben ontvangen, dan thans. De Brusselsche, daarentegen, heeft nu weinige of geene schilderijen van de onze overgenomen. Immers het grootste aantal, en daaronder de voornaamste, werden of waren reeds verkocht, en wel zoodanig verkocht, dat men zich omtrent de tevredenheid der kunstenaars deswege in geenen deele behoeft te verontrusten; terwijl zulks aan vele der teruggezondene voorzeker mede zoude zijn te beurt gevallen, indien derzelver vervaardigers daarvoor geene prijzen hadden gevorderd, welke de liefhebbers van den koop deden afzien.
Wij moeten ons verheugen over ons kunstenkweekend en kunstenminnend Noordelijk Hollands deel, dat in dit opzigt, alsmede door het gedurig en getrouw opkomen te dezer gelegenheid, getoond heeft, hoeveel belang men voortdurend in deze inrigting blijft stellen. Men verzekert, dat er ruim 15,500 Lijsten zijn uitgegeven; en dit getal ware, buiten

{==30==} {>>pagina-aanduiding<<}
allen twijsel, nog aanmerkelijk vermeerderd geworden, wanneer niet het gunstig jaargetijde vele aanzienlijke liedon op hunne Buitenverblijven had teruggehouden.
Het Lokaal, dat men reeds meermalen tot de Tentoonstellingen bezigde, en waarschijnlijk voor deze inrigting steeds zal gebruiken, blijft bij uitnemendheid tot dit einde voldoen. Het komt mij echter voor, dat men, bij een toenemend getal van stukken, hetwelk dit jaar reeds plaats vond, en bepaaldelijk van zoogezegde kapitale schilderijen, omtrent derzelver plaatsing nog wel eens eenige ongelegenheid zal ontmoeten. Doch waartoe te zorgen vóór den tijd? De Kommissie, die altijd, en ook nu wederom, met zoo veel zorg en vlijt hare taak volbragt heeft, zal ook alsdan wel middelen weten te beramen, al ware het slechts (om iets te noemen) door eene ruimere terughouding van zulke aangebodene stukken, welke niet zoo geheel den toets kunnen doorstaan. Zij heeft inderdaad eene gewigtige en moeijelijke taak te vervullen. De strengste onpartijdigheid, vanwaar zij moet uitgaan, brengt haar niet zelden in aanraking met lastige en ontevredene bedillers, het zij dan om de verwerping, het zij om de plaatsing hunner stukken. Ik mag echter bij deze gelegenheid niet voorbijgaan de breede omschrijving, met welke men twee der stukken van navez en die van ricquier heeft verwaardigd, als hadde men daarmede de aandacht bepaaldelijk willen vestigen op deze twee Meesters, terwijl andere, desgelijks zeer verdienstelijke, kunstenaars onder den vloed van medewerkers als verzwolgen werden. - Maar het wordt tijd, dat ik ter zake toetrede.
De Tentoonstelling van 1824 dan, gelijk ik reeds aanmerkte, overtrof, in getal van stukken, de vorige, welke echter ons vooral niet minder kapitale en belangrijke schilderijen vertoonde, dan die van dit jaar. Beider betrekkelijke waarde tot elkander te bepalen, is moeijelijk, dewijl men thans in alle vakken zeer verdienstelijke stukken konde onderscheiden, hetwelk, indien eene meer algemeene medewerking hadde plaats gevonden, ontwijfelbaar tot een voordeelig besluit voor deze, boven die van 1822, zoude geleid hebben. En dit laat zich reeds uit een oppervlakkig inzien der Lijsten van beide jaren van voren opmaken.
Hoe vele namen van met roem bekende Schilders mist men op die van 1824! Gaarne zouden wij er pieneman, m.j. van bree jr, ph. van bree, versteegh, pae-
{==31==} {>>pagina-aanduiding<<}
linck, odevaere, cels, de cauwer, van assche, braeckelaer, gabriël en anderen in hebben aangetroffen. Van pieneman, als verbonden aan het Koninklijk Instituut van Kunsten en Wetenschappen, als Eersten-Directeur der Akademie, uitsluitend aan de beoefening der Beeldende Kunsten gewijd, had men, ik ontveins het niet, iets op de Tentoonstelling verwacht; geenszins, dat hij zich, met van bree en anderen, die in soortgelijke betrekkingen staan, herhaalde malen ons zijne kunstvoortbrengselen zoude hebben onthouden. Het is waar, de vervaardiging van het groote stuk, dat sinds langen tijd de algemeene aandacht en bewondering heeft gaande gehouden, en wegens deszelfs afzonderlijke bezigtiging een zoo groot opzien baart, heeft dezen kunstenaar zeker veel tijd ontnomen; doch..... Maar wij sporen liever den grond van hunner aller terughouding niet na. Ieder beminnaar van kunst gevoelde, dat zij allen, genoegzaam verzekerd van den algemeenen bijval, zich tot mededeeling niet ongehouden konden rekenen jegens een publiek, hetwelk hunne tentoongestelde stukken altijd met groote toejuiching en geestdrift heeft ontvangen, en zich daardoor geregtigd achtte, om de openlijke beschouwing hunner kunstvoortbrengselen te vorderen, opdat zij niet slechts hunnen eigen roem in het vak der schoone kunsten, maar ook dien van het Vaderland, steeds meer en meer zouden helpen verbreiden. Vleijen wij ons intusschen, dat zij bij eene volgende gelegenheid aan den algemeenen wensch zullen gehoor geven; en, op dien grond bouwende, mogen wij de streelende verwachting koesteren, dat de eerstvolgende Tentoonstelling, niet alleen in aantal en belangrijkheid, maar ook in voortreffelijkheid, alle de vroegere zal te boven
streven.
Na deze bedenkingen, waarbij ligt nog andere te voegen waren, zal de aangevoerde vergelijking gemakkelijker zijn op te lossen. De Meesters, die ous voor het eerst hunne schilderijen aanboden, konden, uit den aard der zake, niet wel met de meer geoefenden wedijveren of gelijk gesteld worden; ofschoon er zich onder bevinden, (bij voorbeeld een p.f. leroy) die reeds een zoo gunstig vermoeden van hunne bekwaamheden hebben doen opvatten, dat zij, indien de verwachting, die men van hunne talenten voedt, niet worde teleurgesteld, eenmaal Neêrlands luister in het vak der schoone kunsten krachtig zullen helpen schragen en handhaven.

{==32==} {>>pagina-aanduiding<<}

Het blijst gezegd, wat ik u eens als mijn gevoelen mededeelde, nopens de moeijelijkheid tot het maken van afdeelingen in de kunst. Dit jaar ontmoette ik er wederom een duidelijk bewijs van in het stuk van barbiers te Haarlem, het ligten van de Cataract voorstellende. Als onderwerp eener werkelijke gebeurtenis, mag men aan de geschiedkundige waarheid niet twijfelen; en echter zou ik voor mij hetzelve niet onder de Historische stukken durven rangschikken. Hoezeer dan ook deze eens gemaakte zwarigheid blijft bestaan, zal ik evenwel verpligt zijn, eenige regelmaat in acht te nemen, en, den weg houdende, langs welken ik u vroeger rondleidde, wederom eerst van de Historische stukken en Portretten spreken, om daarna van het tableau de genre, de Stillevens, Bloem- en Fruitstukken, Stad- en Kerk-, Zee- en Watergezigten enz. enz. te gewagen.
Het eerste en hoogste vak der kunst, het Historieschilderen, is gansch geene gemakkelijke taak. Het vereischt niet slechts eene meer gezette en uitgebreide studie dan de overige, maar ook werkt bovenal tot het welslagen in dezen mede eene localiteit, en, ten gevolge van dien, eene aanmoediging, welke in onze Noord-Nederlandsche gewesten schaars voorkomt of gevonden wordt. De kunstenaars der Zuidelijke provinciën hierin gelukkiger zijnde, kan het zelden missen, dat wij van hen Historische voorstellingen ontvangen. Doch ook de onzen wijdden zich sinds eenigen tijd, met goed gevolg, aan dit vak toe. De beroemde moritz, die zich thans niet heeft willen onttrekken, heeft bij deze gelegenheid, en ook vroeger, toen hij de Kruisiging en de Afneming van het Kruis ten voordeele van het oude Mannen- en Vrouwenhuis liet bezigtigen, wederom aan den dag gelegd, hoe volkomen hij het penseel meester is, hetzij hij in dit of in eenig ander vak zijne kunst uitoefent, en hoe hij edelmoedige belangeloosheid met ware kunstverdiensten weet te paren. Het bezoek der Vrouwen bij het Graf getuigt van zijne zeldzame begaafdheden, die misschien alleen aanmoediging behoeven, om het geheel ontwikkelde talent van dezen verdienstvollen kunstenaar in meerdere grootsche proeven te zien schitteren. De Koopman in Prenten, door denzelfden Meester, draagt mede blijken van eene uitnemende schildering; het vreemde en zonderlinge des onderwerps, tevens het merk van moritz' genie, heeft nog al eenigen aanstoot gevonden.

{==33==} {>>pagina-aanduiding<<}

C. kruseman gaf van zijn tweejarig verblijf in Italië sprekende bewijzen. Al hetgeen door hem is ingezonden, draagt blijken van zijne vordering in juistheid van teekenen en goede penseelsbehandeling. De aanmerking wegens kleur en houding, op dezelve te maken, mag men redelijkerwijze verwachten, dat eenmaal zal wegvallen. In den bedelenden belisarius had men meer oorspronkelijkheid gewenscht. - De vaderlandsche Zeeheld m.a. de ruyter bij het lijk van m.h. tromp, eene afgewerkte schets, door den jongen portman, doet de schoonste verwachtingen in dit vak van dezen kunstenaar oprijzen. Dit stuk vond veel bijval, en bezit hooge en bijzondere verdiensten, vooral ook wat het koloriet betreft, welke den vervaardiger groote eer aandoen. De eenzelvige gelijkheid der portretten, en eene soortgelijke aanmerking ten opzigte der kleeding, beletten niet, hem onder die jeugdige kunstenaars te noemen, die alle aanmoediging overwaardig zijn.
De komst van hugo de groot aan het huis van zijnen vriend daatselaar, door doijer vervaardigd, was niet ontbloot van verdiensten, maar met dat al niet beter dan de albrecht beiling, dien men in 1822 van denzelfden aanschouwde. (De openstaande deur scheen mij toe, met de zoo noodwendige geheimhouding kwalijk te strooken.) Men verwacht van dezen jeugdigen Schilder, en zijne vorderingen op zijne kunstreize, bij eene volgende gelegenheid, belangrijke proeven.
Uit de Zuidelijke provinciën troffen wij aan den verdienstelijken ricquier, die met volhardenden ijver voortgaat het Historiéle vak uitnemend en met vordering te beoefenen, en daarvan drie afdoende bewijzen heeft ingediend. Reeds de onderwerpen, of uit onze Geschiedenis ontleend, of daartoe eenigermate te betrekken, boezemen belangstelling in; derzelver behandeling, zoo krachtig als uitvoerig, vol uitdrukking, doen verzekering van zijn talent, en verdubbelen den lof, dien ik hem vóór twee jaren waardig achtte. Eene meer stoute behandeling zoude zijner stukken eene nog hoogere waarde bijzetten. De kleurigheid, waarover ik vroeger mijne aanmerking maakte, was thans minder, en de zamenstelling der groepen behagelijker. Het bezoek van oranje bij egmond was bevallig en vol genie. Ook de jacoba had geene geringe verdiensten, en balboa wekte, door kracht van uitdrukking, te regt belangstelling.

{==34==} {>>pagina-aanduiding<<}

Geestig in vinding was de voorstelling door spruyt, te Brussel, wiens kunstvoortbrengselen wij nimmer, zoo veel mij bewust is, op onze Tentoonstellingen aanschouwden. Het ontevreden gelaat van den Borstelmaker, wien het bedrijf van ketel, daar hij met den vinger schilderde, thans weinig voordeel zoude aanbrengen, was wèl uitgedacht, het geheel vrij goed zamengesteld en geschilderd. Dit stukje werd met genoegen gezien, en doet naar andere vruchten van zijne hand wenschen.
Ducq, te Brugge, leverde twee stukken, beide betrekkelijk tot de fabel van Daphnis en Chloë. Zoo het gerucht ons niet bedriege, zoude deze kunstenaar door eene beroerte zijn aangetast, die hem het gebruik zijner handen schier ontnomen heeft; en indien dit noodlottig berigt zich mogt bevestigen, dan heeft men dit jaar welligt de laatste vruchten zijner kunst aanschouwd. Eene goede compositie en fraaije behandeling deden den bekwamen kunstenaar terstond herkennen, die echter te zeer den geest der Fransche School heeft aangenomen.
Doch de verdiensten van alle de reeds genoemden werden overtroffen door de schilderijen van navez, die wederom de pronk der Tentoonstelling waren. Deze zevenendertigjarige kunstenaar gaat met vaste schredeu voorwaarts; zijne steeds toenemende vorderingen bieden een allerstreelendst vooruitzigt aan. Ieder werd telkens tot zijne tafereelen als teruggetrokken, om telkens meer voldaan zich van dezelve te verwijderen. Allertreffendst en vol uitdrukking waren de Meisjes, door eenen Kluizenaar vermaand wordende; en de hooge stemming, waarin hij de beschouwers zijner beide andere stukken wist te brengen, was bovenal opmerkelijk. Verbeeld u eene voorstelling uit den Bethlehemschen Kindermoord afgebeeld te zien met de sprekendste uitdrukking der karakters, gevoegd bij eene edele, grootsche, breede, navez eigene wijze van behandeling, om u slechts eenigermate een denkbeeld te vormen van den indruk, dien deze schilderij heeft achtergelaten. Het afgrijselijke dier gebeurteis, waarvan wij in de gewijde schriften lezen, boezemde eene hartstogtelijke huivering in, die in weemoedigheid en een meêwarig godsdienstig gevoel overging op het zien van de Familie, welke de genezing van haar ziek Kind van de H. Maagd komt afsmeeken. Navez verdient met het hoogste regt de eervolle onderscheiding, waarmede zijn talent

{==35==} {>>pagina-aanduiding<<}
reeds is verwaardigd; hij heeft aanspraak op duurzame hoogachting van allen, die de schoone kunsten weten te schatten. Ditmaal heeft hij zeker wederom reden, om over het onthaal, door hem genoten, tevreden te zijn. Vóór het openen der Tentoonstelling had reeds ééne schilderij haren kooper gevonden, en de beide andere werden zeer spoedig verkocht. Wij wenschen hem kracht, lust, tijd en leven, om ons nog dikwerf op zulke keurige vruchten te onthalen. - Hij vergunne ons echter ééne aanmerking Alles is nog te heel en te kleurig, te weinig in den besten Hollandschen trant. Hij zou van van der helst, karel du jardin, en anderen van dien stempel, veel, ten beste van de harmonieuze ineensmelting van kleuren en nuances, kunnen leeren.
Een leerling uit de school van navez liet zich spoedig als zoodanig herkennen. De manier, in welke de lantsheer zijnen Meester volgt, werd met genoegen opgemerkt. Zijn Visscher, met twee Kinderen bij zich, onderscheidt hem op eene voordeelige wijze.
Maes, een der genen, welken de Koninklijke gunst van een vierjarig pensioen tot eene kunstreize, de hoogste belooning bij de voortreffelijke inrigtingen der Koninklijke Akademiën van Beeldend: Kunsten te Amsterdam en te Antwerpen, werd toegewezen, zond ons, onder anderen, een' H. sebastiaan, die, wat de kleur, teekening en uitdrukking van den kop betreffen, minder de aandacht trok, dan zijne Pifferari, voor eene Madonna zingende, hetwelk eigenlijk tot het tableau de genre behoort.
Doch ik merk, dat ik reeds een' tamelijk langen brief heb geschreven; weshalve ik omtrent j.a. kruseman, die veel aanleg toont en vooruitgaat, j.f. thijs, geirnaerd, bauer niet mag uitweiden. Elk had zijne bijzondere verdiensten. Geirnaerd slaagt veel gelukkiger in huisselijke tafereelen, dan in het Historische vak. Allen verdienen aanmoediging. Ik meen u echter het voornaamste eenigzins te hebben doen kennen van hetgeen de beoefenaars van het Historieschilderen hebben geleverd. Mij dacht, over het algemeen, meer vooruit- dan teruggang te bespeuren. Onze jonge kunstenaars schijnen zich meer en meer op dit gedeelte der kunst toe te leggen.
De minste ook onder hen late den moed niet zinken, wanneer hij bescheidene aanmerkingen over zijn werk hoort. Het

{==36==} {>>pagina-aanduiding<<}
is, wel is waar, een steil en moeijelijk pad, dat zij te bewandelen hebben; maar een volhardende ijver, gedurige oefening in alwat tot het daarstellen van de gekozene onderwerpen betrekking heeft, zal langzaam, maar zeker, tot het doel geleiden. Dit, en eene onderlinge vergelijking, waartoe de Tentoonstellingen ruime gelegenheid aanbieden, zullen het hunne toebrengen, om eindelijk op den ééns met vaste schreden betreden weg den palm der eere weg te dragen, en der nakomelingschap bewijzen achter te laten, dat de geest der Nederlanderen in tijden van onderdrukking wel kon versagen, maar nimmer geheel worden verdoofd, ja zelfs veeleer, naar 't schijnt, krachten verzamelde, om met nieuwen moed zich op te heffen, en glansrijk te schitteren, als sterren aan den onbewolkten hemel.
(De tweede Brief hierna.)






Bijzonderheden uit het eigenhandig verhaal van Jan Francken, laatsten dienaar van 's lands advocaat, Johan van Oldenbarnevelt, wegens hetgeen dezen zijnen heer bejegende, bij en gedurende deszelfs gevangenis en teregtstelling, en wegens hetgeen hem (Francken) zelven wedervoer, tot in den avond van den dag van zijns heers onthalzing.

(Medegedeeld door den Eerw. a. stolker, te Rotterdam)

Het is bekend genoeg, dat jan francken een Verhaal geschreven heeft van hetgeen hiervoor is opgenoemd. De Schrijver der Historie van het leven en sterven van Heer johan van oldenbarnevelt, voor de tweede maal gedrukt, in quarto, in het jaar 1658, en welke Schrijver, blijkens den brief aan Burgemeesteren en Regeerders der stad Rotterdam, welke voor zijn werk geplaatst is, geacht werd te zijn Mr. cornelis bosch, voornaam Regtsgeleerde, heeft van de aanteekeningen van francken (echter zonder het te melden) gebruik gemaakt, en ze, vooral van bladz. 92 tot 262, genoegzaam letterlijk, ter bekwame plaatse zijner Historie, ingevlochten. Zoo ook heeft de Uitgever der warachtige Historie van de gevanckenisse enz. van wijlen Heer johan van oldenbarnevelt, welke gedrukt is in den jare 1620, zijn verhaal, zoo als hij, op den titel, zelf

{==37==} {>>pagina-aanduiding<<}
zegt, mede te zamen gebragt uit francken's verklaringe; hetgeen, met andere woorden, te zeggen is, dat ook hij, doorgaans, doch vooral van bl. 62 en vervolgens tot het einde, het verhaal van francken slechts letterlijk in het zijne heeft overgedragen. Wat meer is, ook geeraert brandt, in zijne Historie van de Rechtspleging van oldenbarnevelt enz., beroept zich, op bl. 12, 14-16, 19-21 enz., op francken's aanteekeningen, wier eigene woorden hij telkens in zijn verhaal opneemt, en welke hij zegt gedrukt te zijn te Rotterdam, in den jare 1670. Ik heb aan die uitgaaf geene kennis; doch het blijkt, uit de plaatsen, door brandt overgenomen, dat dezelve uitgaaf, ten minste in sommige opzigten, veel breedere aanteekeningen behelst, dan die, welke de twee vorige schrijvers te hunnen gebruike gehad hebben. Hetgeen mij hieruit waarschijnlijk was voorgekomen, dat namelijk francken, in den beginne, een verhaal van het gebeurde gesteld heeft, voor zoo ver het hem eerst in het geheugen kwam, doch daarna bijvoegsels op hetzelve heeft geschreven, behelzende bijzonderheden, welke hij zich van tijd tot tijd herinnerde, dit is mij thans volkomen zeker geworden, sedert mij een mijner geëerde Stadgenooten, de Heer abraham noordwijns, niet lang geleden, een boekdeel in quarto bragt, in hoornen band gebonden, en dragende kenteekenen van oudheid; biedende mij hetzelve aan, om te onderzoeken, of ik er iets bijzonders in vond, en mij, zoo ja, vrijheid latende, om daarvan zoodanig gebruik te maken, als ik zou goedvinden; van welke vrijheid ik mij thans bediene. Het gemelde boekdeel was, vóór vele jaren, bezeten geweest bij zekeren Neef
van des Heeren noordwijns' Moeder, de bruin geheeten, welke Neef, volgens haar berigt, in betrekking van maagschap had gestaan met de familie van oldenbarnevelt; van dezen Neef was hetzelve, te gelijk met twee geschilderde afbeeldsels van barnevelt en zijne Vrouw, maria van utrecht, welke verloren zijn gegaan, bij erfenis, gekomen aan de ouders van den Heer noordwijns, uit wier nalatenschap het aan zijn Ed. gebleven is. Ik vond in dit boek, behalve de bekende Remonstrantie van oldenbarnevelt aen de Staten van Holland van 1618, de Propositie, gedaen aen de Staten Generael, door den Franschen Gezant maurier, den 1 May Ao. 1619, en eenige geschrevene en gedrukte stukjes van minder belang. Vooreerst,

{==38==} {>>pagina-aanduiding<<}
de Historie van het leven en sterven van Heer johan van oldenbarnevelt; ten tweede, de warachtige Historie van de gevanckenisse enz. van denzelven, beiden hiervoor gemeld; maar eindelijk, en ten derde, een oud handschrift van 63 bladzijden, dragende den volgenden titel: Waerachtige Historye van 't gene geschiet en gepasseert is, van tyt tot tyt, geduierende de gevanckenisse van myn Heere johan van oldenbarnevelt, Advocaet van Hollandt, Ridder, Heere tot Berckel, Roderys enz., te samengebracht meest uyt syn Eds. eygen geschriften, behendelyck uytgesonden, ende mede thuys gebracht, en in myn kleederen bewaert, door my synen Dienaer johan francken, die geduierende syne gevanckenisse altyt by hem geseeten heeft, mitsgaders oock de verclaeringe van myns Heers eygen woorden, den lesten avont, nacht ende morgen voor syn doot gesproocken. Alles gestelt in oprechte eenvoudicheyt ende waerheyt.
Van dit geschrift zijn de eerste twintig bladzijden met eene wel niet fraaije, maar toch vrij duidelijke, hand geschreven, en staat, op gemelde twintigste bladzijde, van onderen, de volgende aanteekening van eene nettere en betere hand: ‘Dit naervolgende is door my D.V.K. uyt de cladden en memorien, by jan francken gehouden, getrocken, alsoo die in syn sterffhuis heb gevonden. Ter mem.’ En volgt nu het overige, met de hand dezer aanteekening geschreven, tot op gezegde bladz. 63, waar alles eindigt met: onderstont jan francken. Ik meen dus het daarvoor te mogen houden, dat de meergemelde twintig eerste bladzijden van dit geschrift van francken's eigene hand zijn, en dat hij het, uit zijne vroegere memoriën of aanteekeningen, heeft begonnen zamen te stellen, doch door den dood niet heeft mogen voltrekken, hetgeen daarna door den mij onbekenden D.V.K. geschied is.
Uit vergelijking nu van dit geschrift met de beide voorgemelde gedrukte Historiën, zoo van het leven en sterven, als van de gevanckenis enz. van oldenbarnevelt, is mij gebleken, dat in deze, zoo als ik gezegd heb, genoegzaam letterlijk, van hetzelve is gebruik gemaakt; doch de breedere aanteekeningen bij brandt zijn mij daarin niet voorgekomen: en dit heeft mij doen aannemen, dat francken zijne aanteekeningen op onderscheidene tijden, en afgezonderd van elkander, geschreven heeft, dat zij daardoor niet alle aan allen zijn bekend geworden, en dat de uitgaaf, door

{==39==} {>>pagina-aanduiding<<}
brandt gebruikt, en zeker de jongste, bijzonderheden behelst, welke elders, en zelfs in ons Handschrift, niet voorkomen. Dit laatste zou verwondering kunnen baren; doch D.V.K. zegt, in zijne aanteekening op bladz. 20, niet, dat hij alles gaf, wat francken geschreven had, maar alleen, dat hij zijn volgend verhaal uit de kladden en memoriën, ten sterfhuize van francken gevonden, had getrokken, hetwelk niet meer behoeft te beteekenen, dan dat hij daaruit had overgenomen, wat hem belangrijkst, en tot het oogmerk, dat hij zich had voorgesteld, dienstigst, was voorgekomen; terwijl zijne uitdrukkingen ons gevoelen, dat het ten sterfhuize gevondene uit verscheidene afzonderlijke stukken bestond, schijnen te begunstigen. Ondertusschen bevat ons Handschrift mede bijzonderheden, welke noch in de beide meergemelde Historiën, noch bij brandt gemeld zijn; en vond ik zoo ook nog eene en andere, in Bijvoegsels of Aanteekeningen van dezelfde hand, welke de eerste twintig bladzijden van het Handschrift geschreven heeft, (dat is, naar ons gevoelen, van francken zelf) op de gedrukte warachtige Historie van de gevanckenisse enz., in ons boekdeel mede ingebonden; zijnde die Historie daarin, door gezegde hand, ook, op vele plaatsen, zoo op den kant, als tusschen de regels in, verbeterd.
Ik zal nu, wat ik, zoo in het Handschrift, als in de geschrevene Aanteekeningen op de gemelde gedrukte Historie, opmerkelijks, en mij althans onbekends, heb aangetroffen, den Lezer mededeelen, in vertrouwen, dat het in dezen tijd, waarin men doorgaans dergelijke bijdragen tot de gebeurtenissen van vroegere dagen met blijkbaar welgevallen opneemt, niet onwelkom zijn zal.

I.

G. brandt heeft, in het IIde Deel van zijne Historie der Reformatie, op bladz. 842, gemeld, dat, op den dag van des Advocaats gevangenneming, de Heeren van schaegen en van asperen, voorname leden der Hollandsche Ridderschap, met gedruisch, door de wacht van Prins maurits, waren ingedrongen tot aan de kamer, waar barnevelt gevangen zat, eischende zijne loslating; doch dat maurits, op het gerucht, was uitgekomen, gemelde Heeren deed aanhouden en van hun zijdgeweer berooven, en van het geval kennis liet geven aan de Staten Generaal, met verklaring, dat men, naar zijn oordeel, gemelde Heeren, met

{==40==} {>>pagina-aanduiding<<}
eene bestraffing, onder handtasting, zou mogen ontslaan, gelijk geschiedde; doch noch hij, noch anderen, zoo veel ik weet, berigten, hetgeen ik, in francken's Handschrift, (ter plaatse, waar hij verhaalt, dat hij zich, in den namiddag van zijns Heers gevangenis, naar de plaats derzelve - het Hof van maurits - begaf, om te vernemen, of men hem bij den gevangenen wilde toelaten) omtrent van asperen, dus leze: ‘Soo ick nae boven ginck, is den Heer van asperen my, op de trappen, tegengecomen, en seyde: Jan, syt gy daer? Secht u Heer, dat ick ende Heer van schaegen, voor den middag, by syn Extie syn geweest, uyt den naem van de Heeren Staten van Hollandt, ende hebben ten hoogsten geprottesteert tegens het vangen van de dry Heeren, buyten haere kennisse, ende dat oock wel qualyck genomen is, dat u Extie syn hoff tot eene gevanckenisse heeft geleent. Syn Extie heel ontstelt synde, seyde: “Heer van asperen houdt u bachuys toe, ofte ick salder u by doen setten.” Den Heer van asperen seyde tegen my: Secht u Heer vry, dat ick soo resolut tegen syn Extie gesproocken hebbe, ende dat wy ons beste sullen doen, om de Heeren gevangens los te krygen.’ Vervolgens gemeld hebbende, dat hij, tegen den avond, bij zijn' Heer bescheiden werd, zegt hij, dat hem derwaarts deszelfs twee Klerken, carel de brieder en eduwaert everwyn, volgden, latende den gevangenen vragen,
wien zijner Dienaars hij geliefde bij zich te hebben, en dat hij daarop hem, francken, verkoos, als gewoon hem te dienen. Ik vond dit ook nergens aangeteekend.

II.

In de Historie van het leven en sterven van Heer johan van oldenbarnevelt, op bladz. 99, is verhaald, dat, als men den gevangenen, uit naam der Staten Generaal, aanzeide, dat men hem, uit het Hof van maurits, zou overbrengen naar de kamer, waar hij vervolgens de gevangenis doorbragt, hij zich daarop dus liet hooren: ‘Van wegen de Heeren Staten Generael begeer ick niet te gaen. Ick en hebbe haer noyt yet in 't alderminste te kort gedaen. Van wegen myn Heeren ende-Meesters, de Staten van Hollandt ende Westvrieslandt, ende syn Extie, als Stadhouder, wil ick geerne gaen; maar de Staten Generael en hebben over my niet te commanderen.’ Maar ik vond elders mede niet, dat hij dit nog wel tweemalen her-
{==41==} {>>pagina-aanduiding<<}
haalde, gelijk dit Handschrift aldus meldt: ‘Den Luitenaut (die de aanzegging gedaan had) by syn Extie geweest synde, ende wederom by myn Heer comende, maer alsoo hy soetjens met myn Heer sprack, hebbe ick niet wel connen verstaen, wat sy seyden, dan alleen, dat hy prottesteerde tegen de Staten Generael, met de voren verhaelde woorden.’ En ééne bladzijde verder: ‘Nae den middag omtrent twee ofte dry uyren, quam den Luitenant ende den Venderich, om myn Heer te brengen in een ander camer, daar tegen hy wederom prottesteerde, niet te gaen, uyt naem van de Staten Generael, maer wel, enz. Sy seyden, dat sy haeren last mosten volgen; soo heeft hy moeten gedogen.’ - Men bragt hem nu, door eenige van de vertrekken zijner Extie (*), door de boven galerijen der Fransche kerk, en door de kamer der Staten Generaal, tot in de gevangenkamer, en, eer hij daar kwam, had de oude zwakke
man ‘wel vier ofte vijffmael moeten rusten, op een leunstoel, die den boetfu (boute-feu) (†) hem naedroech.’

III.

De volgende bijzonderheid kwam mij almede elders niet voor. De gevangene werd, zoo lang hij in 's Prinsen hof gehouden werd, onder anderen mede bewaakt door twee Duitsche Baronnen (‡), ‘de Baron de geero (zegt francken) en nog een Hoogduyts, ofte Edelman uyt Bohemen,’ Adelborsten der Garde van zijne Extie, die des middags en 's avonds met hem aten. Nu verhaalt hij, dat zijn Heer, den laatsten middag van zijne bewaring in 's Prinsen hof, nadat men hem de bovengemelde aanzegging, wegens zijne aanstaande overbrenging, had gedaan, over den maaltijd ‘welgemoed was, alsoff hy geen swaericheyt hadde, en veel ende verscheyden discoersen (hield) met de Adelborsten. De éénen (zegt hij) hadde schryvens gecregen uyt Duytslant, ofte van die quartieren, oft van Bohemen, die hy myn Heer verhaelde, alsoo de Palsgraeff doen begon den oorloch by de hant te nemen van Bohemen. Myn Heer seyde, dat de Palsgraeff geenen goeden Raedt en hadde, dat hy de saecke niet wel soude uytvoeren connen, dat hyt met het swaert soude moeten haelen, dat hy daertoe

{==42==} {>>pagina-aanduiding<<}
niet machtig genoeg en was, dat hy bedrogen soude syn met de Duytse Vorsten, dat het een saecke was van een groot en swaer gevolch en periculeus, soo onsen staet haer daer mede vermengden, dat het te beduchten was, datter niets goets van te verwachten was.’ - De uitkomst heeft getoond, hoe wèl de grijze Staatsman dit had ingezien.

IV.

Dat barnevelt, zelfs tot daags vóór zijnen dood, berigten van buiten kreeg, eerst door middel van hem toegezondene peren, waarin men behendig penneschachten stak, welke briefjes bevatteden, doch 't geen ontdekt werd, en daarna door andere, en vooral door één middel, hetgeen men nooit ontdekte (*), is mede elders gemeld; doch francken geeft, in ons Handschrift, wegens het een en ander, een bijzonder berigt, dat mij nergens voorkwam, op volgende wijze: ‘In 't eerst cregen wy d' advisen door peeren, maer alsoo die door veel handen mosten passeeren, eer wy die crygen conden, en elcx hant was erger, dan een grypvogel, soo meynden die luiden, dat daer niet aen te verbeuren was, al onthielt men de Arminianen wat, soo noemden sy de Heeren gevangens. 't Is gebeurt, dat myn Heer syn vrouw, oft kinderen, hem gesonden hebben eenige schoone groote peeren, die boven in de cruyn uytgeboort waeren, en eenige pampierkens, in een schaftien van een pen gedaen, ende dat gesteecken in de peeren, ende het gat boven weer toegemaect. Den Sergiant pieter byl, soo ick daerna verstaen hebbe, heeft de schoonste peer uyt de schootel genoomen, seggende die is al te schoon voor dien ouden schelm, heeft se thuys gebracht, ende op de kas te pronck geset, en noemde se de Armiaensche peer. 't Is daerna geschiet, dat deese Sargant, met eenige soldaten uyt den Haege, na Alcmaer off Hoorn moste trecken, om de Remonstranten te quellen ende vervolgen. Van huys synde heeft de vrouw eenige gasten genoot, ende seyde, datse voor bancket een Armiaensche peer hadde, die op tafel gebrocht synde heeft men se beginnen op te sniden. Daer
vont men een schaftien met een beschreven pampiertien in, dat geleesen hebbende is het overal verhaelt, dat wy schrivens door peeren cregen.

{==43==} {>>pagina-aanduiding<<}
Graeff wilm van nassou wiert het in de kerck aengedient, overmits syn Excel. in den Haege niet en was, maer in alle steden de Magistraten was veranderen. Dit wiert terstont verspreyt door den Haeg en het heele lant. Elck seyde het syne, de eene dit, de andere dat. De lieden spraecken nadat se gesint waten. Soodat wy daerna geen peeren noch appelen meer crygen en conden. Soo wierden daerna verscheyden andere middelen gebruict, om advisen te becomen, maer voornaementlyck de dooffcolen, die wy dicwils mosten gebruicken, omdat het met eenige winden seer roocte in de camer, daer tot leste toe met continueerden, - met welcke colen wisten heele paccetten met brieven, boecxkens, pennen en inckt in te laten paccen, ende ons toe te laten comen, ende die te conterfeiten, als dooffcolen, ende onder de andere worden geleght, die wy continuwelyck tot den lesten saterdach toe gecregen hebben, sonder dat se oyt syn gevonden geworden.’
Brandt verhaalt (*), dat, naar sommiger meening, de Kapitein des Armes van de Garde zijner Excellentie, (pieter) van der meulen (†), die bij de gevangenen voor Cipier diende, en gewoon was 't geen in en uit kwam scherpelijk te doorzoeken, wel gemerkt heeft, dat de Advocaat somtijds brieven en tijdingen van buiten ontving; maar dat hij 't, met eenige oogluiking, door de vingeren zag, mogelijk meenende, dat de gevangene weder uit den kerker zou komen, en dat hij dan, ook van zijne zijde, eenige vergelding had te verwachten. Ook de Schrijver van het leven en sterven dacht alzoo (‡). Doch wij vinden niet den allerminsten grond voor zulk vermoeden. Van der meulen was jegens den gevangenen zeer kwalijk gezind, en had, gelijk uit het verhaal blijkt, te goede correspondentie, om niet te voorzien, welke de eindelijke uitkomst van zaken zijn zou, dan dat men, te zijnen aanzien, zulke onderstelling maken mogt. Meer dan eens liet hij zich omtrent den gevangenen onhebbelijk uit; en, toen deze hem onderhouden had over het onbehoorlijke van geen genoegzaam toezigt te houden op het onvoorzigtig stoken der soldaten, waardoor

{==44==} {>>pagina-aanduiding<<}
brand ontstaan geweest was in den schoorsteen van de kamer der Regteren, en waardoor de gevangenen zoo wel, als het geheele Hof, 's lands Charters enz., in gevaar geweest waren, zeide hij, heel verstoord, tegen francken: Ik belove hem, dat ik 't wel onthouden zal (*), en (gelijk ons Handschrift er bijvoegt) hem te passe brengen: en hij wist, op het laatst, te verzekeren, eerst dat het geen veertien, daarna dat het geen acht dagen, en eindelijk dat het niet tot Donderdag zou duren, dat de gevangene in den kerker zijn zou (†), hetgeen van achteren bewaarheid werd.

V.

Francken geeft, in ons Handschrift, de volgende lijst van de stukken, welke zijn Heer, van tijd tot tijd, door middel der nagemaakte doove kolen, ontving:
‘Het Placcaet van 't bloetbadt, daer de drie Heeren gevangens mede beschuldigt waeren.’
‘Het Placcaet tegens de druckers.’
‘Het Placcaet van het Hoff van Hollant tegens de Remonstrantse predicatie.’
‘Den Brieff van den Staet Generael wegens den Biddach.’
‘Pointen van beschrivinge van de Staten van Hollant.’
‘Den gedructen Brieff van eenige Remonstrantse Predicanten uyt Dordrecht, in Jannewary geschreven aen syne Excelentie (‡).’
‘Alle de Brieven, die de Heer van der myle aen de Staten Generael, syn Excelent. ende den Raedt van Staten geschreven hadde.’
‘Alle de Propositiën, die den Ambassadeur van Vranckryck gedaen hadde (§).’
‘Advysen en Boecies van 't geene in de Grisons gepasseert was.’
‘Alle de Requesten (en) Deductiën, die Mevrouw van oldenbarnevelt met de kinderen en vrienden aen

{==45==} {>>pagina-aanduiding<<}
de Staten Generael en de Rechters overgegeven hadden (*)’.
‘Den Christelycken Spiegel.’
‘Het Vale, ofte Scheit van het Synode (†).’
‘Het Boecxken, dat de Heer grootius over den doop van syn dochter gemaect hadde.’
‘De Brieven van johannes uytenbogaert, daerin hy hem verantwoort aen de Staten Generael ende syn Excelen. over 't indagen van syn persoon (‡).’
‘Synen Brieff aen een particulier out vrient (§).’
‘Synen Brieff tegen berck van Uytrecht.’
‘De Afbeeldinge van de Dortse Synodie.’
‘Voorts veel meer andere dingen ende Advysen, die ick niet onthouden en hebbe.’
Na deze lijst meldt het Handschrift, wat oldenbarnevelt op een en ander der bovengemelde stukken, nadat hij die gelezen had, zeide, aldus:
‘Op het Placcaet van het bloedbadt (††), daer de drie Heeren gevangens mede beschuldigt waeren, seyde syn Ed. Dat souden sy met haer goet oft bloet niet waer maecken, noch voor Godt noch de weerelt connen verantwoorden. Wil men ons daer met beschuldigen, daer sy selve oorsaecke van syn?’
‘Op het Placcaet tegens de druckers (‡‡) seyde syn Ed. Had men dat over dry ofte vier jaren gedaen, het hadde

{==46==} {>>pagina-aanduiding<<}
beeter geweest. Doen heeft men 't niet willen, maer nu moet men het wel doen. Nu sy sien, dat het op haer cop aencomt, wil ment beletten, dan sy sullen noch soo veel moeten doen, dat se te vooren niet hebben willen doen.’
‘Op den Brieff, door de Heeren Staten uytgeschreven wegens den Biddach (*), daerop seyde syn Ed. Met wat een loosheyt gaet dit volck te werck, om het volck te abuiseeren. Daeraen can men wel sien, dat se niets goets met ons voorhebben. Ick en sie soo haest noch geen uytcomste.’
‘Op den Brieff van de Remonstrantse Predicanten uyt Dordrecht (†). Daerop seyde syn Ed. Hy is al te seer verbittert, ende wort er noch alle dagen meer in gestyft. Hy wil maer eene party hooren. De andere loopen hem alle dagen soo ter ooren, en verherden hem soo, dat dese geen gehoor connen crygen.’
‘Op het Placcaet tegen de Remonstrantse predicatiën (‡), dat syn Excel. de Magistraeten in veel steden van Hollant verandert hadde, en soldaten in sommige steden geleyt waeren, om het prediken te beletten. Daerop seyde syn Ed. Dit is een vreemden handel, hier sal wat wonders na volgen. Dit is altyt syn deseyn geweest; maer hy sal 't hem beclagen, dat hy hem met deese saecke soo seer gemoeit heeft; ten is noch maer begonnen werck.’

VI.

Door den Schrijver van oldenbarnevelt's leven en sterven, door brandt en anderen, is gemeld, dat de oude man, vooral als hij uit de kamer der Regters kwam en ontroerd was, veelal zijne toevlugt nam tot zijn Fransch Psalmboek, en dat hij dit ook in den laatsten nacht, dewijl hij niet kon slapen, eischte, om er in te lezen. Zijn Dienaar meldt ons, in zijn Handschrift, welke de opmerkelijke Psalmen waren, die hij meest las, namelijk Ps. 3, 5, 41, 52, 54, 55, 59, 62, 63, 82, 88, 101 en 146.

VII.

De Schrijvers, boven genoemd, hebben ook berigt, dat

{==47==} {>>pagina-aanduiding<<}
de gevangene, op den dag, waarop hem de dood werd aangezegd, zich, des namiddags, nog onledig hield met schrijven, tot dat hij, door zijnen knecht, bij herhaling, gewaarschuwd, om toe te zien, dat hij niet overvallen werd, dewijl de Regters vergaderd waren, en dezen zijn geschrift, naar gewoonte, weder zouden wegnemen, zeide: ‘Laet ons het seker voor 't onseker nemen; doet pen en inkt weg, en steect het schrift onder 't bedde, - soo kan men 't altydts crygen.’ Dit schrift nu, waaraan hij sedert geene letter meer kon toevoegen, en dat onvoltooid bleef, was de Memorie aan de Staten van Holland, welke, zoo ver zij ging, door den Schrijver van het leven en sterven zijner Historie is ingevoegd op bl. 228-238. Brandt gewaagt er van, in de Hist. der Rechtspl. op bl. 132, en zegt, dat hij niet weet, door wat middel zij in de handen van barnevelt's vrienden kwam. Ons Handschrift verklaart ons dit. Zij was onder de papieren, die francken in zijne kleederen verborgen had en mede t' huis bragt. Hoe hij ze, in weerwil van het scherp toezigt der soldaten, die den laatsten nacht in de kamer gezet waren, magtig werd, daar hij ze, op zijns meesters bevel, onder het bed gestoken had, verhaalt hij, na gemeld te hebben, dat hij zijn' Heer had te bedde geholpen, aldus: ‘Te bedde synde, ben ick achter het ledicant gegaen, de myne maeckende, off ick het bedde wat verschudden wilde, ende nam doen noch eenige schriften, die ick daer dien selven namiddach onder het bedde geleyt hadde, ende stacse by my, dat de soldaten het niet en sagen.’

VIII.

Verhaald hebbende, hetgeen men mede, uit zijne aanteekeningen, elders lezen kan, dat, als de gevangene zich, één of twee uren vóór zijnen dood, met zijne hulp gekleed had, deze zelf het mutsje, dat hij gewoon was onder den hoed te dragen, paste en voor de oogen trok, doch, het te klein bevindende, tegen hem zeide: ‘Neemt de slaepmuts en steectse in u sack, ende geeftse my, als ick se eysche,’ laat hij daar, in eene aanteekening op de gedrukte warachtige Historie, op bl. 67, onmiddellijk op volgen, hetgeen men weder nergens elders ontmoet, ‘ende seyde: Legt den Bybel op de taeffel, ick sal wat lesen; ende die opslaende, quam my den Profeet micahy onbedacht in de hant. Myn Heere, siende het 7 cappittel, slaende syn handt daerop, begonde te lesen. Och het gaet met my, als eenen die in den wynberge naeleest, daer men geene druyven en vindt te eeten, ende woude doch gerne de beste vruchten hebben. De vrome lieden syn wech in desen lande, ende de rechtveerdigen en syn niet meer onder de lieden: sy poogen slechts bloet te vergieten. Een yegelyck jaecht den anderen, opdat hy hem verderve, en meynen sy doen wel daer aen, wanneer sy quaet doen. Wat den Vorst wil, dat spreekt den Rechter, dat hy hem weder eenen dienst doen sal: de geweldigen raden nae haren moetwille schade te doen, en draeyent, hoe sy

{==48==} {>>pagina-aanduiding<<}
willen. In 't leesen synde comen de Predicanten in de camer, ende vraechden,’ enz.

IX.

Dat maurits de onthalzing des Advocaats aanschouwde, werd, volgens brandt (*), sterk verzekerd, en van sommigen geloofd, van anderen tegengesproken. Hij meldt, wat vóór en tegen te zeggen viel, en wat deswege was aan te merken. Francken beslist het, als hij wederom, in eene aanteekening op de gedrukte warachtige Historie, op bl. 79, dus schrijft: ‘Myn Heer op het schavot synde, hebbe ick verscheydemalen omgesien, omdat soo veel soldaten en volck op het Binnenhoff was, en sach Prins mauweris voor de glasen staen, in syn gaelderye. Naderhant is my verscheydemalen gesecht, dat Prins mauweris soude geseyt hebben, als myn Heer naet sant ginck, om te knielen voort sweert: Siet den ouden hontsvot beven.’

Ziet daar, wat ik, in ons Handschrift, bijzonder meldenswaardig vond, zonder gewag van kleinigheden te maken, zoo als, bij voorbeeld, dat barnevelt, hoorende, dat de groot en hoogerbeets ook gevangen genomen waren, zeide: Hebben die de lever ook al gegeten?; dat het geld, hetwelk hij zijnen Dienaar, den laatsten morgen, onder het aankleeden, overgaf en schonk, omtrent honderd en zeventig guldens bedroeg; dat voogt, toen de veroordeelde, na zijne sententie te hebben hooren lezen, eenige woorden had gesproken, bij zijn zeggen, uwe sententie is gelezen, voort, voort, voegde, volbrengt se, enz. - Ik heb nu hieromtrent niets meer te berigten; doch wil, te dezer gelegenheid, een' groven misslag, door brandt, in de Hist. der Rechtspl. bl. 178, en door wagenaar, Vaderl. Hist. D. X, bl. 367, van hem overgenomen, opmerken. Beiden, namelijk, verhalen, dat barnevelt, voor het zwaard knielende, tot den Scherpregter zeide: maak het kort, maak het kort; daar nogtans deze woorden, zoo in de Historie van het leven en sterven enz., als in de warachtige Historie, waaruit zij hun verhaal ontleenden, ten duidelijkste voorkomen, als tot zijnen Dienaar gesproken, letterlijk zoo, als francken ze heeft in zijn Handschrift: ‘Als myn Heer op 't sant knielde, (staat in hetzelve) nam ick myn leste afscheit van myn Heer. Syn Ed. seyde: maect kort, macct kort. De geweldige ende scherprechter feyden tegen my: gaet aen d'een syde,’ enz. - Wat wijders, bij brandt, als boven, uit
het Leven van walaeus, verhaald wordt, dat barnevelt, door zijn' Dienaar naar het zand geleid wordende aan hem gevraagd zou hebben: Jan, komt er niemand? alsof hij toen nog eenige hoop gehad had van den dood te ontgaan is niet anders dan een lomp verdichtsel. Uit het gansch verhaal van des ouden mans gedrag, sedert hem de dood was aangezegd, blijkt ten klaarste, dat hij dien stellig zeker heeft verwacht, en de gezegde vraag, waarvan bij niemand elders gewaagd wordt, niet heeft kunnen doen.


{==49==} {>>pagina-aanduiding<<}

Iets, over het dansen.

Een Dansmeester te Parijs beweert, dat niets noodzakelijker is voor den Mensch, dan de Danskunst; dat hij, zonder haar, niets zou kunnen verrigten, en dat al de onheilen, die het menschelijk geslacht bejegenen, geenen anderen oorsprong hebben, dan - dat hij geen dansen geleerd heeft! - Inderdaad, wanneer men het belangrijk onderwerp wèl overweegt, komt ons de zaak zoo paradox niet voor. Hoe vele Generaals zijn niet geslagen, omdat zij geene goede positie wisten te nemen! Hoe vele Eerzuchtigen zijn niet gevallen, omdat het hun aan buigzaamheid ontbrak! Hoe vele Ambtenjagers hebben hunne bevordering niet te danken aan hunne lenigheid van rug en beenen! Hoe vele Echtgenooten zouden hunne gedane keuze nimmer bezuurd hebben, wanneer zij hadden weten te balanceren! In 't kort, hoe vele faux pas zou men niet vermijden, wanneer elk, in navolging der even ligthartige als ligtvoetige Parijzenaren, de edele Danskunst beoefende!

Ipsara.


Waarom heft ge om Ipsara, 
Bij den storm op zijne wallen, 
Zangers! zulk een' treurtoon aan? 
Is dan Ipsara gevallen?... 
 
Opgevlogen uit de vest 
Zijn de vrije Heldenscharen, 
Als, bij 's jagers euvelmoed, 
Uit hun rotsnest de Adelaren. 
 
Opgevlogen, ja; als zij, 
Die den Godenbliksem slingren, 
Plettren zij, met forschen klaauw, 
De overmagt van hun bespringren. 
 
‘Welk een donder,’ roept gij uit, 
‘Die dit Paradijs verplette!’ - 
Weet, dat mij die felle slag 
Niet den geest, als u, ontzette. 

{==50==} {>>pagina-aanduiding<<}

'k Was te moede, of, in dien slag, 
Ik de Vrijheid niezen hoorde, 
En een luid: ‘God zegene u!’ 
Lucht en wolken als doorboorde. 
 
Ja, God zegene u! Die wensch 
Kan de Staatkunst zelfs niet doemen, 
Zoo ze (in waarheid of in schijn?) 
Zich een Christlijke wil noemen. 

Naar het Hoogduitsch.

j.w.ij.




Wijsheid en geleerdheid.

't Is onvermijdelijk, dat alle Geleerden wijs, - doch niet, dat alle Wijzen geleerd zijn.

Ik heb mij menigmaal beklaagd, 
Dat ik Geleerdheid derfde, 
En dat men die voor geld noch goed 
Kon koopen, of niet erfde. 
Ik dacht, in mijne eenvoudigheid: 
Geleerdheid toch en Wijsheid 
Zijn één, en de allergrootste schat, 
De kroon vooral der grijsheid. 
Maar, als ik eens rondom mij keek, 
In folianten gluurde, 
Waaruit schier ieder, wat hij weet, 
Of wat hij leeraart, puurde; 
En als ik met geleerdheidsvracht 
Dees zag zijn brein bezwaren, 
En eindelijk dien wijsheidsberg 
De muis der kindschheid baren; 
Weêr andren, die, door kamerlucht 
En eindloos letterblokken, 
De ziekte der geleerde liên 
Moedwillig tot zich trokken; 
En als ik nu het Bijbelboek, 
Die levensgids op aarde, 
Eens opsloeg, en op 't dwaas bejag 
Van vele wijzen staarde: 
Dan werd het mij zoo bang om 't hart, 
En 'k dacht: Zou 't wel zoo wezen, 

{==51==} {>>pagina-aanduiding<<}

Dat alwie naar geleerdheid streeft 
Als wijs mag zijn geprezen? 
Dan riep ik uit: Wat slooft men toch, 
Om kennis op te gâren! 
Zijn dat de vruchten, dat het loon, 
Men kon de moeite sparen! 
Ja, zalig dan de hotterik, 
Waar Gellert eens van dichtte: 
‘Hij leefde, nam een vrouw, en stierf,’ 
Dat hij niets meer verrigtte! 
En zalig dan de burgerman, 
De landman boven allen, 
Die, werkend voor zijn daaglijksch brood, 
Zich dit laat welgevallen, 
En, van geen kwade maag geplaagd, 
Door roemzucht niet gedreven, 
Die feller nog dan maagpijn knaagt, 
Gezond en blij mag leven! 
En als ik verder onderzocht, 
En lette op 't eind van velen, 
Van kop tot teenen doorgeleerd, 
(Dus wijs in alle deelen) 
En vond, dat deze erkennen moest, 
Na levenslang studeren, 
Als resultaat van 't onderzoek, 
Dat hij nog niets mogt leeren, 
En dat het éénigst, wat hij wist, 
Bestond in niets te weten; 
Een ander twijfelde, of zijn Ik 
Wel waarlijk Ik mogt heeten, 
Ja, of er iets op aard' bestond, 
Als werkelijk bestaande, 
En alles niet denkbeeldig was, 
En dat men 't slechts zoo waande; 
Een ander weêr aan d' eersten mensch 
Den aap gaf tot een' vader; 
Schoon, naar de kracht van zijn bewijs, 
Scheen de ezel ons veel nader: 
Toen ik dat alles had bepeinsd, 
Liet ik het denkbeeld varen, 
Dat Wijsheid en Geleerdheid één 
En onverdeelbaar waren. 

{==52==} {>>pagina-aanduiding<<}

Maar toen er nu, vóór korten tijd, 
Een drietal op kwam dondren, 
En men elkaar, verbijsterd, vroeg: 
Hoe! komt zij nu van ondren, 
De Wijsheid, die steeds werd gezegd 
Van boven af te dalen? 
Toen sprak een oud, eerwaardig man: 
‘Neen, vrienden! 't zijn geen stralen 
Van wijsheid, die gij flikkren ziet; 
(Miskent nooit haar waardije;) 
Maar 't is geleerdheids overmaat, 
Die brengt tot razernije. 
Geleerdheid zonder wijsheid, ach! 
Een vloek in plaats van zegen, 
Door roemzuchts prikkel voortgezweept, 
Holt vaak het dolhuis tegen.’ - 
Sinds werd ik voor Geleerdheid bang, 
En, met mijn deel tevrede, 
Heb ik slechts om 't behoud gesmeekt 
Van een gezonde Rede, 
En voelde, zonder hoovaardij, 
Mij waarlijk wijzer nog dan zij, 
En veel gelukkiger daarbij. 
 
j.w. ijntema. 


De troostelooze weduwenaar.


Heer Ligthart had zijn vrouw verloren, 
Een dag of drie geleên; 
Hij wilde van geen troosten hooren: 
‘De Dood, de Dood alleen,’ 
Dus riep hij onophoudlijk uit, 
‘Is 't, die op aard' mijn droefheid stuit!’ 
 
Men klopt. ‘Wie daar?’ - ‘De Dood.’ Ja, waarlijk; 
Hij biedt zijn' dienst hem aan. 
‘Och, vriend, mijn buurman ligt gevaarlijk; 
Ei, doe hem met u gaan! 
‘Want,’ zegt hij, ‘'t is diens jonge vrouw, 
Die ik zoo gaarne hebben wou.’ 
 
D. 





Bij het berigt van den dood eens gierigaards.


Hoe! Harpax, juist van daag, bezweken? 
Stierf hij den hongerdood, of wel aan lijfsgebreken? 
Och neen, met opzet, dat is klaar, 
Alleen om vrij te zijn van fooitjes op Nieuwjaar! 
 
1 Jan. 1825. 






{==53==} {>>pagina-aanduiding<<}

Mengelwerk.

Menschlievendheid eene hoofddeugd onzer vaderen, welke nog heden ons volkskarakter gunstig kenmerkt.

Door J. Pol, Leeraar der Doopsgezinde Gemeente te Hoorn. (*)

Dat het land onzer inwoning ééns in de rij der volken met schitterenden luister praalde, en nevens slechts weinigen zelfs den eersten rang bekleedde, staat in de geschiedrollen der beschaafde natiën eenstemmig geboekt, en kan alleen door den onkundigen betwijfeld, door niemand worden weêrsproken. Ja, op den bodem, die, te midden van ontelbare moeijelijkheden, door de nijverheid onzer vaderen aan het geweld der golven onttrokken, en als uit moeras en meren eigenhandig door hen werd voortgebragt, zag men allengskens een volk zich ontwikkelen, en eenen vrijen staat gevestigd, waarop geheel de bekende wereld met ontzag en bewondering staarde. Gelijk eertijds Griekenland en Rome, zoo telde ook Nederlands gemeenebest zijne staatslieden, zijne helden; en, niet minder dan te Athene of aan de boorden van den Tiber, hadden weten-
{==54==} {>>pagina-aanduiding<<}
schap en kunst ook hier haren zetel gesticht. Aan onze vlag, aan onze kusten was de wereldhandel geboeid, aan Maas en IJ de stapel- en marktplaats van alle voortbrengselen der aarde gevestigd. Nederland was, door zijne betrekkingen tot alle volken, voor elke natie onmisbaar geworden; en op dit kleine plekje gronds, dat middelpunt, waarom alles zich wendde en keerde, was het, dat onze vaderen, door hunnen rijkdom en invloed, tusschen de magtigste Vorsten der aarde, de schaal van gansch Europa in het evenwigt hielden.
Maar, behoefde ééns bato's kroost voor geen volk ter wereld in magt en aanzien te wijken, groot ook was het door zijn karakter en zijne zeden, die hetzelve tot zoo hoog eenen trap van uiterlijke welvaart opvoerden. Nederlands rijkdom toch was geen zaamgepakte roof, door verovering of het regt van den sterksten verkregen, maar de zegenrijke vrucht dier geregtigheid, welke de volken verhoogt. Wakkerheid van geest, werkzame geaardheid, spaarzaamheid en orde, gepaard met eerlijkheid en trouw, deze gaven het bestaan, gaven ziel en leven aan dien handel en zeevaart, waaruit Nederlands grootheid werd geboren; terwijl vooral ook de deugd der menschlievendheid daartoe niet weinig medewrocht, en voorzeker als eene der luisterrijkste paarlen in de kroon van ons volkskarakter praalde. Ja! zij, menschlievendheid, was Nederlands roem. Maar zij ook is, wat ons ontviel, den Hemel zij dank! van uit ons midden nog niet geweken; en het is de overtuiging van deze waarheid, M.H., die de keuze van mijn onderwerp tot haar bepaalde, daar ik u, met eenige trekken, de menschlievendheid, als eene hoofddeugd onzer vaderen, en voorts als eene eigenschap, die ook thans nog ons volkskarakter gunstig kenmerkt, zal trachten voor te stellen.

Schoon woest en onbeschaafd, worden ons echter de Batavieren reeds vroeg als van eene goedaardige inborst beschreven. Eerlijk in den echt, bezorgd voor hun kroost, en zeer gevoelig omtrent hunne dooden, aan welke met

{==55==} {>>pagina-aanduiding<<}
smart te gedenken zelfs den held tot eer werd gerekend, moesten zij, ten gevolge van zulke grondtrekken tot een edel karakter, bij elke vordering in beschaving, ook in de deugd der menschlievendheid vorderingen maken, en, hetgeen eerst, met betrekking tot deze deugd, als ware het, binnen den huisselijken kring besloten was, zich allengskens verder en verder naar buiten uitbreiden. Berigt ons tacitus, dat zij in oordeel en schranderheid uitblonken, en dat bij hen de goede zeden meer vermogten dan elders de goede wetten, het was caesar, die reeds, meer dan vijftig jaren vóór onze tijdrekening, bij ervaring van hen getuigde, dat zij openhartig, trouw en herbergzaam waren. Van menschelijkheid in het voeren der wapenen en het behandelen der gevangenen vinden wij bij onze vaderen, in vergelijking met andere volken, ook reeds vroeg de schoonste bewijzen; en van hunne bereidvaardigheid tot hulpbetoon en redding in nooden en gevaren, uit overstrooming of andere volksrampen geboren, staat menig treffend voorbeeld geboekt. Maar toen Nederlands gemeenebest op het groot tooneel der ondermaansche bedrijven eene aanzienlijke rol begon te spelen; toen men zich, in het aanschijn van Europa, tegen den magtigsten der dwingelanden, over wiens uitgestrekte heerschappij de zon nooit onderging, durfde verzetten, en men zwoer en alles zich aangordde, om het ijzeren dwangjuk voor altijd te verbreken; toen men voor godsdienstige en burgerlijke vrijheid eenen zetel had gesticht, en men om dien zetel, ter handhaving van de heiligste regten der menschheid, zich schaarde, - toen was het, dat ons volkskarakter, bij deszelfs heerlijke ontwikkeling, zich vooral door menschlievendheid op het voordeeligst begon te onderscheiden. Verdraagzaamheid ontsloot toen het eerst op Nederlands vrijen grond eene veilige wijkplaats voor hen, die elders alom, wegens hunne overtuiging, de diepste
vernedering, het grievendst onregt, en niet zelden de wreedaardigste vervolging, moesten verduren. Het deerlijk gezonken, maar eertijds Godgewijde kroost, uit abraham gesproten, verliet Italiës en

{==56==} {>>pagina-aanduiding<<}
Spanjes vruchtbare oorden, om hier, niet meer als een uitvaagsel der menschheid mishandeld en vertreden, in Synagoge of bedehuis, openlijk jehova te dienen. Duizenden ballingen, duizenden, die, om veilig te zijn voor lijf en goed, voor gade en kroost, de inspraak van hun geweten moesten ontveinzen, traden uit hunne schuilhoeken hervoort, en ontweken hun vaderland, om hier, op vreemden bodem, in de voorregten van eenen staat en in het genot eener vrijheid te deelen, zoo duur gekocht en dierbaarder dan het leven.
Doch, strekte ons gemeenebest ter toevlugt voor allen, die, om hunne overtuiging miskend en verdreven, herwaarts eene wijkplaats zochten, nog meer deden onze vaderen tot afbreuk en verligting dier menschelijke ellende, welke zoo dikwerf, nu ginds dan elders, door het monster, gewetensdwang, gesticht werd. Getuige hun gedrag omtrent de bewoners van Piemonts nederige dalen. In het midden der zeventiende eeuw door den Hertog van Savoije trouweloos overrompeld, om hunne gehechtheid aan het eenvoudig Apostolisch geloof en zuivere zeden voor een aanzienlijk gedeelte vermoord, en voorts door brand en verwoesting van al het hunne beroofd, werden zij met meer dan twee tonnen gouds, door de ingezetenen van ons vaderland, in hunnen jammerlijken toestand ondersteund, werden er brieven van onzen staat naar de hoven van Frankrijk en Turin te hunnen behoeve gezonden, en vertrok Neêrlands gezant, nevens die van Engeland, om hun, met behulp van Zwitserland, vrede en veiligheid te doen hergeven. Getuige het staatsbesluit, in den jare 1709 ten voordeele der Fransche vlugtelingen openlijk afgekondigd, waarbij verklaard werd, dat men hen en hunne kinderen als geboren Nederlanders zou aanmerken, en te dien einde zelfs, voor allen, die zulks begeerden, brieven van inboorlingschap aanbood. En, vloeiden nu, bij zulk eene weldadige en wijze regering, te gelijk met vele duizenden uit het nijverigst gedeelte der natiën, de rijkdommen hoe langer zoo meer herwaarts zamen, het was min door schitterende pracht en ijdele ver-
{==57==} {>>pagina-aanduiding<<}
tooning, min door praalzucht en weelde, dan door werken van weldadigheid en liefde, dat men Nederlands rijkdom in al zijne waarde en in zijnen schoonsten luister aanschouwde. Waar werden ooit elders, gelijk in ons vaderland, voor ellendigen, voor noodlijdenden en
hulpbehoevenden, zoo vele kostbare gebouwen gesticht, zoo vele belangrijke inrigtingen gemaakt? Behoef ik ze op te noemen, zal ik ze tellen, die aan God gewijde verblijven, waar alom voor de opvoeding van het ouderlooze kind, waar in vele steden voor de behoefte van den zwakken ouderdom, en in Nederlands hoofdstad voor verlatenen en ongelukkigen, hoe ook genaamd, sedert eeuwen reeds, van wege het bestuur werd zorg gedragen? Of moet ik u verwijzen op die gestichten van weldadigheid, welke voor rekening van bijzondere personen werden daargesteld; die ginds en elders wegens hunne uitwendige pracht onze steden, maar veel meer nog wegens hunne menigte, maar bovenal wegens hun doel en strekking, reeds eeuwen lang, ons volkskarakter ten sieraad strekten? Neen! hier kon geene der beschaafde natiën zich immer met Nederland gelijkstellen; geen volk ter wereld mogt ooit op zoo groot eene bezorgdheid voor de redding, hulp en ondersteuning der lijdende menschheid zich beroemen. Waar ook elders het weesje der ellende ter prooije werd, en het onnoozel wicht, in ontucht geteeld, zich verworpen of aan verachting zag blootgesteld, in Nederland werden zij steeds liefderijk opgenomen en tot nuttige leden voor den staat gevormd. Waar ooit de afgeleefde, de zwakke of gebrekkige, door armoede gedrukt, zijn kommervol leven voortsleepte, hier werd bij regering en ingezetenen ondersteuning gevonden. Waar ooit duizenden door ramp en onheil van hunne bezittingen beroofd werden, het was hier, dat tienduizenden hunne milde hand ontsloten, om het verlorene te herstellen. en niemand werd ooit elders, behalve door eigene schuld, zoo weinig, als in ons gezegend vaderland, van bijstand to zijner redding verstoken.

{==58==} {>>pagina-aanduiding<<}


Ja, heil'ge vaadren! ja, gij die van 't eind der aard' 
Door nijverheid en vlijt uw schatten hadt vergaard, 
Gij bragt die schatten niet den wellust wuft ten offer; 
Geen vrekheid sloot die weg, verloren in den koffer: 
Neen, onbekrompen stondt ge een deel den armen af, 
En danktet God, die u de vreugd van 't schenken gaf. 
Uw huizen waren klein; maar om den wees te spijzen, 
Om d'ouden stok te voên, deedt gij paleizen rijzen. 
De vreemdling stond verbaasd, daar hij op uwen grond 
Alom de merken van uw liefde en weldaân vond, 
Alom de nooddruft zag voorkomen of beschermen. 
Arm waart gij voor uzelv', maar mild en rijk voor de armen. 
Geen Brit, geen Gauler streefde u in die deugd voorbij, - 
Wat zeg ik? neen, geen volk kwam ooit u hier op zij’. 
Gij hebt het voorbeeld aan die volkeren gegeven. 
Genoeg was 't voor hunn' roem, van verre u na te streven. 

Dan, M.H., zijn deze dichtregels van onzen onsterfelijken helmers tot roem onzer vaderen op de waarheid gegrond, nog houdt de menschlievendheid op Nederlands dierbaren bodem, meer dan elders, haren zetel gevestigd. Neen! hoe luid ook nijd en wrevel, of heersch- en baatzucht, met den mantel der schijnheiligheid omhangen, van verbastering mogen schreeuwen; hoezeer ook eenigen, die, bij de snoodste lastertaal tegen de groote wet der liefde, het Nederlandsch hart verzaakten, of wel ondankbare vreemdelingen, in wier boezem nooit Christelijk gevoel of Nederlandsche geaardheid huisvestte, zich, als vrienden der duisternis, als vijanden van het goede, mogen geregtigd wanen, om het thans levend geslacht, behalve zichzelven en hunnen aanhang, ten afgrond te verwenschen, - wij behoeven ons, Gode zij dank! onze afkomst van de vaderen nog geenszins te schamen. Nog woont de aloude verdraagzaamheid onverminderd, neen! verhoogd, verdubbeld, in ons midden. Schoon het alom verachte volk, schoon abraham's naneven het eerst op onzen bodem eene veilige wijkplaats vonden, werden zij nogtans in vele steden niet geduld, moesten

{==59==} {>>pagina-aanduiding<<}
zij in andere hun verblijf tot een' afgelegen hoek bepalen, en waren hun velerlei neringen en bedrijven tot een eerlijk bestaan ontzegd. In onze dagen werden die onregtmatige uitwerksels van afkeer en vooroordeel opgeheven, en, als inboorlingen des lands, als kinderen van den staat, genieten zij thans met de belijders van 's Heilands naam dezelfde regten. En wie ook kan, wie zal het ontkennen, dat de voordeelen, eertijds aan de belijdenis van den Godsdienst des lands verbonden, dat de geschillen en partijschappen, de haat en miskenning, daaruit geboren, met dien roem der verdraagzaamheid, welken zich onze vaderen met zoo veel regt naar buiten verworven hadden, maar al te weinig strookten; terwijl thans niemand meer, om zijne gevoelens, van eenigerlei waardigheid of bediening wordt uitgesloten. Ja, groot zijn de vorderingen, die wij ten aanzien van dit gedeelte der menschlievendheid gemaakt hebben. Wij zijn hier niet slechts op het spoor, door ons voorgeslacht bewandeld, standvastig voortgetreden, maar hebben reuzenstappen gedaan. Wat de grondlegger van onzen staat, de onsterfelijke willem de eerste, reeds zoo hartelijk wenschte, reeds zoo ijverig zocht, maar als onuitvoerbaar moest laten varen, het grootsch, het edel ontwerp, om allen ingezetenen, zonder eenigerlei uitsluiting wegens godsdienstige begrippen, gelijke regten te doen genieten, dat is onder het vaderlijk bestuur van zijnen hem zoo waardigen naneef, onzen Koning, tot stand gebragt; en Nederland, voormaals de wijkplaats der verdrukten, geeft thans te gelijk aan de wereld een voorbeeld van onderlinge rust en vrede, zoo als het nooit te voren gaf, en waarop, zoo al eenig volk, voorzeker slechts weinige natiën kunnen bogen. Bij het aanzienlijkst gedeelte, bij ver de meerderheid is hij afgelegd, die oude wrok, is zij vergeten, die partijschap, welke, sedert het jammerlijk uiteinde van den eersten Vader des Vaderlands tot op Koning
willem, telkens onzen staat inwendig beroerden; en zij, die zich niet schamen, onze vrijheid in spreken en schrijven laaghartig te misbruiken, om den ouden wrevel te doen herleven, vin-
{==60==} {>>pagina-aanduiding<<}
den in de ondubbelzinnigste blijken eener schier algemeene verachting hun loon.
Maar zijn wij nu alzoo, M.H., ten aanzien der verdraagzaamheid niet verachterd, ook met betrekking tot de weldadigheid heeft ons volkskarakter zich volkomen staande gehouden. Hoe zeer ook vele bronnen van welvaart niet meer vloeijen als weleer; hoe zeer koophandel en zeevaart en fabrijken kwijnen; hoe veel wij ook te midden der overheersching in onze bezittingen hebben geleden; hoe aanmerkelijk ook onze inkomsten, bij gebrek aan buiten- en binnenlandsch vertier, zijn verminderd, - nog vindt de ellendige zich in Nederland niet van hulp verstoken, nog schreit de armoede ons niet vruchteloos aan om brood. Dringend mogen de omstandigheden, mogen eigene behoeften bezuiniging gebieden, nog worden zij staande gehouden, die gestichten der weldadigheid, door onze vaderen uit hunnen overvloed daargesteld, - die inrigtingen, door hen ter verzorging van weezen en verlatenen, ter ondersteuning van zwakken en gebrekkigen, van afgeleefden en onvermogenden gemaakt; nog wordt de hand ten dienste der noodlijdenden door Nederlands ingezetenen steeds mildelijk geopend, en zoo ergens, dan is men hier, en zoo ooit, dan is men thans op middelen ter voorkoming, ter verligting en herstelling van allerlei menschelijke ellende bedacht. Moet ik ze opnoemen, de vele steden, als het ware wedijverende, om gedurende het barre jaarsaizoen den hongerigen te spijzigen, en in de schamele woningen de verborgene armoede te verzachten? Behoef ik iets meer, dan u slechts de milde bijdragen in den jongsten voorbeeldeloos strengen winter, of wel die, welke bij de laatste overstroomingen of andere beproevingen zijn ingezameld, te herinneren, ten einde u in dezen van de waarheid te overtuigen? Neen, M.H., ik zoek geene ijdele zelfverheffing, die het regtschapen hart moet wraken, en die uwe kieschheid kwetsen zou. Het is mij genoeg, u slechts dankbaar het voorregt te doen gevoelen, dat gij Nederlanders zijt. Toont mij het land, wijst mij het volk,
hetwelk op zoo vele instellingen, op zoo vele

{==61==} {>>pagina-aanduiding<<}
maatschappijen en genootschappen kan bogen, als er thans, zonder moeite of kosten te sparen, in ons vaderland tot heil der menschheid werkzaam zijn. Hoe zeer men in Nederland geene middelen onbezocht, geene pogingen onbeproefd laat, om in de behoefte aan nuttigen arbeid te voorzien, en voor elk gewigtig bedrijf de geestdrift op te wekken en aan te vuren, dit mogen onze volkplantingen Willems- en Fredriksoord, dit mogen onze maatschappijen van landbouw en koophandel, dit onze inrigtingen van nijverheid en volksvlijt getuigen; terwijl er daarenboven geene ondernemingen, waarvan men zich tot bevordering van vertier en welvaart slechts met grond iets goeds beloven mag, gevonden worden, die bij het bestuur geene aanmoediging, geene ondersteuning vinden. Hoe zeer hier alles wordt aangewend, en hoe velen onzer landgenooten in den echten geest der Christelijke liesde daaraan het hunne toebrengen, dat ook die ongelukkigen, welke door zintuigelijk gebrek voor de maatschappij verloren waren, zoo veel mogelijk aan die maatschappij, en te gelijk als aan zichzelven worden hergeven; dit moge de bloei onzer instellingen ter onderrigting van blinden doofgeborenen bewijzen. Ja, geene inrigtingen, die den toestand der ellendigen verbeteren, die het lot van den rampzaligen en voor hemzelven meer dragelijk, en voor anderen min nadeelig kunnen maken, zijn er schier bekend, die, het zij hier uitgevonden, of wel van elders overgenomen, niet in Nederland hare voorstanders vinden, die niet thans met eene deelneming, eene belangstelling worden behartigd, zoo als men alomme buiten ons vaderland vruchteloos zoekt, en ook zelfs binnen hetzelve in vroegere dagen niet aanschouwde.
En wat al, M.H., is er niet, bij onzen leeftijd, tot beschaving en veredeling van den mensch ten dienste onzer landgenooten verrigt! Wat bleef ter verbetering der openbare opvoeding van het aankomend geslacht, wat ter ontwikkeling van het verstand, ter vorming van het hart der jeugd onbeproesd? Hoe groot is niet de zorg, welke nog bij voortduring daaraan besteed wordt! Ziet men niet

{==62==} {>>pagina-aanduiding<<}
duizenden nog steeds om den standaard van vader nieuwenhuyzen zich scharen en broederlijk vereenigen, ten einde zulk een gewigtig werk, zulk eene voor de menschheid allerbelangrijkste zaak, door de geschiktste maatregelen, met ijver voort te zetten, en op alle mogelijke wijze te bevorderen? Immers het is toch de Maatschappij tot Nut van 't Algemeen, wier verdiensten in dezen boven alle tegenspraak verheven zijn. Ja, zij, op wier doel, inrigtingen en werkzaamheden ik mij, als een laatste bewijs, dat menschlievendheid ook heden nog ons volkskarakter gunstig kenmerkt, beroepe, zij is het, die zich het eerst de opleiding der onmondigen, op eene doelmatige wijze, met nadruk heeft aangetrokken. Door haar werd tot een verbeterd, verstandig onderwijs de grondslag gelegd. Door haar kregen de lagere scholen welhaast eene geheel andere gedaante, hetwelk dan ook tevens op de hoogere vorming als van zelve den heilrijksten invloed hebben moest. Door haar werd de norsche dwang van het leergestoelte verdreven, en de onderwijzer, eertijds de schrik, de vijand der kleinen, in eenen kindervriend herschapen. Het werktuigelijk onderrigt werd met verstaanbare lessen, de boeken over onverklaarbare leerstukken, de couranten, en oude, voor deskundigen alleen ontcijferbare brieven, werden met stukjes, naar de vatbaarheid der kweekelingen ingerigt, verwisseld. Reeds vroeg worden de nuttigste wetenschappen en de voorschriften der zedelijkheid het jeugdig gemoed ingeplant, en het schoolgaan, eertijds voor zoo velen eene bron van moeite en verdriet, wordt thans, bij naijver en geestdrift, met blijdschap volbragt. Doch ook ten behoeve van volwassenen heeft zich in dezen de Maatschappij steeds op de weldadigste wijze werkzaam betoond, en is het, dat zij nog haar loffelijk pogen met dien zelfden geest der liefde voortzet. Welk eene reeks van geschriften, inzonderheid voor den minbeschaafden stand gewigtig, maar ook tevens voor velen uit elken kring belangrijk, heeft
zij niet, sedert hare oprigting, tot oesening in velerlei nuttige kundigheden, tot bestrijding van vooroordeelen, tot uitbrei-
{==63==} {>>pagina-aanduiding<<}
ding van godsdienstige kennis, tot aankweeking van goede zeden, in 't kort tot opbouw van het rijk des lichts en tot afbreuk van dat der duisternis, reeds vervaardigd! Hoe zeer wordt niet dit getal, zoo door hare opgave van hoogstbelangrijke vraagstukken, als door hare eervolle belooningen, nog bestendig met de schoonste voortbrengselen vermeerderd! En op welke schikkingen, M.H., op welk eene medewerking ter bevordering van alwat goed en edel is, van alwat het wezenlijk geluk van onzen naasten ten doel heeft, mag ook zij bij dit alles geene aanspraak maken! Zij is het, die, naar de verschillende gesteldheid van hare onderscheidene afdeelingen, hier den weetgierigen, maar minvermogenden, in staat stelt, om kosteloos op de nuttigste wijze voor zijnen weetlust bevrediging te vinden, dáár belangrijke scholen sticht, en elders wederom, door inrigtingen van eenen anderen aard, ten dienste van hare leden, of tot heil van stad- en dorpgenooten, volijverig werkzaam is. Maar zij ook is, in hare geboorte en in geheel haar wezen, eene vrucht der menschlievendheid, die gelukkig werd aangekweekt, en den schoonsten bloei mogt bereiken. Maar zij ook is het eindelijk, die deze deugd, waaruit zij haren oorsprong ontleende, inzonderheid met nadruk aanprijst, die, tot redding van hulpeloozen, en ter opwekking en aansporing om waarlijk groot te handelen, elk schitterend bedrijf van edelmoedigheid, in het behouden van eenen natuurgenoot, eenen broeder, openlijk met hare goedkeuring, met goud of eereblijken kroont. En wat toch, M.H., behoef ik dan nog meer, ten betooge, dat wij den roem onzer vaderen ten aanzien der menschlievendheid luisterrijk staande hielden, dat zij ook thans nog in ons midden meer dan elders haren zetel gevestigd houdt, en het sieraad van ons volkskarakter uitmaakt, aan te voeren? Neen! op zulk eene Maatschappij, op
eene instelling, die zich met zoo veel zorg en ijver de belangen van het opkomend geslacht, en de beschaving, de vorming en veredeling der minvermogenden aantrekt, die en zelve in zoo vele opzigten tot weldadigheid werkzaam is, en derwijze den

{==64==} {>>pagina-aanduiding<<}
geest der menschlievendheid tracht te voeden en te sterken, kan geen volk zich nevens ons beroemen. En waar zulk eene Maatschappij steeds welig groeit en tiert, waar zij bij de twaalfduizend leden telt, en door het aanzienlijkst gedeelte der natie hare pogingen dankbaar worden toegejuicht, daar kan de deugd der goedwilligheid niet zijn verachterd. Zij moge dan al in hare ondernemingen niet alomme even gelukkig slagen; er mogen zelfs ginds en elders in hare werkzaamheden zich gebreken openbaren, - wie daarom hare liefderijke oogmerken miskent, en op haar smalen durft, omdat haar de volmaaktheid ontbreekt, handelt even dwaas als onregtvaardig, en kent voorzeker den geest van het Evangelie niet. Ondankbaarheid en wrevel mogen dan ook hier met domheid en vooroordeel zamenspannen, om ons, als waren wij van alle voorvaderlijke deugden afgevallen, te lasteren; wij, M.H., slaan erkentelijk eenen blik opwaarts tot onzen Vader hier boven, dat wij in een land en in een tijdperk geboren werden, die zich door zoo vele treffende bewijzen van echte broederliefde, van verdraagzaamheid en weldadigheid, zoo gunstig onderscheiden; wij verblijden ons dankbaar in zoo vele blijken van goedwilligheid, van milddadigheid en hulpbetoon, als wij gedurig onder onze landgenooten mogen aanschouwen; wij verheugen ons met geheel ons hart over zoo vele zegenrijke gestichten, over zoo vele instellingen en verordeningen, die ons de streelende overtuiging schenken, dat menschlievendheid nog den roem van ons vaderland uitmaakt.

Één ding is noodig. Proeve van den geest des tijds.

Toen, eenige jaren geleden, de Bezorgers van teyler's Genootschap eene prijsvraag uitschreven, die, door het de overhand nemende Mysticismus bij vele Godgeleerden en Wijsgeeren (?), noodig scheen te worden, behoefden zij zich slechts bij deze beide vakken te bepalen,

{==65==} {>>pagina-aanduiding<<}
zoo als uit den aanhef dier vraag, dus luidende, blijkt: quibus causis factum sit, ut multis Theologis ac Philosophis, ab aliquo inde tempore, obscurus quidam sensus, qui etiam Mysticismus appelletur, in primis placerevideatur? Indien zij nu nog moest uitgeschreven worden, zij zoude zich ook tot de Geneeskunde hebben mogen uitstrekken; want het schijnt, of, hetgeen eenigen tijd geleden slechts op Godgeleerdheid en Wijsbegeerte invloed oefende, zich ook verder verspreiden wil, en dan ligt de Geneeskunde wel het eerst aan de beurt, als die vooral met de Wijsbegeerte zoo naauw verbonden is, en, al staat zij in zekeren zin tot de Godgeleerdheid in geene betrekking, toch de Godsdienst haar niet onverschillig kan noch mag zijn. Integendeel er kan geene echte uitoefening der Geneeskunde meer bestaan, die aan den invloed van den Godsdienst zich zoude willen onttrekken; en, even als de Wijsbegeerte de Geneeskunde moet verlichten, zoo moet de Godsdienst haar verwarmen. Maar, wanneer het nu bij de beoefenaren van Wijsbegeerte en Godgeleerdheid gaat donker worden, wil het wel eens bij aanverwante vakken schemeren. Wel zijn de verduisteringen tot heden vrij zeldzaam geweest, en het scheen, of er vooralsnog in het gebied der Geneeskunde slechts enkele en kleine verduisteringen te bespeuren waren; maar, gaan er somtijds jaren voorbij, dat in Europa geene verduisteringen aan zon noch maan zigtbaar zijn, zij keeren evenwel terug, en schijnen in den loop der dingen onvermijdelijk. Nu zijn de bewoners van ons werelddeel grootendeels verlicht genoeg, dat zij bij dergelijke gelegenheid niet met trommels uitloopen, om den draak te verschrikken, die een der lichtende bollen wil opslokken; maar zoo geheelenal zijn allen toch van vooroordeelen niet vrij te spreken; men mag en moet somtijds nog uitleggen, hoe eigenlijk deze verschijnsels worden voortgebragt, en hoe de ware
toedragt der zake zij. Nu, allen kunnen het ook niet even goed weten, en er zouden dan geene Hoogleeraren of Leeraren meer noodig zijn, en, lieve hemel! hoe slecht zoude het er dan niet met de geleerdheid uitzien!

{==66==} {>>pagina-aanduiding<<}

Doch, genoeg hiervan. Hoezeer dan vele Geneeskundigen bij de lezing van de verhandeling over het Mysticismus, door de boven gemelde vraag uitgelokt, door den onvergetelijken borger zoo schoon en onnavolgbaar beantwoord, zich verheugden, dat de Geneeskunde tot dien tijd toe van die wijze van behandeling vrij was gebleven, de vreugde heeft van geenen langen duur mogen zijn, want de teekenen der tijden zijn dáár, zoo als men aanstonds hooren zal.
Borger kent aan schoenmakers en kleermakers eenen grooten aanleg toe, om Mystieken te worden; maar men behoeft niet altijd op de snijtafel of gebogen met den spanriem te zitten, om tot het Mysticismus over te hellen; ook bij den beoefenaar der Geneeskunde, die, bij het ambachtelijke zijner kunst, wel het minst van allen zit, kan zich die gesteldheid ontwikkelen; trouwens borger zegt ook ter zelfde plaatse (*): Idem in ceteros hominum ordines transferri potest, en men verwondere zich derhalve niet meer over het navolgende.
In den loop van dit jaar is bij den boekhandelaar cnobloch, te Leipzig, uitgekomen: ueber etwas, das der Heilkunst Noth thut. Ein Versuch zur Vereinigung dieser Kunst mit der Christlichen Philosophie, von karl j.h. windischmann, K. Pr. Med. R.u. Prof. d. Philos. u. Med. zu Bonn. 1824. 52 S. Einl. u. 288 S. Een belangrijk opschrift! en de aankondiging van den boekhandelaar (trouwens, ieder brengt zijne waar gaarne aan den man) gaf het werk op, als van zeer veel belang, en voor den waren Geneesheer niet wel te missen. Met verlangen zagen wij naar de gelegenheid uit, om dit werk magtig te worden; maar, eer wij zoo verre gevorderd zijn, komt ons eene beoordeeling ter hand, die, hetgeen haar nog belangrijker maakt, met een afzonderlijk woord van hufeland wordt besloten. Wij kunnen niet nalaten, dezelve den Lezeren van dit Tijdschrift mede te deelen, opdat, indien dit werk een' vertaler mogt vinden,

{==67==} {>>pagina-aanduiding<<}
men er vooraf eenigzins mede bekend zij, alsmede omdat het oordeel van eenen hufeland, in eene zaak van zoo veel gewigt, van veel belang is. Wij hebben denzelven meermalen zien optreden, om de belangen der Geneeskunde te verdedigen, en wij hebben hem steeds den onbevooroordeelden man bevonden, eenen Geneesheer, die waarheid lief heeft en Godsdienst op prijs stelt, die.... Doch laat ons hemzelven hooren.
‘Een boek, als het onderhavige, is een teeken des tijds. Welk een? dit moet uit den inhoud blijken. De Schrijver zegt, dat zijn doel is, ‘een volkomen voldoend beginsel voor de bestemming der Geneeskunde, en door deze de Methode voor haar, te vinden.’ Men lette wel: een beginsel (Princip) voor de bestemming (Bestimmung) der Geneeskunde! Behoeft zij zulk beginsel? Is zij niet zelve het beginsel der Geneeskunde? Derhalve een sophistisch kunstje; doch dit beteekent niet veel; desgelijks (bl. VIII) de bepaling, wat Wijsbegeerte is, (wel te verstaan) ‘het bijkomen der buiten haarzelve geraakte Rede.’ Dit zijn bepalingen van den Schrijver; maar hij moet zoo te werk gaan, om te betoogen, dat slechts de Christelijke Mystiek de buiten haarzelve geraakte Rede te regt kan brengen; deze Mystiek is derhalve de ware Wijsbegeerte. Dit moet in de voorrede uiteengezet worden, als eene voorbereiding tot het werk zelf, hetwelk geen ander doel heeft dan te toonen, dat de Christelijke Mystiek de eenigste ware Geneeskunde zij; gelijk de zeven Sakramenten der Katholieke Kerk de éénige ware Geneesmiddelen, en de gewijde Priester de éénige waarachtige Geneesheer. - De stelsels der Geneeskundigen worden beoordeelend toegelicht; maar welke kritiek! Telkens spreekt hippocrates als een in de Mystiek ingewijde; desgelijks baco (!!), morgagni, sydenham, stahl. Gezegden uit derzelver werken, en bijbelplaatsen, uit alle verband gerukt, en, naar het doel van den Schrijver, op eene wijze gebezigd, tegen welke alle deze mannen zouden opkomen. (Het schijnt thans aan de orde van den dag te zijn, ter staving van dwaal-
{==68==} {>>pagina-aanduiding<<}
gevoelens, de woorden van anderen buiten alle verband te gebruiken, en zoo de waarheid tegen wil en dank aan den logengeest dienstbaar te maken. Hoe
moet men zulk eene onwaardige handelwijze noemen, en welke straf verdienen zulke plagiarii?) Voor het overige bevredigt het resultaat van alle menschelijke studiën den Schrijver niet. Integendeel (bl. 60) ‘de ondervinding van het diep indringen der lijdensgeschiedenis van den mensch in het leven brengt geheel andere zaken voort; de diepten des lijdens roepen om de verborgenheden der kunst. De Geneeskunde is tot het natuurlijke gedaald; zij behoeft de wedergeboorte. De genezingen door Sympathie zijn nog de éénige, tot welke de arme lijders, welken de tot het natuurlijke gedaalde Geneeskunde geene hulp verleenen kan, hunne toevlugt kunnen nemen. Magnetismus en Magie hebben nog iets gedaan; maar het ware ontbreekt. De voldoende oorzaak van alle ziekten is verstemming tusschen den geest en de natuur. Ziekte is de inwendige twist der drie Elementen van den mensch: deze zijn ligchaam, ziel, en geest. (?!) Het is eene dwaasheid, dat de Artsen nog naar eene stoffelijke oorzaak der ziekte zoeken; want de stof is de tegenwerking der werkzame ziel, haar bekleedsel (ὑλη), hetwelk de geest dadelijk verwinnen kan, het caput mortuum van den geest. - De ware oorzaak der ziekte is geheel onstoffelijk. De Arts moet niet de knecht der eeuwige natuurwetten zijn, maar derzelver Heer; en hij kan dit, omdat de geest het stof beheerscht. Zonde en ziekte zijn hetzelfde; tegen beide is slechts één middel, de Heiland. Het Christendom is de basis der Natuurkennis. De Christelijke kunst heeft drie kreatuurlijke (?) trappen: 1) Genezing langs den weg der natuur, 2) langs den weg der ziel, 3) langs den weg van den geest. De onmiddellijke uitstorting der genade is het getuigenis der Goddelijke kunst en liefde. De geest werkt door oog, woord en hand magtiger en zekerder, naarmate de mensch meer rein is en zijn wil zich vaster
bepaalt. Werkt hij echter, vertrouwende op den geest der Natuur of op zichzelven, zoo is de Arts een beoefenaar

{==69==} {>>pagina-aanduiding<<}
der zwarte kunst, of een Magnetiseur; werkt hij in het vertrouwen op den Heiland, zoo is hij een kunstenaar des lichts, een Magus van den echten stempel, wiens geheele kracht bestaat in het geloovig: “Heer, Uw wil geschiede!” Ieder Priester (der Roomsche Kerk, wel te verstaan) is zulk een witte Magus, en de Kerk deelt hare genademiddelen vooral mede door de Sakramenten, die zeven in getal zijn, en waardoor de gewijde Priester tot een' witten Magus wordt verheven. Derhalve zijn de zeven Sakramenten de éénige ware geneesmiddelen, en een Katholiek Priester de éénige ware Arts.’ Quod erat demonstrandum!
Hufeland acht het vergeefschen arbeid, zulke stellingen te wederleggen; derzelver doel is te duidelijk; liever wil hij over eene zaak van zoo veel belang mede een woord zeggen. - Meer dan twintig jaren zijn er verloopen, sedert hij den Hoogleeraar windischmann gekend heeft; hij heeft hem steeds voor een' der achtingwaardigste Geneesheeren gehouden en hooggeacht; hem ook als denkenden Geleerde op prijs gesteld: hoe heeft zulk een man zoo verre kunnen verdwalen? Doch dit is niet de stem van éénen enkelen, maar het trachten van zekere partij, die, in spijt van alle besluiten tegen geheime verbonden, zulk een verbond schijnt te willen oprigten, hetwelk in alle landen, onder alle standen, en zelfs bij de meest verschillende Christelijke kerkgenootschappen, aanhangers en leden zoekt te winnen. De geest der duisternis waart over de aarde, zoekende het licht der waarheid, hetwelk den kinderen der duisternis hinderlijk is, uit te dooven. Doch men hoore hufeland, den besten pleitbezorger dezer zaak, zelven:
‘Ik geloof desgelijks, dat de vreeze Gods het beginsel der wijsheid is, en dat, volgens het schoone getuigenis der H. Schrift, de wijsheid in geen vat der oneere huisvest; dat derhalve ook de Geneeskunde heilig moet gehouden worden, en dat zij slechts gedijen kan in de hand desgenen, die waarlijk godsdienstig is. Ik geloof, dat

{==70==} {>>pagina-aanduiding<<}
het Christendom de hoogste en zaligste openbaring van God is, en dat het geloof in christus en zijn woord alleen ware Godsdienst en hoogste Wijsbegeerte is; Wijsbegeerte, hetzelfde als hoogste Wijsheid (Sophia). Maar ik geloof ook even zeker, dat God niet te vergeefs duizende geneeskundige krachten in de Natuur heeft gelegd, en dat den mensch niet te vergeefs de insgelijks Goddelijke kracht (het verstand) is verleend, om die te kennen en ten nutte der menschen te gebruiken. Ik zie dagelijks, dat door derzelver gebruik de gelukkigste genezingen volbragt worden, en ik vind zelfs, dat in de H. Schrift zulk een verstandig en natuurlijk Arts geroemd wordt, waar men leest: Eer den Arts, want hij is van God gesteld. Ik geloof derhalve, dat de mensch zonde bedrijft en tegen Gods wil doot, wanneer hij de krachten der Natuur en van het verstand, door God geschonken, niet ten voordeele zijner medemenschen gebruikt. Ik geloof voorzeker, dat dit gebruik echter eerst dàn vruchtbaar zal zijn, wanneer dit met godsdienstig gevoel geschiedt; dat wil zeggen, ter eere Gods en tot heil des naasten, onbaatzuchtig en uit zuivere liefde; ook, dat Gods zegen bij elke genezing, zal zij voltooid worden, zoo onmisbaar is als tot een' goeden oogst en bij alles, hetgeen de mensch onderneemt. Ja, ik geloof, dat de kracht van het vertrouwend gebed groot is; doch altijd met dit bijvoegsel, door Gods Zoon in het volmaaktste gebed voorgeschreven: ‘Niet mijn wil, maar Uw wil geschiede!’ Maar ik geloof niet, dat men een gewijde Priester behoeft te zijn, om dus te bidden; althans men vindt er nergens in het Evangelie eenig spoor van, hetwelk integendeel ons dadelijk naar God, onzen hemelschen Vader, henen wijst. Ik geloof, vooreerst, ook, dat, om Gods zegen en hulp deelachtig te worden, de mensch op eene redelijke wijze behoort te werken, en gebruik te maken van de krachten des ligchaams en der
ziele, die God hem verleend heeft of, om met franklin te spreken, dat God degenen helpt, die zichzelven helpen; en ten andere, dat men niet behoeft katholiek (of liever Pausgezind, want het

{==71==} {>>pagina-aanduiding<<}
woord katholiek is van eene geheel andere beteekenis) te zijn, om een goed Christen te heeten.’
Deze zegt hufeland zijne geloofsbelijdenis te zijn, tegenover die van windischmann. Zij zal ook die der meeste Artsen zijn, in spijt van de aantijgingen, welke men dezelven zoo gaarne ten laste legt, als minder godsdienstig doorgaans dan andere standen. Dit blijve voor rekening der beschuldigers; genoeg, dat de ondervinding beter leert. Daartegen getuigen, van vroegere dagen, boerhaave, fr. hoffmann, haller en zimmermann. Dit hebben velen van het nog levende geslacht anders gezien in tode, barton, f.l. bang, van geuns en n.g. oosterdijk. Dit getuigen geheel anders de schriften van a. heinroth, hufeland, den zich noemenden Candidus, ontijd en meer anderen. - Hoe dan de geest der duisternis zich verheffe, hoe hij trachte onrust en woeling te wekken en beschuldigingen voort te brengen, ieder ga gerust voort in den strijd voor waarheid en regt, en houde vol in de beoefening der edelste pligten! Hetgeen lavater, de ook dikwijls miskende brave man, eens aan zijnen vriend, den wijsgeerigen Arts zimmermann, dat licht der Geneeskunde, schreef, zij nog aan eenen ieder gezegd: ‘Verhef dan uwe ziel dikwijls in de zekere, in de nabijzijnde, in de met elken dag meer naderende, in de lichtvolle, in de eindelooze toekomst, en beur u, onder den bijkans ter nederdrukkenden last van uwe weldadige werkzaamheden, welker prijswaardigheid zelfs geen nabijzijnde en verre afgelegen nijd ooit zal kunnen verduisteren, dikwijls op met deze waarachtige en groote gedachte: ‘Ik, mensch, offer mij op aan menschen - ik lijde voor lijders - om ééns voor zaligen zalig te zijn. Deze weldadige bezigheden, hoe veel onschuldig vergenoegen ik ook daaraan opoffer, en hoe vele verkwikking, anders voor mij zoo noodig, ik ook daarbij moet laten varen, stellen mij in staat,
om mij ééns in het toekomende bezig te houden, op eene voor mijzelven zalige en voor duizend andere wezens gezegende wijze - op eene wijze, die niets,

{==72==} {>>pagina-aanduiding<<}
dat vervelend voor mij is, hebben zal, die voor mij aangenamer zal zijn, dan de alleraangenaamste rust zelve.’

X.







Iets, over het wedervaren van Jacobus Trigland, bij de staatsvergadering van Holland, op den 8sten maart des jaars 1650, tot beantwoording van Mr. da Costa's jongst geschrijf daarover, enz. Door Adr. Stoleer.

In de Letteroefeningen van Maart 1824 (in de Boekbeschouwing, bl. 133) gaven wij, in eenen Brief aan den Heer bilderdijk, die ons, tot hiertoe, antwoord is schuldig gebleven, zeker berigt, wegens hetgeen, op den 8sten Maart 1650, aan den beruchten j'acobus trigland, ter Staatsvergadering van Holland, bejegende, toen hij aan dezelve zijne zoogenoemde Kerkelijke Geschiedenissen kwam aanbieden. Het heeft den Heere da costa gelust, dat berigt, in zijne Inlichtingen omtrent het Karakter van den Stadhouder, Prins maurits van nassau, op bl. 72-74, als trouweloos en, in vele opzigten, bezijden de waarheid te doen voorkomen. Ons gelust het thans, het geëerd Publiek in staat te stellen, om daarover te oordeelen.
Ons berigt is geweest, ‘dat trigland, toen hij, op gezegden dag, in persoon, met den Professoralen tabbaard aan, en zijn kostelijk boek onder den arm, ter Staatsvergadering verscheen, om het aan Hunne Edd. Groot M.M. eerbiedig aan te bieden, de vernedering moest ondergaan, van zijn boek terug te moeten nemen, dewijl een der leden, de Heer bikker van Amsterdam, aan de vergadering kennis gaf, dat in dat boek niet alleen vele abuizen, maar verscheidene moedwillige leugenen waren.’ De Heer da costa heeft hier tegen gesteld de Resolutie zelve der Staten van Holland van de gemelde dagteekening. Onzenthalve had dat niet behoefd. Wij kenden ze, zoo uit g. brandt's Verantwoording tegen h. rulaeus, als uit de Voorrede (van jo. de goede, weleer Remonstrantsch Leeraar te Amsterdam) voor ph. van limborch's kort Verhaal wegens de Geschillen over de Praedestinatie, bij welke beiden zij, hoofdzakelijk, is te boek gesteld op bl. 25.

{==73==} {>>pagina-aanduiding<<}
En wat zegt nu deze Resolutie? Dat ‘by de Heeren van Amsterdam eenige consideratiën zynde gemoveerd, als eenige kennis van den inhoude van het vootschreven boek, door eenige van den haren, verklarende te hebben, na deliberatie en verscheiden discoursen daarop gevallen, goedgevonden ende verstaan is, dat men hetzelve boek in zijn weerde en onweerde zal laten blyven ter tyd en wylen toe, dat eenige leden uit hetzelve sullen voortbrengen saken, nader deliberatie van Haar Edel Groot Mogende van nooden hebbende.’ Nu vraagt de Heer da costa; ‘Waar is hier een woord gerept van abuizen en moedwillige leugenen? Waar een enkel bewijs of beschuldiging van ontrouw in het werk van den Historieschrijver? Waar een bevel tot het terugnemen van het aangeboden boek? Waar een woord van vernedering voor den Hoogleeraar?’ - Zoudt gij niet zeggen. Lezers! dat wij, in ons berigt, met zoo vele woorden gesteld hadden, dat de opgemelde bijzonderheden allen in de Staatsresolutie te vinden waren? Doch daarvan hebben wij geen woord gerept. Maar had de Heer da costa een weinigje willen overdenken, dan zou hij, zoo wij hopen, hebben kunnen begrijpen, dat de vernedering niet, met woorden, in de Resolutie, behoefde uitgedrukt te worden, zoo het waar was, dat trigland zijn boek terug had moeten nemen, dewijl de daad zelve ze dan genoeg bewees, en, daar hij waarschijnlijk een hoffelijk bedankje en geschenk gewacht had, ook gevoelen deed. Had ook da costa maar half zoo veel gelezen, als hij aanhoudend voorgeeft, of half zoo veel opregtheid, als behoorde, dan zou hij, of uit de Voorrede van den Heer de goede bovengemeld (op bl. 38) weten, of niet ontveinsd hebben, dat
deze berigt heeft, dat de gebonden exemplaren aan trigland weder werden ter hand gesteld, hetgeen wel hetzelfde zegt, als dat hij ze terug moest nemen; en, zoo hij maar half zoo oolijk was, als elk mensch van eenig gezond verstand, zou hij bevat hebben, dat de overige bijzonderheden niet behoefden verdicht te wezen, maar van elders ontleend konden zijn, en de bron zou hij dan hebben kunnen vermoeden dezelfde te zijn, welke door den Heer de goede was aangewezen, wanneer hij den spijker juist op het hoofd zou getroffen hebben. Gezegde Leeraar, namelijk, heeft, ter aangehaalde plaatse, gemeld, dat zijn berigt getrokken was uit het schriftelijk verhaal van den Heer willem van der aa, weleer Secretaris der

{==74==} {>>pagina-aanduiding<<}
stad Rotterdam, en uit de Resolutiën van Hunne Ed. Groot Mogenden. Dit schriftelijk verhaal van den Heer van der aa kwam mij wel (zoo veel ik weet) nooit onder het oog; (schoon het wel mogelijk is, dat het, hier of daar, nog schuilt onder de duizenden van oorspronkelijke brieven en slukken van de zeventiende eeuw, welke onder mij berusten) maar ik kan te berde brengen den eigenhandigen brief van christiaan hartzoeker, weleer Remonstrantsch Leeraar te Rotterdam, geschreven 1 December 1675, aan g. brandt, waarvan hier sta het volgend slot: ‘De Heer van der aa was in de vergaderinge, omtrent Maart 1650, als trigland, met zyn Professorale tabbard aen, in de vergaderinge der H.H. Staten quam. Syn Soon droeg drie of vier exemplaren, en leyde die op de tafel. Hy haranguerde tegen utenbogaerd seer scherp. Ick sal het relaes selve, by gelegentheyd, Uwe eens nader overschryven. De Heer a. bikker seyde, dat, eer men yets over die saek delibereerde, hy de vergadering had te seggen, dat in dat boek niet alleen veele abusen, maer verscheyde moetwillige leugenen waren &c. Daerop wierden de exemplaren wederom gegeven, en hy henen gesonden. Vale.’ (Als P.S. staat:) ‘Dit schryf ik ten huyse van den Burg. Pess. (Burgemeester pesser) die Uwe doet groeten, als ook de Heer van der aa.’
Gij ziet, Lezers! dat ons eerste berigt met het verbaal in den medegedeelden brief in zoo ver verschilt, dat niet trigland zelf, maar zijn zoon, en niet één, maar drie of vier exemplaren, in de vergadering droeg en op de tafel leide. Dit verschil is daaruit oorspronkelijk, dat wij, ons berigt schrijvende, enkel op ons geheugen, wegens het verhaal in den brief, afgingen, zonder denzelven nader in te zien; doch Gij moogt nu oordeelen, in hoe ver wij buiten de waarheid gingen, en of de vernedering, welke trigland onderging, minder was, omdat zijn zoon de boeken droeg, dan wanneer hij ze zelf gedragen had. Maar waarom heeft de Heer da costa nu ook niet gepoogd te weêrspreken, hetgeen wij, in de Letteroefeningen, ook verhaald hebben, dat trigland reeds, door de Wethouderen van Leiden, verpligt geworden was, eenige bladen, waarin hij zijne eigene medebroederen vinnig doorstreek, uit zijn boek te ligten, en dat deszelfs uitgaaf kort daarna, om zijne partijdigheid, door Burgemeesteren van Amsterdam, op zware boete,

{==75==} {>>pagina-aanduiding<<}
verboden werd, en de overtreding van dat verbod twee boekverkoopers en éénen van derzelver knechts in ongelegenheid bragt? Het antwoord is, omdat hij dat niet weêrspreken kon, en het gewag daarvan in zijne kraam niet diende. En nu is mij al, wat hij over de Regenten van Amsterdam, als Arminiaanschgezind, en over hunne consideratiën op trigland's werk, heeft uitgeslagen, niets meer waardig, dan dat ik zegge, dat zij het zekerlijk verre beneden hunne waardigheid geoordeeld hebben, om verder, bij 's lands Staten, tegen dat werk, hetwelk vast elders verspreid was, eenige motie te doen, tevreden met zijne ondergane vernedering, en met hunne eigene voorziening tegen de verspreiding zijner leugenverdichtselen in hunne stad. - Waarom, ondertusschen, heeft trigland, wien het toekwam, de eer van zijn werk, indien hij konde, te handhaven, zich nimmer nader ter Staatsvergadering aangemeld, om aan Hunne Edd. Gr. M.M. aanleiding te geven tot nadere deliberatie daarover? Of waarom hebben andere Staatsleden dat, te zijnen gevalle, niet gedaan, zoo er onder dezen waren, die meenden, dat de Gedeputeerden van Amsterdam, en inzonderheid de Heer bikker, hem verongelijkt hadden? Dat noch het een, noch het ander geschied is, bewijst, dat men, hetgeen door gemelde Heeren was ingebragt, niet in nader onderzoek brengen durfde.
De Heer da costa evenwel beweert, dat het niet verder vervolgen van de zaak ter Staatsvergadering een bewijs is, dat men niet in staat is geweest, trigland's abuizen en moedwillige leugenen aan te wijzen, en verzekert, dat hij nooit andere, dan zeer weinig beduidende tegenspraak, op sommige punten, bij brandt ontmoet heeft, - dat leidekker hem daartegen, op eene alles asdoende wijze, verdedigd heeft, en dat hij daarvan, in zijne Sadduceën, op bl. 45 en 46, een voorbeeld heeft aangewezen. De geoefende Lezer zal van zelf de onbeschaamdheid van dat voorgeven beoordeelen, en zien, wat man van stalen voorhoofd en stijve kaken, die voor geen blos vatbaar zijn, die Mijnheer da costa is, daar, slechts weinige maanden geleden, de Recensent zijner Sadduceën, in de Letteroefeningen, en de Heer wiselius, in zijn tegenschrift, trigland's kwade trouw, juist in het voorbeeld, waarop hij zich beroept, onwederleggelijk bewezen hebben. Wie er echter nog nader van overtuigd wil worden, zal daaromtrent hier achter voldoening erlangen; en wie, met een enkel staal van trigland's

{==76==} {>>pagina-aanduiding<<}
ontrouw niet tevreden, er meerdere begeert, kan ze, in de geschiedkundige schriften, van de zijde der Remonstranten uitgegeven, overvloedig vinden, maar nergens zoo veel bij elkander, als in de Trouwhertige aanwysing der bedriegelijcheden ende valscheden, schuylende onder de Vermaninghe jacobi triglandii enz., geschreven door uitenbogaert, en gedrukt 1623, in 4to. Hieromtrent zegt da costa: ‘Brandt verzwijgt, (naar loffelijke gewoonte) dat trigland deze zoogenaamde Wederlegging, door eene Tweede Christelijke Vermaning, insgelijks in het jaar 1623 uitgegeven, geheel en al omvergestooten heeft, waarop die van de Remonstrantsche zijde gezwegen hebben.’ Wij zeggen, op onze beurt, vooreerst, dat brandt's werk, door zijnen dood afgebroken, eindigt, midden in het verhaal van 1623, vóór dat trigland nog zijne Tweede Vermaning had uitgegeven, zoodat hij van derzelver uitgaaf niet gewagen kon, tenzij hij, in zijn verhaal, zichzelven ware vooruitgeloopen; en dat ook brandt die zelfde Tweede Vermaning van trigland gewisselijk vermeld zou hebben, als hij, in zijn verhaal, tot den tijd van derzelver uitgave gekomen was, blijkt daaruit, dat hij ze reeds in zijn tweede deel, op bl. 498, en elders, had aangehaald. Maar van zulke bijzonderheden is da costa zoo onkundig als een eerstgeboren kind; en zijn zeggen: ‘Brandt verzwijgt dat, naar zijne loffelijke gewoonte,’ moge hem nu, tot zijne schande, voor den neus springen! Wij zeggen ten tweede: een nieuw bewijs van zijne ellendige bekendheid met de geschriften van
den tijd, waarover hij onderneemt te schrijven, of van zijne loffelijke gewoonte, om onbeschaamd, tegen de waarheid aan, openlijke verzekeringen te doen, is dit, dat (gelijk hij reeds uit brandt, ter aangehaalde plaats, had kunnen leeren) uitenbogaert de Tweede Vermaning van trigland geheel en al omvergestooten heeft met zijn Goed ende Christelyk bescheydt, ghegheven op jacobi triglandii Tweede Vermaningh, ghestelt (zoo als op den titel staat) 1624, en ghedrukt 1627, in 4to., welke wederom eene menigte bewijzen bevat van trigland's bedriegelijkheden, en waarop hij, zoo wij niet beter weten, gezwegen heeft.
En hiermede, zouden wij kunnen zeggen, vare hij met zijnen trigland wèl, en deele hij, en nu, en in het toekomende, in al de zoo wèl verdiende achting, welke de-
{==77==} {>>pagina-aanduiding<<}
ze, tot hiertoe, bij alle onpartijdigen, heeft weggedragen! Doch wij hebben er nog wat bij te voegen. - Hoe onnoozel ijvert en raast de man, met zijnen bilderdijk, aanhoudend, om toch crediet te winnen voor zijne Prulschrijvers en hunne verhalen, en om de Roervinken te verdedigen, die, in het voorst der zeventiende eeuw, in Staat en Kerk, hunne schandrollen speelden, en de geregtigheid en waarheid verdrukten; daar hij juist hierdoor te weeg brengt, dat hunne kwaadaardigheid en trouweloosheid, door velen, op nieuw worden in het licht gesteld! Had men zijne rust gehouden, wie weet, hoe menig onkundige, die eenen baudart, trigland, ruyl, leidekker, fruitier enz. enz. in handen hadden gekregen, en, in hunne onnoozelheid, hen voor geloofwaardig hadden gehouden, allengs geloofd zouden hebben, hetgeen men hun nu te vergeefs zoekt wijs te maken, dewijl aller oogen geopend worden? Indien, in de hitte van den strijd, in weerwil van het veelvuidig geschreeuw der Zeloten, de schriften der Remonstrantsche Schrijvers zoo veel invloed hadden, als da costa ons, op bl. 5 en 6 van zijn stukje, verzekert, - indien men die schriften toen las, en ze (gelijk hij er belagchelijk bijvoegt) geliefkoosd werden, terwijl men de tegenschriften van zijne eigene partij ongelezen liet, (dat heet liegen, dat men het voelen en tasten kan!) en indien daardoor de geest onzer eeuw gevormd is geworden, zijn ze dan geene volslagene zotten, die wanen, dat zij, in de tegenwoordige dagen van kalmte, nu de oude ijver niemand, dan hen alleen, meer verblindt en het hoofd op den hol helpt, de publieke opinie veranderen zullen? Deus misereatur illorum!
Dewijl zij nu, ten laatste, het steeds zoo geweldig geladen hebben op den Geschiedschrijver g. brandt, en zoo aanhoudend blaffen van zijne partijdigheid, wil ik hier nog iets bijvoegen, waardoor zij, die hem niet genoeg mogen kennen, in staat kunnen geraken, om hun oordeel over hem te vestigen, en hetwelk tevens dienen zal tot voldoening aan onze belofte, hier vóór gedaan, van trigland's kwade trouw nog nader te zullen toelichten. Bekend is brandt's twist met den Amsterdamschen Gereformeerden Leeraar h. rulaeus, of ruyl. Een voornaam punt van dien twist liep over trigland's opgaaf (*), wegens de beruchte,

{==78==} {>>pagina-aanduiding<<}
voor arminius zeer nadeelige aanteekening, die te vinden was in het Protocol van den Amsterdamschen Kerkeraad. Door die aanteekening te plaatsen op het jaar 1603, had trigland dezelve doen voorkomen, als een stuk van den Kerkeraad zelven, en, op dat jaar, in het Protocol geboekt, De schrandere brandt kon niet begrijpen, dat de Kerkeraad, in hetzelfde jaar, waarin dezelve aan arminius, bij zijn vertrek naar Leiden, het loffelijkst getuigenis gegeven had, dat men bedenken kan, hem met de zwartste kool, in deszelfs Acta-boek, zou geteekend hebben. Hij verzocht derhalve den Amsterdamschen Gereformeerden Leeraar laurens laurentius, dat hij het Protocol, op het jaar 1603, en op de door trigland aangewezene bladzijden, eens wilde nazien. Deze deed dit, met voorkennis van ruyl, en in weerwil van deszelfs raad, om zich daar niet mede in te laten, dewijl brandt hem zou bedriegen, zijn fenijn daaruit zuigen, en dat tot nadeel hunner (dat is der Gereformeerde) Kerke gebruiken zou. De Leeraar verklaarde vervolgens rondelijk aan brandt, dat, ter aangewezene plaatse, taal noch teeken gevonden werd van 't geen trigland verhaalde. Brandt echter, die van deze verklaring geen openlijk gebruik had kunnen maken bij laurentius' leven, was huiverig, om dat te doen na deszelfs dood, dewijl hij vreesde, dat nu zijn beroep op deszelfs mededeeling, welke hij niet bewijzen kon, geen genoegzaam gezag zou hebben. Hij vervoegde zich dus tot eenen tweeden Amsterdamschen Gereformeerden Leeraar, die (zegt hij, toen hij dit openlijk schreef) nog leefde, en door zijne welsprekendheid genoeg bekend was, met het verzoek ‘van de zaak, ter
zijner meerdere verzekering en gerustheid, nog eens te onderzoeken.’ En wat berigtte hem nu deze, niet lang daarna? ‘Dat hij de Protocollen van den jare 1603 tot 1612 had opgeslagen en overloopen, zonder het gezochte te vinden.’ In het gesprek met dien Leeraar bood brandt hem aan, ‘'t geen hij van de zaak in zijne Historie zou stellen, zijn E. eerst te laten zien, om niet tegen de waarheid te schrijven, noch de waarheid niet hatelijk voor te stellen.’ Doch de Leeraar wees dit beleefdelijk van de hand. - Brandt, dit verhalende, merkt aan, ‘dat men hieruit wel kon afnemen, hoe groote vlijt en naarstigheid hij had aangewend, om de regte waarheid der zake, met alle mogelijke voorzigtigheid en omzigtigheid, te onderzoeken,

{==79==} {>>pagina-aanduiding<<}
en met des te grooter verzekering te schrijven. Ook (voegt hij er bij) zal mij, dit weet ik zeker, niemand, die leeft, overtuigen noch bewijzen, dat ik ooit eenige onwaarheid, willens of wetens, heb ter neder gesteld; zonder mij daarom te laten voorstaan, dat ik nergens, in mijn schrijven, uit verkeerd berigt, of onnoozel misverstand, eenigen misslag zou hebben begaan.’ Hij gaf dan zijn tweede deel van de Historie der Resormatie in het licht, en schreef daarin, op bladz. 48, dat hem van zeer goede hand was verzekerd, dat eenige van de zaken, door trigland vermeld, in het Protocol niet gevonden werden, en dat, hetgeen men er vond, niet zoo breed, noch op die wijze, waarop hij het had opgegeven, was voorgesteld. Thans verspreidde rulaeus, dat, hetgeen trigland gemeld had, wel degelijk in het Protocol gevonden werd, maar op eene andere plaats. Brandt sprak derhalve wederom den geraadpleegden Leeraar aan, en deze zeide hem: ‘'t Was niet vreemd, dat ik (de aanteekening) niet gevonden heb. Zij stond daar niet, maar op eene andere plaats, 't welk mij D. rulaeus heeft aangewezen. Die Acte is gesteld in het jaar 1617, en toen te boek gazet. Toen hebben eenige Predikanten, hoorende, zoo 't schijnt, dat uitenbogaert, of iemand anders, eene kerkelijke historie wilde schrijven, die dingen op 't papier gebragt, en met haar onderteekeningen bekrachtigd.’ Brandt kwam, te dier gelegenheid, met denzelfden Leeraar, in verder gesprek over zijne Historie der Resormatie. Deze zeide: ‘wel te kunnen zien, dat hij onpartijdig had zoeken te schrijven; maar men kon echter wel merken, dat hij den Remonstranten
zeer gunstig was, dewijl er zoo vele publieke resolutiën, acten en bescheiden, in zijn boek, tot hun voordeel, gevonden wierden.’ Brandt antwoordde: ‘dat zulks daaruit was ontstaan, dewijl hij meer gelegenheid had gehad, om die stukken te bekomen; dat hij zoo veel niet gevonden had tot voordeel der Contra-Remonstranten, 't welk die zekerheid had; doch dat, zoo hem de broeders Predikanten der publieke Kerken daar wilden aanhelpen, hij zich daarvan zoude dienen, met zoo groote trouwigheid, als hij zich van die andere stukken had gediend;’ hem verder aanbiedende, ‘van, in het toekomende, alwat hij schreef, hem, vóór 't uitgeven, te laten lezen, opdat zijn E. hem mogt aanwijzen, wat te Remonstrantsch was, of te veel zuchts

{==80==} {>>pagina-aanduiding<<}
toonde voor de eene zijde, om alzoo allen schijn van partijschap te meer te vermijden.’ Ook nu sloeg de Leeraar die aanbieding heuschelijk af, doch wees brandt naar rulaeus, hem, wegens kennis van zaken, waarheidsliefde, rekkelijkheid, bescheidenheid enz., prijzende; maar brandt, die den man reeds anders meende te kennen, (en boven zagen wij reeds, hoe hij over brandt dacht) toonde zich ongenegen, om, over het werk zijner Historie, met hem eenige gemeenschap te houden. Het leed ook niet lang, of hij gaf een bitter geschrift tegen brandt uit, waarin hij, onder anderen, vertelde, dat de Leeraar, wiens herhaald onderhoud met brandt wij hebben opgegeven, ‘hem overtuigd zou hebben, dat er niet één blad in zijn tweede deel was, of het toonde zijne bittere partijschap, en dat hij hem dat ook zou hebben aangewezen, zoodat hij verlegen stond en verstomde:’ maar brandt verklaart, dat dit zoo ver van de waarheid was, als de hemel van de aarde, en dat zijn E. zich, integendeel, op deze wijs had laten hooren (de Lezer houde wel in 't oog, dat de Leeraar nog leefde, brandt nooit weêrsprak, en dus de waarheid van 't geen deze schreef bevestigde): ‘Ik wil niet zeggen, dat ik, zoo een Historie zullende schrijven, minder zucht tot onze partij zou toonen. Elk is gewoon de partij, daar hij bij is, voor te spreken en gunstig te zijn. Daarom is 't zeer bezwaarlijk voor iemand, die onder d'eene partij is, zoo een Historie te schrijven. Doch ik beken, dat er, sedert de scheuring, aan beide zijden, niemand heeft geschreven met meer moderatie en onpartijdigheid.’ Dit verhaal betuigt brandt, in opregtigheid, en als voor de oogen en ooren des genen, die alles ziet en hoort, aangeteekend te hebben, en hij
gaf het, breeder, dan wij 't hier konden of behoefden mede te deelen, openlijk tegen ruyl uit, in het jaar 1675. Men vindt het herdrukt achter j. brandt's Verantwoording van zijns Vaders Historie der Reformatie tegen j. leidekker, uitgegeven in 1705, in 4to. - Laat nu da costa, zoo hij kan, eens iets dergelijks, wegens zijnen trigland, voor den dag brengen, en hem van de bezwaren, tegen hem ingebragt, in 't bijzonder met betrekking tot zijne valsche opgaaf uit het Protocol, schoon wasschen.
Doch hieromtrent, Lezers! hebben wij nog geenszins alles gezegd. Hetgeen trigland daaruit voornamelijk, als,

{==81==} {>>pagina-aanduiding<<}
van wege den Amsterdamschen Kerkeraad, daarin geplaatst in 1603, toen arminius Amsterdam verliet, deed voorkomen, werd, gelijk wij hoorden, eerst 14 jaren later, 8 jaren na 's mans dood, in 1617, toen men te Amsterdam allerhevigst tegen de Remonstranten woedde, geboekt. En bij welke gelegenheid en hoe? Dit zegt ons het hoofd van de aanteekening, hetwelk door trigland is teruggehouden, aldus: ‘Alzoo D. smoutius verzocht heeft kennisse te hebben van eenige dingen, die van arminio, by zyn leven, metten Kerkeraad in 't gemeen, ofte met sommigen van denzelven in 't byzonder, gepasseert ende gehandelt zyn, so is 't goedgevonden, (alsoo in de Protocollen weynich daertoe werd gevonden) D. hallio, D. plancio, D. ursino ende D. lamerio op te leggen daervan verklaringe te doen, als zynde de oudste in de dienst dezer kerke. Deesen volghende, hebben de voorsz. schriftelyk ingebracht ende overgeleevert 't geene hierna volcht. Ende is van 't selve hem D. smoutium overgeleevert den 13 Januarii een Copie. “Alsoo jacobus arminius” enz. Alzoo staat het in het Protocol No. 4. 12 Jan. 1617. fo. 192 en volgg. Het stuk werd dan opgemaakt op verzoek van adr. smout, die zijn vijandelijk hart (zoo als brandt zich uitdrukt) tegen arminius zoo dikwijls en zoo openlijk had te kennen gegeven, en die, (voegen wij er bij) in den jare 1613, door de Staten van Holland, om zijn oproerig schrijven, verbannen werd naar 's Gravezande, en in 1630, door Burgemeesteren van Amsterdam, met voorkennis en goedkeuring der Vroedschap, om zijn oproerig prediken, werd uit de stad gewezen; bij welke gelegenheid trigland voor Burgemeesteren beweerde, ‘dat hij vrijheid had, als hij bevond, dat Schepenen kwalijk
gevonnisd hadden, zulks op den predikstoel te brengen;’ doch hooren moest: ‘hij mogt werk beginnen; maar zou zulks bejegend worden, dat het hem lang heugen zou.’ Men kan dit een en ander breed verhaald vinden door wagenaar, in zijn Amsterdam, 4de St. bl. 445-459 van den druk in 8vo. Ten gevalle van smout dan werd het beruchte stuk opgesteld, en dat door de vier voornoemde Predikanten, doch ver het meest door plancius, mede een oud benijder en vijand van arminius, die den Remonstranten in 't gemeen den bittersten haat toedroeg, een der eersten, die de geschillen op den predikstoel bragt, eene

{==82==} {>>pagina-aanduiding<<}
voorname oorzaak was der scheuring, loog, lasterde, schold, tierde en raasde als een krankzinnige, voor de uitvoering der plakkaten tegen de Arminianen ijverde, ja zelfs zich niet schaamde hun aanbrenger te zijn. Dit alles kan men breeder lezen bij brandt, Hist. der Ref. D. IV. bl. 857, en de plaatsen, op den kant aldaar aangehaald. En nu, Lezers! wat geloof oordeelt gij nu, dat het beruchte stuk wel verdient? Wat denkt gij van de trouw van trigland, die het, als een werk van den Kerkeraad, in 1603, deed voorkomen? En echter, schoon reeds door brandt voor hetgeen het was bekend gemaakt, werd het, door ruyl, leidekker en anderen, van tijd tot tijd, op nieuw aangevoerd, en, hoewel telkens op nieuw ten toon gesteld, echter door da costa nogmaals te berde gebragt! Men schatte nu de opregtheid en waarheidsliefde van het geheele zoodje!

Viertal brieven aan eenen vriend, over de tentoonstelling der kunstwerken van nog levende nederlandsche meesters, te Amsterdam, van den jare 1824.

(Tweede Brief.)

Gij dwaalt, geëerde Vriend! wanneer het vermoeden bij u veld wint, alsof uw aanzoek mij eenigen last zoude veroorzaken. Integendeel, een onderwerp, gelijk aan dat, waarover ik u onderhoude, kan ons niet ongevoelig doen blijven; het is onmogelijk, onverschilligheid aan den dag te leggen, wanneer men tafereelen beschouwt, die het hart aandoen en de ziel bewegen. Ik ging de zalen der Tentoonstelling niet rond met een' kouden, kritischen geest, om alles tot in de minste bijzonderheden uit te pluizen, en elke kleine vlek, die hier of elders mogt te vinden zijn, op te sporen, ten einde daarinede onzen briefwissel te stofferen. Wij laten zulks den strengen beoordeelaar over, die, hiermede zijn voordeel doende, ligt den moed der mingeoefenden ter nederslaat. Onze wijze van beschouwen moet de belangstelling tusschen den vervaardiger en het vervaardigde verdeelen. En deze regel zal mij, ook met betrekking tot de overige deelen der kunst, waarover ik u thans zal bezig houden, geleiden.

{==83==} {>>pagina-aanduiding<<}

Het wèl uitvoeren, en het juist treffen der gelijkenis, die den voorgestelden dadelijk doet herkennen, ziedaar de twee hoofdvereischten van het Portretschilderen. Beide deze vereischten bezit onze beroemde hodges, en hij heeft ons nu wederom overtuigd, dat hij, met de hem altijd eigene bevalligheid en smaak, dit vak roemrijk blijft bearbeiden. Daiwaille, van wiens stukken wij sinds langen tijd verstoken bleven, heeft nu twee portretten gegeven, van welke het eene, de ideale studie van een Kinderkopje, tot een schitterend bewijs strekte van zijn bekwaam penseel; dan, hoezeer die waarlijk groote Schilder met deze voorstelling welverdienden roem heeft behaald, zoo heeft het ook den algemeenen wensch uitgelokt, dat hij zijnen aanleg tot een grootscher onderwerp moge besteden. Het Mansportret had eene treffende gelijkenis. Geen' minderen aanleg heeft moritz allergelukkigst aangewend in zijne eigene afbeelding. Portman weet zijner portretten een uitmuntend koloriet bij te zetten. Zoo voldeed ook het Mansportret van c. kruseman bij uitstek, gelijk ook die van j.a. kruseman, die mede vorderingen in dit vak blijft maken, en inderdaad aanmoediging verdient. Van der kooi heeft voormaals meer voldaan dan thans. Genoeg zij het voorts, dat ik, buiten de reeds bekenden, nog met een enkel woord melding make van geens en loeff, kunstenaars, wier stukken wij nimmer zagen, en die thans met zoo veel bijval zijn ontvangen, dat wij reden hebben te hopen, hunnen nu reeds verworven, roem bij volgende gelegenheden meer en meer te zullen zien staven en verhoogen.
Het is geene vlugtige opmerking geweest, dat de Schilders uit onze Hollandsche school door een' hun eigenen en met den aard des volks overeenkomenden ernst worden gekenmerkt in het tableau de genre; terwijl die der Vlaamsche, of, wilt gij liever, onze Zuidelijke kunstbroeders, een' geest van vrolijkheid en scherts ten toon spreiden, die bij genen, met uitzondering misschien, te dezer gelegenheid, van de voorstelling eener bekende spreuk van cats, zeldzaam gevonden wordt. Denken wij slechts aan den Onnoozelen Kinderdag van eeckhout; eene voorstelling, uitstekend van behandeling en fraai van zamenstelling, zoodat het onder de eerste in deze soort van stukken eene eerste plaats bekleedde; - aan coene, wiens Gevecht van twee Voerlieden te Brussel ons met eene vrolijke herinnering terugriep

{==84==} {>>pagina-aanduiding<<}
naar het Dorpseest van vóór twee jaren, en tevens verzekering gaf van zijne meer gewone geschiktheid voor dit vak; - aan heyndricks, die zijn slapend Meisje door Jongens deed plagen. Deze karakteristieke opmerking zal nog helderder voorkomen, wanneer ik u een voorbeeld ter vergelijking opnoeme. Stellen wij het Kinderfeest van de boer tegenover dat van eeckhout, en een iegelijk zal het verschil in dezen ras kunnen zien. Deze soort van vrolijke voorstellingen wordt veelal met groot genoegen beschouwd, en derzelver waarde aanmerkelijk verhoogd, indien men aan de behandeling zoo veel voortreffelijks heeft weten te verbinden, als, bij voorbeeld, eeckhout heeft gedaan. Alles toch, wat in deze schilderij voorkwam, was waarlijk siksch en krachtig; de beeldjes waren zeer fraai geteekend, de karakters duidelijk uitgedrukt, het bijwerk uitnemend uitgevoerd; met één woord, de trant van den in dergelijke soort van schilderingen weergaloozen jan steen was door hem meesterlijk nagevolgd, en wij twijfelen geenszins, dat de enkele aanmerking wegens donkerheid van toon, die hij ligt vermijden kan, door hem met welgevallen zal worden opgenomen. Hij beveelt zich voor de eerste reize zoo gunstig aan, dat het schier noodeloos is, hier te zeggen, hoeveel hij van zich verwachten laat.
Dit is in nog ruimere mate toe te passen op den kunstenaar, die het stukje, een Jongen met een' dooden Vogel in de hand, leverde. De vervaardiger, p.f. le roy, te Brusscl, leide een talent aan den dag, hoedanig men welligt nimmer van eenen kunstenaar, die ons voor het eerst op de vruchten van zijne bekwaamheid onthaalde, heeft aanschouwd. De voortreffelijke behandeling van dit zeer kleine schilderijtje, omtrent welks verdiensten bijna niet te veel kan gezegd worden, heeft mij te gunstig ingenomen met den maker, om niet te wenschen, dat hij in een meer zamengesteld tafereel ons, even gelukkig als nu, zijne kunst toone, ten einde ook hij eens schittere naast hen, die hij zoo waardig nastreeft, en, in de dagen van Hollands kunstroem, tot eer en luister des Vaderlands strekten.
Nog schijnt de herhaalde aandrang op den zeer verdienstelijken mol, te Haarlem, dat hij zijne krachten eens te koste legge aan een Historisch tafereel, waar zij, blijkens eene daarvan geleverde proef, wel voor berekend zijn, geen' invloed te hebben kunnen maken. Ofschoon de Schilder in

{==85==} {>>pagina-aanduiding<<}
zijn studeervertrek nevens een teekenend Jougeling, van dit jaar, ten hoogste gelijk gesteld kan worden met eene gelijke voorstelling door hem in 1822 gegeven, wil ik andermaal het algemeen verlangen niet verbergen, maar er op blijven aandringen, opdat hij eenmaal gehoor geve, en den regtmatigen roem, hem billijk toekomende en toegekend, ook als Historieschilder handhave.
Buiten de reeds genoeniden, leverden nog stukken in dit genre berkman, briar, van cuylenburgh, van eycken, françois, geirnaerd, hari, jonxis, van strij, Mevrouw de la tour en vele anderen, alle, in meer- of mindere mate, getuigenis dragende van de bekwaamheid der inzenderen. Berkman is een ijverig kunstenaar; getuige, nevens deze, ook voorgaande Tentoonstellingen, die altijd vele stukken van zijne hand ontvingen; hij is zelfs misschien wat al te ijverig, waardoor de aanmerkingen, die op zijne kunst gemaakt zijn, gewettigd worden. Van cuylenburgh, die vier voorstellingen leverde, toont mede een niet onverdienstelijk Schilder te zijn, gelijk ook van eycken, (wiens beide stukjes, wat de behandeling en kleur aangaat, uitnemend voldeden, hetwelk echter niet belette, dat op de teekening veel viel aan te merken) françois en geirnaerd. Deze laatste slaagde beter in dit genre, dan in het Historische vak. De zeven schilderijen, door hem ingezonden, strekken, dunkt mij, tot een' genoegzamen waarborg, dat hij zijne vlijt ten beste der kunst en ten nutte van zichzelven kan blijven aanwenden. De Vischmarkt van jonxis, te Utrecht, hield den naam staande, welken deszelfs vervaardiger eens verkregen heeft, en werd met welgevallen opgemerkt. Knoll, mede te Utrecht, zette, door eene behagelijke uitvoerigheid, zijner stukken eene aanbeveling bij, die hem niet ontgaan is.
Indien de aankomende kunstenaar, tot verdere uitbreiding en volmaking zijner bekwaamheden, eene gepaste aanmoediging behoeft, hij, die in de beoefening der kunst grijs geworden is, en bij het klimmen der jaren nog met jeugdigen lust en ijver werkzaam blijft, verdient voorzeker onze hoogschatting, dankbaarheid en erkentenis. De bekwame van strij, te Dordrecht, die, in meer dan 70jarigen ouderdom, ons andermaal onthaalde op de vruchten van zijn penseel, handhaafde, door den Kunstlieshebber, Teekeningen beschou-
{==86==} {>>pagina-aanduiding<<}
wende, met eene vaste hand, den roem, hem billijk toegekend. De verdienstelijke behandeling van dit stuk is bij het Publiek niet voorbijgezien, en werd naar waarde geschat.
Ten slotte, mijn Vriend! wilde ik u nog doen opmerken, hoe eene aangename verscheidenheid aller oogen streelde; hoe de vereenigde Vlaamsche en Hollandsche school alles heeft aangewend, om den luister derzelve in een helder licht te stellen. De uitmuntende stukken, die ik ook in het tableau de genre heb mogen aanwijzen, geven hoop, dat wij nog eens de jan steens en anderen zullen zien herleven. - Vaarwel, tot nadere gelegenheid!

(De derde Brief hierna.)

De Spectator.

XI.

Kunstliefde spaart geen vlijt. Onder dit motto zijn den Spectator de twee volgende brieven ter hand gekomen:

Mijn waarde Vriend!

Daar ik weet, dat gij steeds innig deelneemt in het geluk van mij en de mijnen, zoo moet ik u melden, dat mijn zoon Hans niet alleen groote vorderingen maakt op de Akademie, maar dat zelfs spranken van genie zich bij hem beginnen te openbaren, zoo als Professor X. het noemt, dat wil zeggen - dat hij Dichter is.
Nu vinde ik, eenvoudig man, wel veel behagen in een goed dichtstuk, zelfs in een treur- of blijspel, mits dat het niet vervelend en stichtelijk is, dat wil zeggen, dat er wat uit te leeren valt; maar de gedichten van Hans kan ik niet altijd regt beoordeelen, omdat - ja, waarom zou ik er bij u niet voor uitkomen? omdat ik niet altijd het fraaije of het verhevene er van begrijp, dat zeker aan mij moet schorten.
Zie, dat durf ik u-alleen zeggen, en niemand ter wereld anders. Ook ben ik altijd met mijne figuur verlegen, als mijn jongen een gedicht van zijn maaksel opsnijdt; want zeg ik dan, dat ik er niet regt behagen in kan vinden, zoo zou ik afkeuren, en van die afkeuring redenen moeten geven; en hoe zou ik mij ooit daardoor heen kunnen helpen?
En toch moeten zijne gedichten wel zeer fraai zijn: want -
{==87==} {>>pagina-aanduiding<<}
en let wel op dit want! - zij worden in Almanakken en Weekbladen geplaatst, en dus, voor altijd, voor de vergetelheid bewaard; ook heb ik nog nimmer door iemand onzer vrienden hooren zeggen, dat ze - slecht zijn; en daar zij min of meer tot de kenners behooren, zoo meen ik, dat dit alles afdoet.
Ook wil mijne vrouw van Hans volstrekt een' Predikant maken, hoezeer hij er geen' zin in heeft en zwak van borst is. Dit heeft nu wel niets met zijne gedichten uitstaande; maar - hij kan dan poëzij in zijne preken brengen; deze zullen er te fraaijer om zijn, zoodat ook deze alzoo voor de vergetelheid bewaard zullen worden; want men zal ze in de eene of andere Boekzaal onder het Mengelwerk plaats geven.
Hoe het zij: hiernevens eene geheele rol van zijne dichtstukken. Lees! en, vindt gij het geraden, laat er een' bundel van drukken, onder den titel van mengelingen, of mengeldicuten; maar, zoo als hij uitdrukkelijk wil dat ik u verzoeke, in groot octavo, op zwaar schrijfpapier, in geplaatdrukt karton, niet meer dan twee coupletten op eene bladzijde, met een prachtig vignet, en vooral een ruim aantal exemplaren, om niet zoo spoedig een' tweeden druk te behoeven. Besluit gij daartoe, dan zendt hij u nader eene voorrede, eene opdragt, een iets aan den lezer, eene inleiding, aanteekeningen, een naschrift, en eene lijst van misstellingen en drukfeilen, alles kant en klaar liggende, om er voor en achter te plaatsen; want, zegt hij, het moet een goed uurwerk of huisorgel aan geen kastwerk met ornamenten ontbreken. Doe zoo als gij geraden vindt; en schrijf mij openhartig, hoe gij er over denkt.

Uw welmeenende Vriend,

tobias.

Ik heb, mijn waarde vriend! met uwen mij aangenamen brief, wèl ontvangen eene stevige rol papieren, zijnde gedichten van uwen zoon Hans.
Gaarne wil ik ze voor zijn Ed. ter perse bezorgen; doch vooraf een woordje onder ons, en dan geef ik u zelven in bedenking, of de zaak vooreerst wel zoo veel haast heeft.
Verbeeld u niet, vriend Tobias! dat het dichtlievend publiek tegenwoordig zit te hongeren en te smachten naar nieuwe vruchten van den Helikon. o Neen! het zit aan eene

{==88==} {>>pagina-aanduiding<<}
groote, welgedekte tafel, die onder den last van allerlei, min of meer keurige en smakelijke, geregten zucht. Het eene wordt niet weggedragen, of het andere brengt men weder op. Men heeft er van het heerlijkste Duitsche grof wild tot de luchtigste opgeblazene Fransche crêmes. Ge kunt het u niet verbeelden!
Wat zal het nu toe- of afdoen, dat er, bij zoo vele profusie, een schoteltje meer of minder wordt opgedischt? Althans als men het den gasten niet zeer bijzonder kan aanbevelen, 't zij dat de kok, die het klaar gemaakt heeft, een man beroemd in zijn vak is, 't zij dat het kersversch uit een zeer afgelegen land komt, 't zij dat de bestanddeelen zeldzaam of kostbaar zijn, en wat men niet al meer kan aanvoeren, om, aan een gastmaal, een kostelijk geregt aan den man te helpen. Het spreekt van zelf, dat in alles het vreemde en ongewone het meest tot aanbeveling strekken kan.
Het ontbreekt aan den maaltijd ook niet aan keurige voorproevers, waarvan sommigen al vrij wat vies vallen; en als die voorproevers het eens niet smakelijk, te veel of te weinig aangezet, niet gaar of al te gaar, te zout of te laf bevinden, dan zullen welligt alle de overige dischgenooten, die meenen, dat zij het insgelijks aldus en niet anders bevinden zouden, zelfs niet eens de moeite nemen, om er het geringste proesje van te verlangen.
Zoodat ik maar zeggen wil, laat Hans zich vooreerst vergenoegen met zijne geregten in den huisselijken kring op te disschen, of op een gemeenzaam vriendenpartijtje, waar men den goeden wil voor de daad en het gaarne voor lief wil nemen; dan zal men zich welligt nog het best daarmede vergasten, en hij zal er zeker nog de meeste voldoening van hebben: want, welverre dat ik hem raden zou om van de liefhebberij af te zien, wil ik hem veeleer aansporen om haar te blijven beoefenen, al zou hij, als Sisyfus, een tijdlang den zwaren steen vruchteloos naar boven werken. Nil volentibus arduum. En als hij dit eens eenige jaren lang gedaan heeft, en in geene verkeerde handen valt, (want het zijn allen geene koks, die lange messen dragen) dan zal hij zien, dat ik gelijk heb, en mij den grootsten dank weten voor eenen raad, van welks gegrondheid hij dan volkomen overtuigd zal zijn. Op die wijze zal hij er van lieverlede achter komen; en als hij dan (hij vergeve deze mijne openhartigheid!) den nu vervaardigden bundel, in een verloren uur, weder eens openrolt, dan

{==89==} {>>pagina-aanduiding<<}
roept hij welligt uit: ‘Hoe is 't mogelijk, dat ik eenmaal deze rijmelarij wezenlijk voor poëzij heb kunnen houden!’
Evenwel moet ik hem, aan den anderen kant, het regt doen wedervaren, dat zijne versificatie, over 't algemeen, vrij vloeijend is, en hij het al eenigzins ver gebragt heeft in het werktuigelijke der kunst. Wat meer is, hij komt mij voor, wel aanleg te hebben; maar (mag ik het zeggen?) het hoofdgebrek is - te veel woorden en te weinig wezenlijke denkbeelden; van oorspronkelijke denkbeelden wil ik liefst niet spreken.
Dit is waarlijk geen klein gebrek, zult gij zeggen, vriend! doch gelukkig hebben wij daarin een' troostgrond, dat dit gebrek niet zelden Dichters aankleeft, die nog al gewild zijn, ja soms nog al, voor een' tijd, eenige figuur maken. Het gebeurt wel eens, dat men in hoogdravende, vloeijende en bij uitnemendheid zangerige dichtstukjes, welker vormelijke behandeling de hand des meesters aanduidt, bijna niet dan woordklanken, en schier in 't geheel geene denkbeelden aantreft.
Soms zijn ook de denkbeelden niet klaar, duidelijk, juist, en als 't ware troebel, zoodat zij al ligt een knip weghebben van valsch vernuft; en dit zijn wezenlijke roestvlekken in de sterrenkroon der poëzij.
Het gebeurt ook wel, dat de denkbeelden, ja, bevattelijk en denkbaar zijn, maar dat zij, op de keper beschouwd, blijken, niet naauwkeurig, niet waar te zijn; en dit heeft altijd eene strekking, om aan de poëzij haar krediet te benemen, vooral bij koel denkende, wetenschappelijke en wijsgeerige menschen.
Nu is het wel zoo, dat een dichtstuk geen redekundig of wiskundig betoog moet zijn; maar het is tevens waar, dat, bij elk gewrocht van den redelijken geest, het gezond verstand altijd en in alles het voorzitterschap bekleeden moet.
Men spreke hier niet van hoog opgewonden gevoel, van dichterlijke geestdrift, van Oostergloed (een woord, thans aan de orde van den dag); want - om hier in geen afgetrokken betoog te vervallen - wel geene stervelingen waren meer begeisterd, (zoo als de Duitschers zeggen) dan de Psalmisten en Profeten onder Israël; en toch, hoe hoog de zielsverrukking bij hen ook steigeren mogt, altijd wisten zij, als Dichters, wat zij zeiden; en geene hunner dichtspreuken, die niet zoo zuiver is als een dauwdroppel, en zoo

{==90==} {>>pagina-aanduiding<<}
helder als een diamant, in zoo ver althans hunne taal door ons nog verstaan wordt. Niets was hun vreemder, dan het in 't wild met groote woorden schermen, en benamingen en denkbeelden door elkander te warren.
Nu zou ik nog wel kunnen spreken van denkbeelden, die wel goed en bruikbaar, maar alledaagsch, verbruikt en afgesleten zijn; doch ik doe dit niet, omdat men, vooral van aankomelingen, niet al te veel vergen moet.
En dan zou ik niet willen beweren, dat een denkbeeld volstrekt nieuw zou moeten zijn. Wat sterveling toch kan, in den eigenlijken zin, een geheel nieuw denkbeeld, dat nog niet gedacht is, te voorschijn brengen? Maar ik meen de nieuwe wijze van voorstelling, de inkleeding van 't zelve, zoo dat men er door verrast wordt, in den eersten opslag geneigd is het voor nieuw te houden, en dit is inderdaad het hoofdkenmerk van een waarachtig Genie; trouwens, dit is in de poëzij alleen niet, maar in alle vrije kunsten, het geval. Denk eens aan de welsprekendheid, en bijzonder aan die van den kansel, welke zich altijd met algemeen bekende waarheden moet ophouden; en toch denkt gij, met mij, onwillekeurig, aan nog levende Redenaars, die deze kunst van oudmaak-nieuw (als men het zoo noemen mag) al in hoogen graad meester zijn; terwijl hier het veld voor de poëzij, bij meerdere vrijheid en rijkdom van hulpmiddelen, nog oneindig ruimer is.
Als ik nu een jong beoefenaar van, of aankomeling in de poëzij eenen raad schuldig was, dan zou het deze zijn: Schrijf uw dichtstuk, of gedeelten daarvan, over; niet afgebroken in verzen, maar doorloopend als proza. Tracht dan, zoo veel mogelijk, de rijmwoorden door andere, nagenoeg van gelijke beteekenis, te vervangen, en door omzetting, of wegneming van omzetting, den laatsten zweem van versmaat weg te nemen. Lees het dan, zoo als men klaar en duidelijk proza wil gelezen hebben, en vraag u-zelven, wat ge hebt willen zeggen, en wat er werkelijk staat. Bevindt gij dan, dat het, voor het koel gezond verstand, geen dragelijken zin oplevert, zoo haal er de pen door, en wil edelmoedig voor uw geweten belijden, dat het werktuigelijke der kunst, waaraan men ligtelijk maar al te veel hangen blijft, vooral het rijm, uwe aandacht te veel heeft bezig gehouden, om aan uwe denkbeelden de noodige wezenlijkheid en een behoorlijk verband te geven. Wat in goed pro-
{==91==} {>>pagina-aanduiding<<}
za niet zakelijk en geleidelijk is, kan geene gangbare munt zijn, en, men vergeve dit mij, in de poëzij ten minste even zoo weinig.
Men zegt wel eens: De Redenaar alleen is aan de wetten der logika en aan die der waarheid streng gebonden; met den Dichter moet men het zoo naauw niet nemen... Daar mag dus wel iets van Sint Anna onder loopen! Maar men bedenkt niet, dat men, met zoo iets te beweren, de poëzij vernedert, beleedigt, en in een onwaardig daglicht stelt. Zij moet de tolk der waarheid zijn, en de menschen onderwijzen en veredelen; maar hoe zou zij dit, als het haar vrijstond, om de regels van rede en gezond verstand as te wijzen en te versmaden?
Maar als de proza-proef in diervoege volbragt is, dan schiet er, mijns achtens, nog over, de rijmwoorden opzettelijk onder handen te nemen. Het is een stalen regel, dat, als men tempel gezet heeft, er stempel of drempel op volgen moet; Hemel treedt gewemel, gunst, kunst enz. steeds getrouw op de hielen. Nu is de vraag tweederlei; vooreerst: is het rijmwoord op zichzelf wel het regte woord; of is het, bij gebrek van beter, als het naastbij komende, en dus uit nood, gebruikt? Zoo heeft men (ten voorbeelde) den donder eens hooren knorren, omdat het in den voorgaanden rijmregel gesnord had. Ten tweede: is ook, om het rijmwoord eenigzins te pas te kunnen brengen, den zin zelven geweld aangedaan, of als een stoplap gebezigd? Zoo ziet men wel eens op Oranje schrik van Spanje volgen, hoezeer de oude geschiedenis, waar die benaming op doelt, bij het onderwerp volstrekt niet te pas komt, en zelfs als ongepast moet beschouwd worden.
En om nu den jongeling, naar mijn gering vermogen, zoo doenlijk, nog nader op den regten weg te helpen, zal ik, in een' volgenden brief, een en ander der onderhavige dichtstukjes in 't bijzonder vrijmoedig beschouwen, en ge kunt dan met Hans de zaak eens nader ernstig overwegen. Blijft hij dan nog bij zijnen wensch, om den bundel gedrukt te zien, (être imprimé tout vif, zoo als de Franschen zeggen) wel nu, zoo moge het schip van stapel loopen, en hij er alle mogelijke vreugd van beleven!
Verder: uwe vrouw wil van hem een' Predikant maken, schreeft ge mij, hoezeer hij er geen' zin in heeft en zwak van borst is. Begrijpen laat het zich, dat eene vrouw, eene

{==92==} {>>pagina-aanduiding<<}
moeder, het zwak heeft van haren zoon zeer geleerd en eerwaardig te willen zien: het is toch zoo streelend voor haar zelfgevoel, te mogen denken, dat hij eenmaal het orakel van het dorp kan worden, terwijl zelfs geen Schout of Ambachtsheer hem in de rede zou durven vallen, en hij der geheele bevolking zeggen durft, waar het zoo al op staat. Maar, laat de goede vrouw toch bedenken, dat het ook hier al geen goud is, wat er blinkt.... Doch zij zal, bij al haar vrouwelijk zwak, toch te veel verstand hebben, om haar kind aan eene grilzieke neiging welligt op te offeren.
Dit zij in 't voorbijgaan gezegd en raakt mij minder; maar, waar ik eigenlijk op komen wilde, is dit: als uw jongen toch volstrekt Predikant worden moet of zal, laat hij dan vooral niet in zijne preken brengen datgene, wat hij poëzij noemt, want dit zou geheel verkeerd aangebragt zijn. Het is der gemeente niet om klanken (daar is de klok voor), maar om zaken te doen.
Wat dunkt u, Tobias! maakt het geene misselijke figuur, als een Leeraar, die de gemeente eenvoudig wil opgewekt hebben, om. in het morgenuur, hart en aandacht hemelwaarts te heffen, zijne aanspraak op deze of soortgelijke wijze inrigt:
‘Toehoorders! In dit plegtstatig uur, nu de vale nacht, met fladderende vleêrmuisvlerken, zoo even de vlugt heeft genomen voor de liefelijke dagbodinne, welke, met hare rozenvingeren, de gulden poorten van den dageraad ontfloten heeft; nu de lichtherant in het morgenbarend oosten te voorschijn is getreden en zijne diamanten karos besteeg, terwijl hij zich ziet verwelkomen door den wildzang der boschkoralen, en bewierooken door de liefelijke geuren der veldbloemen, die, met de paarlen van den morgendauw overstrooid, hare balsemkweekende knoppen ontsluiten: in dit plegtstatig uur voegt het ons, dat wij onze gedachten, op vlugge adelaarsvleugelen, boven het nietige stof der aarde verheffen, om in reinen ether te zweven, en ons met wellust te baden in het mateloos ijdel, boven ruimte en tijd verheven,’ enz. enz.
Dan, genoeg hiervan voor ditmaal, en geloof mij steeds

Uwen bereidwilligen Vriend,

justus.






{==93==} {>>pagina-aanduiding<<}

Bij de echtverbindtenis mijner dochter met mr. H.J. Engelkens, op den 10 junij 1824.


ô Hoe snel vliegt de tijd! hoe rollen de jaren daar henen! 
Nog, nog hoor ik de blijmaar in de ooren mij liefelijk suizen: 
‘Vader en moeder, verheugtu, een dochtertjen is u geboren!’ 
En nu vieren we hoogtijd; nu is die geborene dochter 
Koningin van het feest, de bruid eens gelukkigen jong'lings; 
Nu, nu staat reeds die dochter (die moeder met smarten gebaard heeft, 
Aan hare borsten gezoogd, verzorgd met de teederste liefde, 
Toen zij hulpeloos was) gereed, om uit de armen der ouders 
Over te gaan in de armen eens vreemden!...Zoo wilt Gij 't, Algoede! 
Zoo is uw' wet, ô natuur! uw' magt, albezielende liefde! 
Vreemden? ja, vreemd waart gij ons, mijn vriend! nu zijt gij reeds eigen; 
U ook noemen wij zoon; gij behoort tot den kring onzer liefde, 
En wij geven met blijdschap aan u onze dochter ter vrouwe: 
Want gij zijt braaf en regtschapen, en mint haar met heilige liefde. 
 
Neem dan die dochter, mijn zoon! zij was mij van jongs af zoo dierbaar; 
'k Noemde haar dikwerf mijn' liev'ling - haar, die de plaats der ontslapen' 
Eerstgeboor'ne vervulde; haar naam was de naam mijner moeder, 
Ach! te vroeg mij ontrukte, mij steeds onvergeet'lijke moeder: 
Mogt zij haar' naam niet slechts dragen, maar ook haar gelijken in deugden! 
Ja, ontvang uit de armen eens vaders het kind, dat hij lief heeft! 
Neem deze dochter als gade! ze is jong nog en onervaren, 
Maar onschuldig en goed, maar niet door de wereld bedorven; 
Wees haar een leidsman en gids op 't kronk'lende pad dezes levens! 
Leid haar met wij sheid en zachtheid! de man moet de jeugdige gade 
Niet slechts beschermen, maar ook haar vormen en liefd'rijk besturen. 
 
En gij, dierbare dochter! beseft gij de waarde u wer roeping? 
Voelt gij, wat het beteekent, alleen voor den echtvriend te leven; 
Alles voor hem te zijn; het ouderlijk huis te verlaten, 
Om den geliefden te volgen, waarheen hem het lot ook mag voeren? 
Ja! gij bedacht dit, mijn kind, vóór nog aan uw' bevende lippen 
't Plegtige ja is ontglipt; met diep gevoel en met eerbied 
Hebt ge in den tempel der Godheid den eed der trouwe gezworen; 

{==94==} {>>pagina-aanduiding<<}

Nog herhaalt gij dien eed: ô houd, om uw' pliigten te kennen, 
En voor uw' echtvriend te zijn een' teedere en deugdzame gade, 
Steeds u we moeder voor oogen! zij blijve u in alles een voorbeeld! 
 
Veel, ô jonge geliefden! veel wacht u in 't echt'lijke leven: 
Zoet en zuur, en kommer en blijdschap, en zegen en rampen; 
Neen! niet steeds zal voor u de beker omkranst zijn met bloemen; 
Soms ook zal uw kelk met bitt'ren alsem gevuld zijn: 
Maar de Almagtige blies, met den adem, den mensch een gevoel in, 
Dat, niet ontaard, hem veradelt, verheft tot den rang van den Engel; 
't Beste geschenk van den Hemel, een' wond're neiging, eene aandrift, 
Heilig als hare bron, en in hare werking almagtig; 
Aller harten bezielt zij in al de deelen der wereld, 
Onder den gloeijend en hemel van 't oosten, in 't land van den avond, 
In de valleijen van 't zuid', op de klippen van 't ijzige noorden; 
't Zure verandert ze in zoet, den kommer herschept zij in blijdschap; 
Rampen maakt zij tot zegen, en toovert een hemel op aarde. 
Met haar moogt gij, geliefden! vol moed uw' loopbaan betreden; 
Zonder haar is er geen heil, en met haar geen' duurzame smarte;... 
Doch gij gevoelt haar, die aandrift; steeds blijft ons haar wezen verborgen; 
Sterv'lingen noemen haar liefde, en liefde is een' sprank van de Godheid. 
 
Mogt deez' heilige sprank uw hart en ad'ren doortint'len! 
Zij dit Godd'lijk geschenk, dat de aard' met den hemel vermaagschapt, 
En den mensch met den Engel, uw deel, mijn' dierbate kind'ren! 
Wat u bejegen' of treff', bemint, ô bemint steeds elkander! 
Dan, dan draagt gij gelaten het lot, op aarde u beschoren; 
Dan berust ge in den wil des goeden Hemelschen Vaders; 
Ja, dan wordt zelfs het lijden een zegen; het loutert uw' harten, 
En verbindt u nog naauwer, met heiliger snoeren der liefde. 
Blijve dit hemelsch geschenk steeds uw deel! dan vindt gij 't genoegen 
In u w' huis'lij ken kring, en zoekt het niet buiten u - zelve. 
ô! Het geluk dezer wereld bestaat niet in pracht en in luister, 
Maar in de liefde van 't hart. De vreugde des huis'lijken levens, 
Die in 't verborgene tiert, is een'bloem harer bloeijende schepping. 
Stil is zij, rein ook, en zacht, die heilige licfde des harten: 
Stil, als de zwijgende maan, die drijft aan den wolk loozen hemel; 

{==95==} {>>pagina-aanduiding<<}

Rein, als de maagd'lijke bloemknop, met dauw van den uchtend bepareld; 
Zacht, als de adem des zuig'lings, die sluimert aan 't hart zijner moeder. 
Ja, liefde, die 't heelal omvaamt, 
Op de aard' gedaald van boven! 
De gloed, waaruit gij oorsprong naamt, 
Zal kwijnen noch verdooven; 
Wie uw' verheven magt miskent, 
Gij blijft het eeuwig vast cement, 
Dat ziel met ziel vereent en harten bindt aan harten; 
Gij zijt, in d' allerhoogsten nood, 
De ramp te sterk, het leed te groot; 
Gij balsemt elke wonde, en lenigt alle smarten. 
 
Gij, reine! die vóór de eeuwen waart; 
Gij, één met d' Onbegonnen, 
Die om u 't aanzijn schonk aan de aard', 
En aan miljoenen zonnen; 
Gij, hemelschoone! zijt de band, 
Waarmeê de onzigtb're Vader-hand 
Het Serafijnen-koor en Adams kroost omstrengelt; 
Gij zijt een licht, dat nimmer dwaalt, 
Maar 't dwaalziek hart met hoop bestraalt; 
Gij blinkt in 's levens nacht, als gij den mensch verengelt. 
 
En wat, wat zou de wereld zijn, 
Met haar' bekoorlijkheden? 
Ach! zonder u een rampwoestijn, 
Met u een bloeijend Eden: 
Wee hem, die, onbevlekte zon! 
Uw' zachten gloed versmaden kon, 
Die blaakt van krielen lust en joelt bij 't aardsch gewemel! 
Hij kent de bron niet van genot, 
Die vloeit uit God, en keert tot God; 
Hij heeft geen' hoog'ren zin, en rijpt niet voor den hemel. 
 
Kweekt aan, mijn kind'ren, kweekt haar aan, 
De liefde, die wij loven! 
Ze is rein, zij heiligt uw bestaan, 
En voert uw hart naar boven: 
ô Mogt ze uw doel en deel steeds zijn! 
Komt, op deez' beê, den besten wijn, 

{==96==} {>>pagina-aanduiding<<}

Voor 't hooge feest bestemd, op 't echtaltaar vergoten! 
Ja, zwier, in deez' gewijden stond, 
De feestbokaal de rijen rond, 
Ter eere en voor het heil der jeugdige echtgenooten! 
 
We nad'ren, Bruidegom en Bruid! 
Om d' eerewijn te plengen; 
Elk stort voor u zijn' boezem uit, 
En komt zijn' wensch u brengen: 
Ziet broeders, zusters, maagschap aan; 
Hoort aller harten voor u slaan; 
Zij jub'len u ter eer'; hun heilbeê ruischt u tegen; 
De vreugd, die moeders borst bewoog, 
Lokt tranen uit haar lagchend oog; 
Zij stemt met heel haar hart in vaders achtb'ren zegen. 
 
Ontvang dien zegen, minnend paar! 
Heil, heil zij u beschoren! 
ô Mogt, ô mogt de Alzegenaar 
Eens vaders beê verhooren! 
Dan blaakt steeds rein uw' liefde-vlam; 
Dan spruiten loten uit uw' stam, 
En schieten welig op, vol groei, en kracht, en leven; 
Dan zal uw heug'lijk trouwverbond 
Nog in uws levens avondstond 
U hoop op reiner liefde en kalme zielrust geven. 
nbsp; 
spandaw. 





Landbeschrijving.


Kent gij dat magtig Land, beschut door hooge bergen, 
Wier staag befneeuwde kruin den hemel schijnt te tergen, 
Op wier verheven top de laatste zonstraal blinkt. 
Waarmeê ze Europa groet, eer ze in de golven zinkt? 
Kent gij dat magtig Land, dat wereldzeên omvloeijen; 
Dat zes rivieren telt, die zijnen grond besproeijen? (*) 
Kent gij dat magtig Land, dat, uit zijn' rijken schoot, 
Zijn schatten aan Karthaag, aan Rome en Tyrus bood? 

{==97==} {>>pagina-aanduiding<<}

Kent gij dat heerlijk Land, waar gloênde oranjebosschen 
Zich spieglen in den glans der eêlste druiventrossen; 
Waar 't schoon olijfplantsoen der heuvlen voet verrijkt, 
En hooger op den top de amandelbloesem prijkt; 
Waar, in verhoogde gunst, Natuur haar schoonste gaven, 
Met milde hand, verspreidt; waar, niet met angstig slaven, 
Maar luttel moeite en zorg en vlijt, wordt voortgeteeld, 
Alwat de mensch behoeft, alwat zijn zinnen streelt? 
Kent gij dat heerlijk Land, dien tuin der Hesperiden? 
Helaas! het strekt ter prooi der razende Eumeniden, 
Wier helsche pektoorts zwiert, en roost, en blaakt, en brandt, 
Van de een tot de andre zee, van 't een tot 't ander strand. 
Vergeefs zien wij Natuur hare eêlste gaven spillen: 
Voor menschen bloeit geen heil, waar menschen dit niet willen. 
Men vloekt haar' besten schat; men dreef de Vrijheid uit, 
En gaf, alwat zij schonk, der razernij ten buit. 
Verschriklijk werkt Natuur, wanneer de orkanen woeden; 
Verschriklijk werkt Natuur in de opgeruide vloeden; 
Verschriklijk werkt Natuur, wanneer eene Etna brandt: 
Maar meer verschrikking baart een domme Dwingeland. 
O! slechts voor korten tijd mogt hier de Vrijheid bloeijen, 
En alle menschlijk heil, in hare schaduw, groeijen: 
Thans stierf, wat Vrijheid heet, tot op de laatste spruit, 
Door dwinglandij verstikt, vertrapt, vertreden, uit, 
En met haar vlood de rust uit deez' gezegende oorden, 
Waar tijgers, in den naam van hunn' bestuurder, moorden; 
Waar dweepzieke eigenbaat, met heerschzucht in verband, 
Hare offers gierig zoekt en wreedelijk verbrandt. 
Heerscht hier die Vader nu, wiens eerzucht en verlangen 
Met heel zijn talrijk Kroost, onscheidbaar, zamenhangen; 
Die vaderlijk verzorgt en vaderlijk gebiedt, 
En wien 't erkentlijk Kroost met kindrenhart ontziet? 
Is dit die Heerscher nu, bevrijd van band en keten, 
Die Stedehouder Gods, verbonden door 't geweten, 
Wiens borst gestadig hijgt voor 't welzijn van zijn Volk, (*) 
Al verwt het burgerbloed des snooden wreedaards dolk? 

{==98==} {>>pagina-aanduiding<<}

Neen! moge ook vleijerij de snoodste daên verbloemen, 
Ik zal dien Dwingeland een Volksverdrukker noemen, 
Al noemt een slaafsche ziel, die met de menschheid spot, 
Hem Vader van zijn Volk en Heerscher onder God. - 
O, diep rampzalig Land! waar regt noch wetten gelden, 
Uw wettige Tiran de Beul is van uw Helden, 
En martelt, wie vol moed voor zijn belangen streed, 
Terwijl hij 't regt vertrapt en eer en eed vergeet; 
Die slechts op vreemde hulp zijn dwinglandij durft bouwen, 
Zijn eigen lijf en heil slechts vreemden durft vertrouwen, 
Bevreesd voor 't hollend Graauw, beducht voor 's Tijgers tand, 
Dien zelf hij te onbedacht ontdeed van boei en band. 
O, diep rampzalig Land! waar Godsdienst, waar Geweten 
Niet eens in vrijheid aêmt, gebukt gaat in de keten, 
Vervolgzucht Godsdienst heet, verraad een hoofddeugd is, 
Verdacht van vrijheidsmin de snoodste misdaad is; 
Waar de armoê, schrikbre teelt van 't zinneloos verdrukken, 
Den Dwingland-zelv' benaauwt, zijn magt hem dreigt te ontrukken; 
En, schoon hij vraagt ter leen, alom voor 't aanzoek doof, 
Schenkt, na 't verbroken woord, hem niemand meer geloof. - 
Zijn dit de weldaên nu van 't onbeperkt regeren? 
O, blijf dan, goede God! die weldaên van ons weren, 
En schenk, in Uwe gunst, aan dat rampzalig Land 
Een magt met evenwigt, in wettig staatsverband! 
 
Kent gij dat kleine Land, ontwoekerd aan de baren; 
Dat Land, door kunst geteeld, dat kunst slechts kan bewaren? 
Kent gij dat kleine Land, als in de zee gebouwd, 
Waar, wat ze in 't Zuiden schenkt, Natuur den mensch onthoudt? 
Kent gij dat kleine Land, dat zijne klaverweiden, 
Door dijk en dam, van vloed en zeeslag moet bevrijden? 
Kent gij dat kleine Land, waar, van alouden tijd, 
Alwat het heerlijks heeft, de vrucht is van de vlijt? 
Kent gij dat kleine Land, waar Vorst en Volk, als vrinden, 
Tot heil van Vorst en Volk, eendragtig, zich verbinden; 
Door zedelijk bestaan, nog meer dan door zijn magt, 
Van elken Staat geëerd, van elken Staat geacht? 
Daar heerscht, (een slaafsche ziel moog' dit onmooglijk wanen) 
Daar heerscht een vrije Vorst op vrij zijnde Onderdanen; 
Daar heeft de Wijsheid zelv' 't gebouw van Staat gesticht. - 
Neen! 't is geen droomgerel, die magt met evenwigt; 
Geen Staten van het Land zijn opgeraapte Voogden, 
Die nooit met Vaderzucht op Volk of Kinders oogden; 

{==99==} {>>pagina-aanduiding<<}

Geen schcidsmuur, die het Volk zichzelven heeft gesticht, 
u aardoor de Koningsmagt te deerlijk werd ontwricht. (*) 
Neen, waanziek Lasteraar! niet op den troon geboren, 
Maar door den vrijen wil van 't vrije Volk verkoren, 
Verkoos die wijze Vorst, die willekeur veracht, 
Geen teugelloos gebied, maar welbepaalde magt. 
Met hart en ziel bemind door al zijne Onderzaten, 
Bevordert Hij hun heil, vereenigd met 's Lands Staten, 
En schept het Volksgeluk met hunn' vereenden wil. 
Aanschouw dit, Lastertong! en zwijg eerbiedig stil! 
Geheel Europa ziet, met eerbied en verrukking, 
Hoe Hij de wonden heelt, die vreemde Volksverdrukking 
Aan 't wreedgeteisterd Land, dat vreemde ketens droeg, 
Met gierige euvelmoed en trotsche wreedheid, sloeg. - 
O, hooggezegend Land! bestuurd door zulk een' Vader; 
Hij voert u, elken dag, uwe oude grootheid nader. 
O, hooggezegend Volk! dat al 't geleden leed, 
Bij 't vaderlijk bestuur van zulk een' Vorst, vergeet. 
Eerbiediglijk vereerd, als Vader, door zijn Kindren, 
Eerbiedigt hij de Wet: wie zou zijn' wil verhindren? 
Hij spreekt, en vindt zijn Volk, naar zijnen wil, bereid: 
Een Volk, dat vrijheid mint, haat steeds losbandigheid. 
Geen dikbemuurd paleis, toeganklijk slechts voor Grooten, 
Houdt van 't beminde Volk zijn' Koning afgesloten: 
Daar Hij de vrijheid eert en niemands regt verkracht, 
Houdt eerbied, liefde, en trouw, om Hem een zeekre wacht. 
Vloek zij der Lastertong! wie kan hier laster dulden? (†) 
Door spaarzaamheid geleid, sloopt Hij den berg van schulden, 
Die vreemde kneevlarij, in tijd van druk en last. 
Door schraapzucht, had gegrond en hoog opeengetast. 
Zie, hoe die spaarzaamheid, bij 't stadig schuldvermindren, 
Geen edel plan vertraagt, geen grootsch ontwerp kan hindren. 
Nog naauwlijks doet de Vorst het Volk zijn' wensch verstaan, 
Of 't biedt, van allen kant, Hem willige offers aan. 

{==100==} {>>pagina-aanduiding<<}

Zie Hem het volksbelang met zijn belang verbinden; 
Zie Vorst en Volk vereend; zie Vorst en Volk, als vrinden, 
(Wie echte grootheid eert, eerbiedigt het als wij) 
Vereenigd tot één doel, in Handelmaatschappij. 
Wie telt de weldaên op, wie zal ze in orde noemen? 
Wie kan elk grootsch gesticht, naar nut en waarde, roemen, 
Dat Vorst en Volk hier schiep, voor elken staat en stand? 
Waar vindt men zulk een' Vorst? waar vindt men zulk een Land? 
Met elken Staat in rust, in Vredes schaauw gezeten, 
Van binnen orde en wet, bij vrijheid van geweten, 
Geniet elk, ongestoord, van zijne vlijt de vrucht, 
En maakt vereende kracht den jongen Staat geducht. 
Ontdaan van boei en band, gaan kunsten, wetenschappen, 
Door Hem vereerd, beschermd, vooruit, met reuzenstappen; 
Want, zelf te zeer verlicht, schroomt Hij het schrikbeeld niet, 
Dat m' elders in de toorts der Wijsbegeerte ziet. 
En blijft, bij al dit heil, (want Vorst en Volk zijn menschen) 
Nog veel, wat niet bestaat, nog ovrig is te wenschen, 
Er is, daar 't gunstig lot den Volke tegenlacht, 
Geen heil, wat het niet hoopt, niet van zijn' Vorst verwacht. - 
Zijn dit de vruchten nu van zulk een Staatsregering, 
Wie weigert dan dien Staat de eerbiedigste vereering? 
Wie roept niet met mij uit: behoud, o God! dit Land, 
Voor eeuwig, zulk een' Vorst, bij zulk een Staatsverband! 
 
Kunt gij, voor de eerste schets, den naam van 't Land niet vinden, 
Welligt verklaart u dien een van de Dompervrinden; 
Maar vraagt gij naar den naam van 't laatstgeteekend Land, 
Zoo juicht u ieder toe: o! dit is nederland! 

Ootmarssum, den 9 December 1824.

h. bloemen.

Meng. No. XVI, bl. 766, reg. 10, staat: voor hetwelk bij mij; lees: hetwelk bij mij voor.
Ibid. laatste regel, staat 1452, in plaats van 1552.
Meng. No. I, bl. 30, laatste regel, lez men: m.j. van bree, ph. van bree, jr.





{==101==} {>>pagina-aanduiding<<}

Mengelwerk.

Kerkernacht en morgen.


Vreemd aan de schepping Gods, aan zijn natuurgenooten, 
Ja, vreemd aan zijn geslacht, van elk veracht, verstooten, 
Leeft hier, zoo 't leven heet, van deugd en pligt ontaard, 
De zondaar kwijnend voort, als vreemdling op deze aard'. 
Door 't misdrijf diep verlaagd, van uit zijn' rang vervallen, 
Scheidt hem de kerkermuur, waarop hij staart, van allen, 
Hem eenmaal lief en waard, van elk genoegen af, 
En 't oord, waarin hij aêmt, is 't oord van boete en straf! 
 
Wie kan, maar ongeroerd, dien bangen kerker nadren? 
Wien jaagt geen kille schrik het bloed met drift door de adren, 
Als 't zware kerkerslot zich opdoet voor zijn oog, 
De blik onrustig staart op welfsel, wand en boog, 
En 't oor de schrikbre deur op 't hengsel digt hoort kraken, 
Waar blijdschap balling is, en nooit de vreugd mag naken? 
 
Hoe angstig klopt hier 't hart, schoon door geen schuld besmet, 
Waar, in dit naar verblijf, de trage voet zich zet! 
Met kracht doet zich 't gevoel, den stervling aangeboren, 
De zucht om vrij te zijn, in d'engen boezem hooren; 
Die zucht, hier onvoldaan, schokt ons elk oogenblik, 
Ontlokt aan 't oog een' traan, vervult de ziel met schrik. 
Neen - 't zijn die kluizen niet, 't is niet dat muurgevaarte, 
Dat ons den boezem prangt en toeschroeft door zijn zwaarte; 
Neen - 't is die ijzren poort, die zich voor 't misdrijf sluit, 
Sprak eens het heilig regt 't onkreukbaar vonnis uit; 
Het krakend kerkerslot, dat telkens luid doet hooren: 
‘Voor wie hier binnen treedt, is 't waardigst goed verloren, 
Het rijkst geschenk verbeurd, slechts voor de deugd bewaard, 
De vrijheid, voor den mensch de grootste schat op aard'!’ 
 
'k Daal in den nacht niet af, die vroeger eeuw bedekte; 
Ik zing niet van de schand', die 't kleed des regts bevlekte; 
Ik maal de jammren niet, ten hoon der menschlijkheid, 
Door 't gruwzaamst foltertuig, vaak de onschuld toebereid. 

{==102==} {>>pagina-aanduiding<<}

Een dag van licht brak aan: een howard werd geboren; 
Hij sprak - de nacht verdween voor 't eerste morgengloren, 
En waar zijn taal weêrklonk, en 't hart zijn woord ontving, 
Daar droeg het misdrijf straf, geen wreede foltering. 
Dank, Hemel! 't is voorbij, dat aklig, zwart voorleden! 
De vriend der menschheid mag weêr kerkers binnentreden, 
En treuren bij 't besef, hoe diep de broeder zonk; 
Hij hoort den noodkreet niet, die eens hem tegenklonk; 
Hij hoort geen' raauwen vloek, uit onderaardsche kuilen 
En heeschgeschreeuwde keel, hem aklig tegenhuilen; 
Hij aêmt geen pestlucht in, noch smetstof van den dood, 
In 't donker kruisgewelf, dat zich voor eeuwig sloot; 
Hij ziet geen' kerkervoogd, voor wiens ontmenschte blikken 
En wreed, misvormd gelaat een tijger zou verschrikken; 
Hij vindt geen beulen meer, wier dondrend, woest geschreeuw 
Voor 't hart meer schriklijk klinkt, dan 't brullen van den leeuw; 
Hij ziet geen monsters meer, verwoeder dan barbaren, 
Die, 't zwaard der wet ten hoon, de straf met straf verzwaren; 
Hij vindt weêr menschen in 't verblijf van rouw en pijn, 
Niet meer een duivleuras, gehuld in menschenschijn. 
 
Gezegend vaderland! - zelfs binnen kerkerwanden 
Wilt gij der menschlijkheid uwe offers doen ontbranden. 
De boosheid vindt er straf voor 't kwaad door haar verrigt, 
Maar tevens 't spoor gebaand naar 't pad van deugd en pligt. 
Daar zien wij d' afgrond in der snoodheid,... duizlen,... beven,... 
Maar juichen om den mensch zichzelven weêrgegeven; 
Daar wordt, door werkzaamheid, door orde, tucht en wet, 
Weêr de eerste, zwakke stap op 't spoor der deugd gezet; 
Daar strekt het vlijtbetoon ten gids, die nooit doet dwalen; 
De onwetendheid verdwijnt; het oog vangt weêr de stralen 
Van waarheids heldren dag, die in den kerker bloost, 
En Godsdienst straalt er zacht, en biedt aan 't hart zijn' troost. 
 
Wie is zoo zwart van ziel, zoo laag en diep verbasterd, 
Dat hij zoo grootsch een taak beschimpen durft en lastert? 
Wie smaadt een' liefdrijk' Vorst, die, schoon hem 't purper kleedt, 
Schoon hij een rijkskroon torscht, de kerkers niet vergeet? 
Wie vloekt den nacht weêr op, en durft zijn gruwlen dekken, 
Die, ach, mijn vaderland! ook u tot schande strekken? 
Wie vraagt de kerkers weêr, door vroeger eeuw hervormd 
In jammerkuilen, waar de wanhoop 't hart bestormt? - 

{==103==} {>>pagina-aanduiding<<}

Hoe! derft de zondaar, die in kerkers voort moet leven, 
Dan niet den grootsten schat, den mensch op de aard' gegeven? 
Dwingt hem zijn misdrijf niet de dierbre vrijheid af? 
En is dat droef gemis niet de allerzwaarste straf? - 
't Genot van 't aanzijn, slechts den vrijen mensch beschoren, 
De schoonheid der Natuur, gaat voor zijn hart verloren. 
De vreugd van 't leven strooit geen bloemen voor zijn schreên; 
En, naakt de lentetijd, 't blijft winter om hem heen. 
De breede kerkerdeur, eens achter hem gesloten, 
Scheidt elken omgang af met vroeger lotgenooten. 
Zijn misdrijf rukt hem hier, van wat hem waard is, af, 
En, levend, daalt hij neêr in 't somber kerkergraf. 
Geen reine huwlijksvreugd kan hem haar' wellust geven; 
Hij is geen vader meer, schoon nog zijn kindren leven; 
Geen teedre moeder hoort, hoe bang hij klaagt, zijn stem; 
Hij is zijn' vader vreemd, zijn vader vreemd aan hem: 
En vriendschap?... ach! zij knoopt voor hem geen zachte banden; 
Haar vuurgloed wordt gedoofd in duistre kerkerwanden! 
 
Nog dieper grieft de smart, den zondaar hier bereid; 
Nog zwarter wordt de nacht, die hier zich om hem spreidt: 
‘Ontwaakt geweten doet hem luide en telkens hooren: 
Gij hebt, door eigen schuld, 't onschatbaarst goed verloren; 
Door 't misdrijf u verlaagd; uw waarde en rang verbeurd, 
En's levens schoonsten band, in woeste drift, verscheurd!’ - 
O! als dan naberouw en wroeging 't hart doorwonden, 
De ziel naar redding smacht, die nergens wordt gevonden; 
Als dan, te middernacht, het eens bedreven kwaad, 
Een dreigend spook gelijk, voor 't oog des boetlings staat, 
Hem opschrikt uit den slaap, of martelt in zijn droomen, 
En de angst van 't jongst gerigt 't rampzaligst lot doet schromen, 
Waar drukt dan op deze aarde een lijdenswigt meer groot? 
En hij, die 't torschen moet, is - mijn natuurgenoot! 
 
Misdadig werd hij eens, en diep is hij gevallen, 
De zondaar; maar, als mensch, beklaagbaar boven allen. 
Op, broeders! schenkt zijn lot meer, dan een' droeven traan, 
En trekk' menschlievendheid zich zijner liefdrijk aan! 
't Bedreven feit alleen, de misdaad, doe ons beven; 
Maar zij de broederhand ter redding opgeheven! 
Wee hem, wiens trotsche blik hoogmoedig nederziet, 
Waar zwakker kracht de deugd voor 't lokkend kwaad verliet! 

{==104==} {>>pagina-aanduiding<<}

't Valt ligt, als de overvloed ons toelacht in dit leven, 
Te roemen: ‘Ik ben rein en onbesmet gebleven!’ 
Ligt, waar geen nood gebiedt, waar nooit verleiding vleit, 
Te stoffen op 't behoud van deugd en zeedlijkheid! 
Maar hagchlijk is de strijd, onlijdbaar zwaar het kampen, 
Als 't hoofd wordt neêrgedrukt door tal en last van rampen, 
De wanhoop 't hart bestormt, 't gebrek aan 't leven knaagt, 
De nacht al zwarter wordt, en nergens uitkomst daagt! 
Dan moedig pal te staan; bij 't schokken van het lijden, 
Met onbezweken kracht, den strijd der dengd te strijden; 
Dit eischt een' heldengeest, een sterkte van de ziel, 
Die schaars den zoon van 't stof, in 't stof, te beurte viel. 
 
Is u die roem bewaard, 't bewustzijn u gegeven, 
Dat, wie ook viel en zonk, gij staande zijt gebleven, 
O stervling! daal dan af uit uw' verheven stand, 
En reik, wie struiklen mogt, de trouwe broederhand! 
Of maakt zijn wanbedrijf hem 't liefdrijk mededoogen, 
En hulpbetoon en raad, onwaardig in uwe oogen? 
O, raadpleeg dan uw hart! en, is 't van smetten vrij, 
Volg dan uw' Schepper na, gedraag u dan als hij, 
Die, nimmer 't weldoen moede, op 't veld des braven regent, 
En, met zijn' zonneschijn, ook d' oogst des zondaars zegent; 
Zijt allen alles! help en raad, vertroost en hoed, 
En smaak der heemlen vreugd in 't onbevlekt gemoed! 
 
Ja, dat is hemelvreugd, wat viel weêr op te beuren; 
Rampzaalgen aan den rand des afgronds weêr te ontscheuren; 
Waar wroeging, naberouw, of wanhoop, 't hart doorboort, 
Van troost te spreken, dien de Godsdienst biedt; elk oord 
Van ramp te nadren, en er hulp en raad te geven; 
In 't felgeschokt gemoed de zucht voor beter leven 
Te ontvonken door een taal, die slechts de liefde spreekt, 
En waar 't verstaalde hart der misdaad zelfs voor breekt! 
 
Ja, dat is hemelvreugd, de nevels weg te vagen 
Der drieste onwetendheid; en, bij het helder dagen 
Van 't licht der kennis in 't nog onverlicht gemoed, 
Te staren op den oogst, die 't zaaijen eens vergoedt! - 
Die oogsttijd nadert, waar zich 't zaad der deugd ontwikkelt, 
De storm der togten zwijgt, geen drift de ziel meer prikkeit; 
Als hij, die struiklen kon, van hulp en steun beroofd, 
Door menschenmin geschraagd, der deugd zijn' dienst belooft 

{==105==} {>>pagina-aanduiding<<}

De boetling zich bekeert, en, bij Gods Englenscharen, 
Het lied der blijdschap klinkt om hen, die zondaars waren! 
 
Ja, dat is hemelvreugd, als, van 't verderf gered, 
De zondaar weêr zijn' tred op 't goede voetspoor zet, 
Getrouw blijft aan zijn' eed, hoe ook zijn pad moog' kronklen; 
Als wij een' dankbren traan in 't vochtig oog zien sonklen, - 
Een' traan, die, 't zaligst loon op elken liefdepligt, 
Met meer dan paarlengloed ons slonkert in 't gezigt! 
O! wie hem voelen mogt, dien handdruk, die, ten teeken 
Der warmste dankbaarheid, meer zegt dan woorden spreken; 
Dien blik heeft aangestaard, zoo vol van reine vreugd, 
Die d'adeldom getuigt der weêr herkregen deugd; 
O! hij verwierf een' schat, meer waard dan al de kroonen 
En schepters, die deze aarde in al haar praal kan toonen, - 
Een' schat, die, 't lot te groot, 't geweld des tijds versmaadt, 
En waar de Seraf zelfs begeerig 't oog op slaat! 
 
Gezegend vaderland! uw lof kan 't hart bekoren. 
Hoe eng uw grens ook zij, nooit gaat uw roem verloren. 
Gij wilt het; en die wil, in 't Oost en West verstaan, 
Schenkt Gods geheiligd woord aan Moor en Indiaan! 
Gij wilt het; en in heide en nooitbebouwde streken 
Mag de armoê 't eigen brood op eigen' akker kweeken! 
Gij wilt het, edel volk! en baant uzelv' het spoor, 
En 't licht der menschenmin dringt tot in kerkers door! 
't Ontzaglijk zwaard des regts is, in uwe oogen, hellig; 
De maatschappij alleen door tucht en wetten veilig; 
Maar in den booswicht zelfs ziet ge op den mensch ter neêr; 
Gij haat het wanbedrijf, maar mint den broeder teêr! 
Gij wilt niet, dat de schand' van 't diepbetrenrde leven, 
Als onuitwischbaar merk, den boetling aan zal kleven: 
Hij heeft voor zijn vergrijp, maar zwaar en diep, geboet, 
En d' eisch des regts voldaan: o, schraag zijn deugd en moed! 
Sterk zijn nog zwakke kracht; help hem in 't voorwaarts treden; 
Rigt op het moeilijk spoor zijne eerste en wankle schreden! 
Dáár staat hij ... zonder u van hulp en steun ontbloot ... 
Voltooi uw liefdewerk! herneem hem in uw' schoot! 
Schenk aan zijn noeste vlijt een' werkkring; geef zijn handen 
Aan nutten arbeid weêr! hij drijv' weêr door uw landen 
Het kouter, schenke u weêr de vruchten van zijn zweet, 
En wissch' door weldoen uit alwat hij eens misdeed! 

{==106==} {>>pagina-aanduiding<<}

Gij zult dit, edel volk! en, door 't weldadigst pogen, 
Uw' naam verheffen, en uw' roem, als volk, verhoogen!... 
Maar neen: uit hooger bron vloeit zoo veel grootheids voort. 
't Is liefde en dank aan God, die u tot weldoen spoort; 
't Is zucht, om daar, waar'tkwaad den zwakken mensch deed zwichten, 
Meédoogend weêr zijn' voet op 't goede pad te rigten; 
't Is mensch- en broedermin, door geestdrift aangevuurd, 
Door wijsheid voorgelicht, door pligtgevoel bestuurd; 
't Is deugd, zichzelv' genoeg, die, wars van ijdel pralen, 
Meest in den kerkernacht haar' zachten glans doet stralen; 
't Is Godsdienst, die, bij God, in 't vlekloos, hemelsch licht, 
Zijn waarde en proef behoudt, ook zelfs in 't jongst gerigt; 
't Is doelwit, om reeds hier, geplaatst in lager orden, 
Gods beeld, ons voorgesteld, steeds meer gelijk te worden; 
't Is streven naar de kroon, die, wat hier 't oog ontzinkt, 
In beter toekomst nog met schooner luister blinkt. 
 
Volhardt in 't edelst werk, mijn broeders, landgenooten! 
Dat werk is pligt en zaligheid. 
Verbreedt de grootsche baan, voor 't weldoend hart ontsloten! 
Eens is u 't heerlijkst loon bereid. 
Het offer, dat gij schenkt, de gift, door u gegeven, 
Hoe klein ze ook schijnen moge, is groot: 
Gij spreidt in kerkers licht; gij schept er heil en leven; 
Gij redt er zielen van den dood. 
Gij zult, wie eenmaal viel, niet smaden, niet verachten, 
Maar zien op hem in liefde neêr; 
Den boetling trekt ge u aan; gij schraagt zijn zwakke krachten, 
En geeft hem aan zichzelven weêr. - 
Hoort gij dien juichtoon niet? hij stijgt, langs kerkerwanden, 
Ten hemel en tot God omhoog; 
Een schaar van zondaars dankt, met zaamgevouwen handen, 
Met tranen in het biddend oog: 
Treedt nader, broeders! ziet die boetelingen knielen, 
De Algoedheid nadren in 't gebed: 
Hoe hoog rijst nu uw vreugd! uw liefde heeft hun zielen 
Van d' afgrond des verderfs gered. 
Aanschouwt de schoone vrucht van uw weldadig pogen; 
Een vrucht, die eeuwig 't hart verheugt: 
De kerker is niet meer met duistren nacht omtogen; 
Hij werd, door u, een school der deugd. 

{==107==} {>>pagina-aanduiding<<}

Aanschouwt het - dankt uw' Godvoor'tgoed, dat gijmogtkweeken, 
Daar u de borst van wellust blaakt; 
En voelt, zoo als geen taal het immer uit kan spreken, 
Dat u het weldoen zalig maakt! 
 
w.h. warnsinck, bz. 
1825. 





Eenige aanteekeningen, over het kabinet van vergelijkende ontleedkunde, te Parijs.

Door J. van der Hoeven, te Rotterdam.

In den voorledenen zomer heb ik, gedurende mijn verblijf te Parijs, het Kabinet van vergelijkende Ontleedkunde bijna dagelijks bezocht, en te mijner herinnering het een en ander daarvan opgeteekend. Mijne aanteekeningen naziende, kwam bij mij de gedachte op, dat een uittreksel uit dezelven voor sommigen mijner landgenooten mogelijk eenig belang zoude hebben; terwijl ik, door hetzelve bekend te maken, tevens aan het aanzoek van enkelen mijner vrienden, die omtrent deze verzameling iets van mij verlangden te weten, het best scheen te kunnen voldoen. Het is waar, fischer, rudolphi, oken en anderen hebben, in onderscheidene tijden, hunne opmerkingen over deze verzameling door den druk bekend gemaakt. Ligtelijk zou men dus dezen mijnen arbeid voor overbodig houden. Het zij verre van mij, dat ik mij met deze mannen op ééne rij zoude durven scharen; doch ieder van hen heeft, van hetgeen hij in het Parijssche Kabinet vond, datgene het uitvoerigst beschreven, wat voor hem het meeste belang bezat. Zoo zal men ook uit deze bladen ligtelijk zien, wat voor mij meer, wat min belangrijk was; en daarom vlei ik mij, dat ook voor hen, die met hetgeen buitenlanders over deze verzameling gezegd hebben bekend zijn, deze aanteekenin-
{==108==} {>>pagina-aanduiding<<}
gen nog wel hier of daar iets behelzen zullen, hetgeen zij elders niet aantroffen. Ook is het Parijssche Kabinet zeer toegenomen sedert den tijd, dat rudolphi zijne aanteekeningen daaromtrent schreef, wiens berigten anders zeker niet de minst gewigtige zijn. Zoo ik voor het overige niet naschreef het geen anderen hadden opgeteekend, maar mijne aanteekeningen gaf, gelijk ik ze volgens eigen onderzoek nederschreef, (en dat ik zulks deed, kan ik opregtelijk betuigen) dan kan, dunkt mij, deze mijne onderneming billijkerwijze niet berispt worden. Men verwachte hier echter geen volkomen verslag; ik heb slechts eenige aanteekeningen beloofd, en
begin met derzelver mededeeling.
Het Kabinet van vergelijkende Ontleedkunde bevindt zich, even als het Museum van Natuurlijke Geschiedenis, in den Plantentuin, en grenst aan de woning van cuvier. Het gebouw zelve is onaanzienlijk, en de ingang van hetzelve beantwoordt niet aan de verwachting, die men daarvan hebben zoude. - Wij beginnen met de benedenvertrekken; zij zijn zes in getal, en van onderscheidene grootte.
In de eerste kamer vindt men verscheidene osteologische preparaten, die tot de natuurlijke geschiedenis van het menschelijke geslacht behooren. Men vindt hier drie skeletten van Mumiën uit Egypte. Een van dezelven is door geoffroy uit de Catacomben van Theben medegebragt. Op de etiquette staat (aan het voorwerp zelve, dat achter glas in eene kast bewaard wordt, kan men dit niet zeer duidelijk zien): Ce squelette est fort intéressant sous le rapport de l'art chirurgical, en ce qu'il offre les indices de plusieurs fractures parfaitement reduites. Voorts zijn hier geraamten van onderscheidene volken; drie van Negers, twee van vrouwen van Boschjesmannen van de Kaap, een van eenen Italiaan, van eenen Engelander, Hollander, Vlaminger en Franschman, en een van eene Fransche vrouw. Er is hier wijders eene reeks van geraamten van het foetus in verschillende tijdperken, een was-preparaat van het bekende skelct van vrouw soupiot, waar-
{==109==} {>>pagina-aanduiding<<}
van het origineel in het Kabinet van de Geneeskundige School te Parijs berust, eene verzameling van crania van verschillende leeftijden, en het geraamte van den dwerg bébé. Buiten eene geringe scoliosis, is dit skelet natuurlijk. Men vindt een wasbeeld van dezen dwerg in de verzameling van de Geneeskundige School, gekleed met de kleederen, die hij zelf gedragen had. - Er bevinden zich daarenboven in deze kamer twee pleisterbeelden, een van eenen Neger, het andere van eene vrouw van het volk der Boschjesmannen. Zij was vroeger (in 1816) te Parijs in het Palais
royal te zien geweest, en droeg den naam van Venus Hottentotte. Het pleisterbeeld gaf juist geene hooge denkbeelden van deze Kaapsche Venus. Mammae pendulae sunt, rugosae, flaccidae; nates maximae, eminentes; labia pudendi pendula, ut in Hottentottis sylvicolis descripsere blumenbachius et alii. Wij vinden van dit zelfde voorwerp het skelet in dit vertrek, en in het geheele Kabinet verscheidene organen.
De tweede kamer, die van de benedenvertrekken het grootste is, bevat skeletten van de geslachten Canis, Hyaena, Ursus, Felis, Phoca. Men ziet hier het zoo zeldzame geraamte van den Dugong (Halicore illig.), waarvan ook het Leydsche Museum een exemplaar bezit, en het nog zeldzamer skelet van de Trichechus rosmarus, waarvan de Heer laurillard (*) eene zeer fraaije teekening vervaardigde, die voor de tweede uitgave van de Recherches sur les ossemens fossiles bestemd is. Er zijn in deze kamer wijders geraamten van den Rhinoceros indicus en africanus, twee van de Hippopotamus, een van de Elephas africanus, en twee van de Elephas indicus. Bijzonder genoegen deed mij het skelet van de Girafe. Het is niet de humerus, ook niet de carpus, die de voor-
{==110==} {>>pagina-aanduiding<<}
pooten van dit dier zoo veel langer dan de achterpooten maakt; humerus en femur zijn beiden vrij kort en even lang; ook de metatarsus en metacarpus zijn bijna even lang; de tarsus is zelfs grooter dan de carpus; maar de voorarm (radius en ulna) is zeer lang, en meer dan een voet langer dan de tibia. (Men kan de afmetingen
meer uitvoerig vinden in a. vosmaer's Beschrijving van het Kameelpaard, 1787.) Het belangrijkste stuk in deze kamer is echter het reusachtige geraamte van eene Balaena (mijn vriend w. vrolik gist, dat het de Bal. glacialis is), welker baarden in de bovenkaak van het skelet zijn bevestigd gebleven, en even als het stroo van eene hut nederhangen, waaronder verscheidene personen kunnen schuilen. - Eindelijk vindt men hier verscheidene geraamten van Dolfijnen, en onder dezelven een van de Delphinus globiceps. (Cuvier, Ann. du Mus.)
In de derde kamer, die, gelijk de drie overigen, veel kleiner is dan de twee vorigen, staan skeletten van de twee Tapir-soorten (*), van een Pécari (Dicotyles cuv.), van verschillende Zwijnen, van onderscheidene Paardenrassen, en van de Zebra.
In de vierde kamer vindt men skeletten van den Camelus dromedarius, Camelus bactrianus, Camelus lacma en vicunna.
In de vijfde kamer waren skeletten van het genus Cer-
{==111==} {>>pagina-aanduiding<<}
vus; onder dezen C. alces, C. elaphus, C. tarandus, C. virginianus, C. dama, C. axis.
In de zesde kamer bevinden zich geraamten van de genera Capra, Ovis, Bos en Antilope. Bij alle ruminantia zijn 13 costae, behalve bij den Kameel, die er 12, de Girafe en de Bos urus, die er 14 hebben. Zij zijn dunner bij de Antilopen dan bij de Herten, worden betrekkelijk breeder bij de Bokken en Schapen, en zijn zeer breed bij het Ossengeslacht, bijzonder bij Bos bubalus. Bij alle soorten van het geslacht Bos bereikt het os intermaxillare de ossa nasi niet, behalve bij Bos bubalus, waar het hoog met de ossa nasi verbonden is. De Heer macklot, die te gelijker tijd met mij te Parijs was, maakte mij hierop opmerkzaam, en hierdoor werd ik opgewekt, om deze verbinding ook bij de overige ruminantia nader te onderzoeken. Bij het genus Capra en Antilope vond ik, even als bij Bos bubalus, eene verbinding tusschen de ossa nasi en het os intermaxillare. Bij de meeste voorwerpen van het genus Ovis, daarentegen, zijn, even gelijk bij de Ossen, de tusschenkaaksbeenderen niet tot de neusbeenderen verlengd. De skeletten der Antilopen zijn meest zonder etiquetten. Onder die van het geslacht Bos bevindt zich B. bubalus (2), B. taurus, mas, (variété sans cornes); de Zébu, B. urus, B. bison.
Boven zijn in het Kabinet van vergelijkende Ontleedkunde tien kamers. Aan de eerste benedenkamer, die wij beschreven hebben, grenst een portaal, met een' trap, die ons in het eerste bovenvertrek geleidt.
In hetzelve bevinden zich verscheidene crania van Zoogdieren. Vooreerst zijn hier schedels van verschillende volken. Deze verzameling komt mij geenszins zoo rijk voor, als die van het anatomisch Kabinet te Leyden. Men had er drie crania van Egyptische Mumiën. Onder de schedels van Negers (*) was er een, die het dierlijkste was,

{==112==} {>>pagina-aanduiding<<}
hetwelk ik immer zag. Niet slechts de vooruitstekende facies, maar ook het smalle voorhoofdsbeen deed dezen schedel volkomen op een cranium van den Orang in het groot gelijken. Op de etiquette stond Makoëa. Dit is de naam van een sterk, woest en strijdbaar volk der oostkust van Afrika, achter Mosambique. Verder was hier ook een schedel van een' Botocudo uit Brazilië, in 1818 door auguste de st. hilaire gezonden. Blumenbach heeft, in het laatste tiental van zijne afbeeldingen van schedels, eene afbeelding van eenen schedel van dit volk geleverd (Tab. 58. 1820). - Bijzonder trok een zonderling verlengd cranium, dat door den Graaf breuner gegeven was, mijne aandacht. Het was een afgietsel, en men heeft mij naderhand verhaald, dat hetzelve ook in Nederlandsche verzamelingen gevonden wordt. Het voorhoofdsbeen helt zeer achterwaarts, en heeft van boven bij de sutura coronalis een' sterken knobbel. De ossa parietalia zijn zeer in de hoogte verlengd; het achterhoofd is kort. Hierbij was de kop vrij smal. Blumenbach heeft eene afbeelding geleverd van eenen schedel, die hiermede zeer veel overeenkomst heeft (Decad. I. Tab. III. Asiatae macrocephali); maar de sutura sagitalis, die in den schedel van blumenbach was uitgewischt, was hier zigtbaar. Men bezat geene berigten over dezen schedel, en cuvier was van oordeel, dat het een pathologisch geval, en dat het de schedel van' een gek was. Een Duitsch Geneesheer, die te Parijs was, zeide mij ook, toen ik hem de schets toonde,

{==113==} {>>pagina-aanduiding<<}
welke ik van dit cranium vervaardigd had, dat hij bij esquirgl een' dergelijken schedel onder de verzameling der crania van gekken gezien had. - In deze zelfde kast bevonden zich daarenboven verscheidene belangrijke pathologische stukken, die ik echter thans niet zal optellen of beschrijven. - Onder de schedels van zoogdieren, waarvan men in dit vertrek eene vrij volledige verzameling vindt, mag men, als zeldzamer stukken, die van de Girafe, van den Rhinoceros indicus en R. africanus, en van een Dicotyles (Pécari à gorge blanche) tellen. Men heeft hier ook drie crania van Ornithorynchi.
In de tweede kamer, die regts aan de vorige grenst, vindt men crania van amphibiën en visschen en ossa cranii dissoluta, ook ossa sterni van eenige vogels. Met eene groote naauwkeurigheid zijn de afzonderlijke beenderen van den schedel van vele geslachten van zoogdieren in bakken achter glas gerangschikt, en elk afzonderlijk benoemd. Hierdoor is de studie der vergelijkende Osteologie in het Parijssche Kabinet zeer gemakkelijk en bijna tot een spel gemaakt. Dikwerf zijn daarvoor, gelijk men kan nagaan, schedels van jonge dieren genomen. Dit kan echter voor dengenen, die deze preparaten bestuderen wil, weinig moeite geven, dewijl hij elders in het Kabinet de crania en geraamten der volwassene dieren dubbel of driedubbel aantreft. - Met nog meer genoegen doorliep ik de bakken met ossa cranii dissoluta van visschen, waaronder men zelfs die van de Atherina niet miste, welker preparatie zeker zeer moeijelijk moet geweest zijn. Men zal mij wel vergunnen, dat ik hier eene aanteekening late volgen, welke ik over de osteologie der visschen alhier maakte.
Bij den Esox osseus (Lepisosteus lacép.) is het ploegbeen verlengd en naar achteren toe gevorkt, gelijk ook het zeefbeen zeer lang is, dunner dan bij den snoek, en diep gegroefd. Bij de Fistularia tabacaria zijn met het verlengde cranium de beenderen van het kieuwendeksel ook zeer verlengd. Het eigenlijk operculum is niet veranderd; het suboperculum is klein en smal, maar het interoper-
{==114==} {>>pagina-aanduiding<<}
culum en praeoperculum zijn lange, smalle beenen geworden. Bij Sparus aurata maakt het interparietale van cuvier (os occipitale) eene scherpe crista. Het os frontis is in twee stukken verdeeld bij Mugil cephalus, enz.
In de derde kamer, die met de tweede in ééne rij geplaatst is, gelijk ook de zeven overigen zulks zijn, vindt men skeletten van kleine mammalia, terwijl de grooteren zich in de benedenvertrekken bevinden, waarvan wij reeds melding maakten; deze staan alle in glazen kasten; de grootere skeletten, daarentegen, staan vrij.
Onder de geraamten van Apen vindt men hier, behalve dat van Simia satyrus, ook dat van de Simia troglodytes (Chimpansé) en den Pongo. Daar ik van deze laatste soort nooit dan een was-afgietsel van het cranium gezien had, was mij hier het geraamte zeer belangrijk. De hals is kort, de borst menschelijk; de lendenwervelstreek bestaat uit 4 wervelen, en is kort; de radius en ulna zijn veel langer dan bij den mensch; de femur is kort, gelijk ook de tibia en fibula; het bekken is plat, lang en smal; in één woord, dierlijk. Het is bekend, dat cuvier den Pongo voor den volwassenen Orang houdt (*); zeker is het, dat de verschillende voorwerpen van den Orang, die men in Europa in verzamelingen of levend in menageriën gehad heeft, jonge dieren waren. Men zie slechts de afbeelding van de tanden van den Orang in het belangrijke werk van fr. cuvier (des Dents des Mammisères, 8o. Paris, 1821. Première Livraison, No. II); de achterste maaltanden zijn nog in de tandkassen verborgen, en de voorste tanden zijn nog melktanden. Een mijner vrienden, de Heer g. de vos, Med. Dr., schreef mij vóór eenige dagen uit
Berlijn, dat Professor rudolphi hem eenen schedel van een' Orang had laten zien, waar men onder de melktanden de andere tanden in de

{==115==} {>>pagina-aanduiding<<}
boven- en onderkaak zag zitten. Men mag dus de zaak als afgedaan beschouwen; en, is de Pongo nu werkelijk de volwassen Orang, dan wordt de afstand ontegenzeggelijk veel grooter, die den mensch (ook den meest dierlijk gevormden mensch) van de dieren scheidt.
De Simia troglodytes heeft eenerib meer, dan de mensch en de Pongo. Ook schijnt in de geheele klasse der zoogdieren het gemiddelde en, als ik mij zoo uitdrukken mag, normale getal der ribben 13 te zijn.
Ik moet onder de vele geraamten van Quadrumanes nog opnoemen het skelet van de Simia syndactyla van Sumatra. Behalve van de vierhandigen, vindt men hier uit de volgende genera geraamten: Galeopithecus, Pteropus, Vespertilio, Meles, Gulo, Procyon, Nasica, Mustela, Viveria, Felis (kleinere soorten), Didelphis (skeletten van Did. gigantea; deze heeft men te Leyden schooner), Phascolomys, Pedetes, Pteromys, Sciurus, Cavia, Lepus, Dasypus, Manis, Myrmecophaga, Echidna, Ornithorynchus en anderen. Onder dezelven merk ik bijzonder op: Squelette d'un Castor pilori, ou Rat musqué des Antilles de la Martinique, par M. plée, 1821 (Mus pilorides); een geraamte van Mus maritimus (Kaap de Goede Hoop); een dito van Dasypus 6 cinctus (et 18 cinctus L.); een groot en zeer schoon geraamte van de Myrmec. jubata (*), en eindelijk een van Ech. setosa en E. histrix. - Alle ruminantia ontbreken hier, en zijn beneden geplaatst. Van de Pachydermata vindt men hier alleen Hyrax capensis. In deze kamer zijn daarenboven vele preparaten voor de dentitie bij den mensch en de overige mammalia in bakken onder glasschijven. Hieronder zijn er van den Orang, Kanguroo, Olifant en Sus babiroussa.


{==116==} {>>pagina-aanduiding<<}

Levensschets van Marcus Bozzaris.

Marcus bozzaris, de leonidas van het herboren Griekenland, was afkomstig van een oud geslacht der Soulioten, uitstekend door vaderlandsliefde en dapperheid. Zijn vader, de onverschrokkene kitsos bozzaris, was een dier weinige Soulioten, welke, na de overgave van de bergvesting Souli (*) aan den tiran ali-Pacha van Janina, in 1804, de verraderlijke aanvallen van deszelfs soldaten ontgingen, en de Iönische eilanden bereikten. Van duizend Soulioten van alle jaren en beiderlei sekse, welke met kitsos van Burgareli uittrokken, bleven slechts 55 mannen en ééne vrouw over, en tot dezen behoorde ook kitsos.
Hij leefde hierop eenige jaren in Franschen dienst, tot dat de bezitneming der Iönische eilanden door de Engelschen (in 1812) zijnen dood berokkende. Engelsche Agenten, geheime zendelingen van den tiran, met wien Engeland over 't algemeen op den besten voet stond, en hem, tot schande der beschaving en menschelijkheid, de allerlaatste schuilplaats der Grieksche vrijheid, Parga, verkocht, - deze aterlingen haalden hem over, de duurbezworene beloften van den Pacha te vertrouwen, en zich naar Arta te begeven, waar hij in Januarij 1813 vermoord werd.
Marcus bozzaris was zijnen vader naar de Iönische eilanden gevolgd, en bragt aldaar zijne jeugd door. In Franschen krijgsdienst oefende hij zijnen arm ten strij-
{==117==} {>>pagina-aanduiding<<}
de, en zag verlangend naar de bergen van zijn Vaderland, in afwachting dat hij zijn zwaard voor deszelfs vrijheid zou kunnen trekken. De oorlog der Porte, in 1820, tegen den dwingeland van Epirus, die zich onafhankelijk zocht te maken, gevoerd, riep de gevlugte Soulioten tegen hunnen ouden, wreeden vijand te wapen; zij keerden naar hun Vaderland terug, en ook bozzaris volgde de roepstem van ismaël pacho-Bey, en begaf zich met den kleinen troep der wedergekeerde ballingen uit Souli onder de Turksche banieren, want de verwijderde Despoot te Konstantinopel scheen dragelijker, dan de naburige tiran van Janina. De Soulioten eischten voor hunne hulp geen ander loon, dan het verlof, om met hun bloed de vaderlandsche bergen en het graf hunner ouders en magen, de slagtoffers van ali, te mogen heroveren. - Marcus bozzaris was een man in de kracht van zijn leven, hoog en rijzig als de pijnboom der bergen van Souli, en zijne vlugheid was zoo groot, dat men hem in liederen met den wind vergeleek, die over een korenveld waait, zonder de aren te buigen. Niemand evenaarde hem in het worstelen, schijfwerpen en schermen; en, wanneer hij, met zijne lange vlottende haren, glad geschorene kruin, blaauwe fonkelende oogen, daar op eene klip stond, zou men hem voor eenen zoon dier oude Kureten gehouden hebben, welke deze streken het eerst zouden hebben bevolkt (*). Blakende van verlangen, om den dood zijns vaders te wreken, eischte hij voor zijn kleine hoopje eene plaats onder de voorposten des legers, hetwelk Prevesa moest aanvallen. Tevens, om, volgens de oude zeden zijns lands, (even gelijk onze Bataafsche voorouders) vrouw en kind in den strijd achter zich te hebben, deed hij zijne gade, de schoone chryse, en zijne beide kinderen tot zich in 't veld komen. Welk eene verrukking doordrong hem, bij het wederzien van

{==118==} {>>pagina-aanduiding<<}
zijne vaderlandsche bergen! Hij begroette die met gezangen: want de Natuur had hem met den gespierden heldenarm tevens de bekwaamheid verleend om de lier te hanteren, en, gelijk achilles, bezong hij de daden zijner Vaderen, wanneer hij van eigene heldendaden uitrustte.
Maar de goede verstandhouding tusschen ismaël en de Soulioten duurde niet lang (*). De sluwe ali merkte zulks, en begon met zijne oude vijanden onderhandelingen aan te knoopen. Reeds begon de geest der vrijheid Griekenland te bezielen, en de Soulioten zouden de eersten zijn, die de banier der onafhankelijkheid midden in het Turksche leger plantten. Marcus bozzaris verzoende zich, ten behoeve van het algemeene belang, even als m. brutus, met den moordenaar zijns vaders, en leverde aan ali zijne zwangere gade en beide kinderen als gijzelaars over. Nog eer het berigt van den Moldavischen opstand de Grieksche kusten bereikt had, stonden de Soulioten onder de banier van het kruis tegenover de Turken. Bozzaris verwijderde zich des nachts uit hun leger, en beklom den berg Paktoras, bij Janina. Toen de dageraad aanbrak, ontstak hij een vreugdevuur, en wekte de Turken met een krijgsgeschrei uit den slaap. Op het onverwachte gezigt van de kruisbanier boven hun hoofd namen zij de vlugt, werden tot Variades vervolgd, en bozzaris vond hier eene nog grootere schaar zijner getrouwen. Hij verrigtte in dezen veldtogt nog vele dappere daden tegen den Bey ismaël en den overwinnaar van ali, chourschid-Pacha. Bij de vijf
bronnen, eene dagreis van Janina, sloeg hij vijfduizend Ottomannen op de vlugt, en jaagde hen als kudden geiten voor zich heen; aan chourschid-Pacha ontnam hij zijne Arabische hengsten bij Variades, alwaar

{==119==} {>>pagina-aanduiding<<}
de Turken op de vlugt sloegen, eer nog het zwaard hen trof. De gevechten bij Kumchades, Arta, Reniassa en Derera, prijken onder zijne zegepralen. Bij Arta (het oude Ambracië) streed hij als een leeuw. Hij was de eerste, die, den 26 November 1821, de Turksche batterijen voor die stad beklom, en in dezelve binnendrong; maar, te zwak zijnde, om die tegen chourschid-Pacha's geheele magt te houden, ontruimde hij die na eenige dagen, en week in de bergen.
Tot hiertoe had marcus bozzaris, zoo het heette, als onderbevelhebber van ali-Pacha gestreden. Maar niet hij diende den tiran; de tiran moest dienstbaar worden aan zijne ontwerpen, en de vrijheld van Griekenland was het, voor welke hij zijn leven waagde. Al zijne buit en gevangenen zond hij naar de bergen van Souli, waar thans de vrouwen de zegeteekenen harer mannen op dezelve plantten, en de kinderen zijns Volks Aga's en Beys onder geeselslagen tot den arbeid aandreven. Maar de echtgenoote des helds was niet onder het getal harer zusteren. Met de overige gijzelaars was zij, bij de inneming van Janina, in handen van chourschid gevallen; en bozzaris, door den welverdienden dood van ali-Pacha van alle banden ontslagen, waarmede de harde noodzakelijkheid hem aan den moordenaar zijns vaders geklonken had, snelde, als gezant zijner landgenooten, naar Korinthe, om aan de Grieksche Regering den dienst der dappere Soulioten aan te bieden, en over de uitwisseling der gevangene gijzelaars van Janina te onderhandelen. Nothi bozzaris, oom van marcus, de Nestor der Soulioten, had zijnen neef eenen brief aan de Grieksche Regering medegegeven van den volgenden inhoud: ‘Mijne voorzaten, mijn vader, mijn geliefde broeder zijn voor de zaak gestorven, die ons heden te wapen roept. Zij waren onze voorloopers, dit weet gij, Broeders! want wie heeft niet gehoord van den strijd en het lijden van Souli, dat laatste bolwerk der vrijheid? Doch ik wil thans niet tot u spreken van mijn lijden: het wreedste moet ik thans verduren, doordien mijne

{==120==} {>>pagina-aanduiding<<}
landgenooten en bloedverwanten in handen der vijanden zijn. Daar ik gehoord heb, dat Engelsche Agenten, de verkoopers van Parga, met ulieden over den losprijs van chourschid-Pacha's veroverden Harem tegen klinkende munt onderhandelen, zonder te spreken van de gijzelaars, die in het kasteel bij Janina in 's Pacha's handen gevallen zijn, zoo moet ik u berigten, dat onze vijanden daardoor tweedragt onder ons zoeken te zaaijen. Let op den strik, die u op deze wijze gelegd wordt! De Soulioten zijn gereed, hun leven te geven voor de vrijheid huns Vaderlands, en zij gaven de hunnen ter prooije aan den tiran, die hen zou vermoord hebben, wanneer hij overwinnaar geweest was. Thans zijn zij, door Gods genadige beschikking, het zwaard hunner beulen ontgaan: moet de wereld eens zeggen, dat de Regering van Griekenland hen verlaten heeft?’
De eenvoudige, opregte toon van dezen brief, ondersteund door de krachtige welsprekendheid van den overbrenger, werkte sterk op de vergaderde Grieksche Regering, en de gijzelaars van Souli werden, zonder uitzondering, in den prijs voor de uitlevering van den gevangen' Harem mede bedongen. Na eenige maanden was de zaak ten einde gebragt, en marcus omhelsde, na eene zoo lange en harde scheiding, zijne geliefde chryse en zijne kinderen weder. Maar zijn jonger broeder was reeds vroeger door den Pacha ter dood gebragt, eer de onderhandeling wegens de lossing van zijnen Harem hem tot eenige toegevendheid voor de gevangenen noodzaakte, en marcus moest tranen van smart met die van de vreugde des wederziens mengen (*).
Bij de opening van den nieuwen veldtogt (1822) verzamelde marcus bozzaris in Trisonia, een eiland in de golf van Lepante, vierhonderd dapperen onder zijne vanen, om met hen den oorlog naar Epirus over te

{==121==} {>>pagina-aanduiding<<}
brengen. Prins maurocordato, die deze onderneming als Dictator moest besturen, landde den 5 Junij 1822 in de nieuwe vesting Missolunghi, en de Graaf normann-ehrenfels, Opperhoofd van zijn' Generalenstaf, vormde twee uitgelezene geregelde krijgsbenden, het eene van Europesche Grieken-vrienden, het andere van Grieken, die in Frankrijk of Rusland den krijgsdienst hadden geleerd. Ondertusschen hielden honderd Soulioten op hunne bergkruinen tegen duizend hunner vijanden stand. In hunne rijen waren grijsaards, vrouwen en kinderen; tegen hen stonden chourschid-Pacha zelf en de bekende Albanees omer vrione; bij de barbaarsche wapenen voegden zij de zoete, verleidelijke taal hunner geheime Bondgenooten, de Engelschen: want deze, Heeren der Iönische eilanden, zonden van daar Agenten op Agenten uit, om de verblinde vrijheidsvrienden uit dat valsche licht in de beschermende schaduw der Hooge Porte terng te brengen. Alles vergeefs. De Soulioten vierden het berigt der komst van maurocordato bij het leger door een' algemeenen aanval op de Turken, en verdreven hen van de hoogten van Kiapha, eene der sterkste bergvestingen van Souli. Niet lang leed het, of bozzaris bragt den zijnen de lang gewenschte hulp. Zijne bende mogt ten hoogste uit 800 man bestaan, maar daaronder was geen enkele lasaard; het waren zonen der bergen, ten oorloge geboren en opgekweekt, tegen alle moeijelijkheden van eenen veldtogt gehard, die den krijg als eene jagtpartij beschouwden. Zoo sloeg hij zich door naar zijne afgesnedene, omsingelde landgenooten, die
elken duimbreed gronds aan de ontzettende overmagt der Turken betwistten. Hij sloeg de Turken in de engten van Derera, en hield hier stand, om de verovering der andere vaste punten, vooral die der vijf bronen, af te wachten, zonder welke men niet verder naar Souli kon vooruitdringen. Dan, den 12 Julij drong eene meer dan tienvoudige overmagt op den held in, en drukte hem terug naar Arta. Weinige dagen daarna werden de Grieken-vrienden bij Peta verpletterd, en het verraad

{==122==} {>>pagina-aanduiding<<}
van eenige Hoofden der Akarnanische Grieken voltooide den ongelukkigen uitslag der onderneming tegen Epirus. De Soulioten, thans van alle hoop op ondersteuning van maurocordato afgesneden, en door de onvermoeide Engelschen met veel ophefs onderrigt van den, zoo 't scheen, gelukkigen veldtogt van chourschid-Pacha in Morea, lieten den moed zakken, sloten den 9 Augustus een verdrag met omer vrione, en werden op Engelsche schepen naar Cephalonia overgebragt. Het scheen wezenlijk, of de Grieksche opstand ten einde liep: chourschid had Akro-Korinthe hernomen, Naupli ontzet, en was in Argolis; de bezetting van Patras stond op het punt zich met hem te vereenigen, toen de Grieksche Opperhoofden, met de onbezwekene standvastigheid onzer Vaderen in 1574, den strijd volhielden, den Turk de levensmiddelen afsneden, hem in kleine gevechten vermoeiden, en eindelijk, met verlies van de keur zijner troepen, den heiligen grond van den Peloponnesus deden ontruimen.
In dezen staat van zaken kon marcus bozzaris niets voor zijn Vaderland doen, dan hetzelve beweenen. Want gedurende den veldtogt in den Peloponnesus werd het kleine leger der Grieken in Etolië zeer in het naauw gebragt, en het kwam er slechts op aan, Missolunghi, het bolwerk van westelijk Griekenland, te behouden, waartegen de geheele magt van omer vrione en rutschid-Pacha van alle kanten aanrukte. Na vele gelukkige en ongelukkige strooptogten, gelukte het marcus bozzaris, zich bij Dervendista met maurocordato te vereenigen; en, terwijl deze zich met zijnen kleinen troep in de vesting Missolunghi wierp, hield gene de Turken bij Krionero, aan den berg Aracynthus, den geheelen dag bezig. Deze strijd der zeshonderd van bozzaris, op den 4 November 1822, is een tegenstuk tot het gevecht der Thermopylen. Naar aloud gebruik, wieschen de helden hunne lange haren, en kamden die glad van het voorhoofd naar achteren. Vervolgens leiden zij hun schoonste sieraad aan, even alsof zij naar

{==123==} {>>pagina-aanduiding<<}
een seest gingen, en wijdden zich onder elkander tot broeders. Een kruis stond in het midden; voor hetzelve wierpen zij zich neder, en een Priester zegende hen. Zij wisselden de wapenen met elkander, reikten elkander de hand, en stonden zoo in ééne linie. Hierop spraken zij deze woorden: ‘Mijn leven is uw leven, mijne ziel uwe ziel.’ De Priester gaf het eerst aan marcus den kus des vredes; dezelve ging van mond tot mond de geheele rij langs, en toen begon de kampstrijd op leven en dood. Van de muren van Missolunghi zag men het vuur der heldenschaar, van des morgens vroeg tot laat in den avond, in de stofwolk des gevechts uitschitteren. In den nacht brandden de wachtvuren der vijanden op het slagveld, en den volgenden morgen trok marcus bozzaris met tweeëntwintig van de zeshonderd Soulioten binnen Missolunghi. Alle de overigen lagen hand in hand uitgestrekt op het slagveld.
De verdediging van Missolunghi door maurocordato behoort tot de helderste punten in de geschiedenis van den Griekschen vrijheidsstrijd. De bezetting der plaats was zwak, de vesting in slechten staat, voor krijgsvoorraad en leeftogt slecht gezorgd, de hoop op ontzet onzeker, en althans zeer verwijderd. Verscheidene Officieren drongen bij den Vorst maurocordato aan, de plaats op te geven, en met de zijnen scheep te gaan. Maar hij antwoordde: ‘De inwoners dezer Provincie verdienen wel niet, dat wij ons voor hen opofferen. Maar, wanneer ik mij van hier verwijder, zoo zal zich het geheele Volk van Akarnanië en Etolië aan den vijand onderwerpen, en de horden der Albanezen zullen naar Patras voorttrekken. De Peloponnesus, die reeds genoeg te dragen heeft, zou voor dezen nieuwen aanval bezwijken, en de zaak der Grieksche vrijheid ware dan onherstelbaar verloren. Neen, mijne Vrienden! hier moeten wij sterven.’
Nadat bozzaris in Missolunghi was aangekomen, dacht hij het eerst aan zijne pligten jegens zijne familie, welke reeds vroeger naar deze vesting gevlugt was. Zijne zuster was gehuwd met een' dier verraders, welke de

{==124==} {>>pagina-aanduiding<<}
kruisbanier schandelijk verlaten, en zich bij de Turken gevoegd hadden. Deze ongelukkige wilde hij niet eer zijne zuster noemen, tot zij plegtig van haren onwaardigen echtgenoot gescheiden was; en zij zelve was eene Souliote, die in staat zou geweest zijn, eenen man om te brengen, die zijn Vaderland kon verraden. De Aartsbisschop van Arta sprak dus de scheiding uit over het paar, hetwelk toch buitendien onherroepelijk gescheiden was; en bozzaris huurde een schip, voor deze zuster, voor zijne geliefde chryse en zijne kinderen, om dezelve naar Italië over te brengen. Want hij wilde het dierbaarste, dat hij op aarde bezat, niet aan de Engelschen toevertrouwen; en de bezetting van Missolunghi was den dood toegewijd. Den 6 November zegende hij zijne vrouw en kinderen, en gaf hun den afscheidskus. Den 7 reeds was Missolunghi ter zee en te lande omsingeld. Het schip vertrok naar Ancona, en - bozzaris zag de zijnen niet weder.
Gedurende dit beleg onderscheidde hij zich even zeer door moed als door beleid; en hij was het vooral, die eenen Adjudant van omer vrione, dien hij in persoon kende, door valsche beloften van overgave en afval, gedurig om den tuin leidde, en op deze wijze den wapenstilstand, den Grieken zoo voordeelig, verlengde. Maar toen de Turken, deze list eindelijk merkende, de vijandelijkheden weder begonnen, was het gunstige tijdstip verloopen, en bozzaris bleef overwinnaar in verscheidene kleine gevechten. Ondertusschen kwam er hulp voor de belegeraars uit den thans ontruimden Peloponnesus, en zij waagden op den 6 Januarij 1823 een' beslissenden storm, die echter met de volkomene nederlaag van omer vrione eindigde. Nu sloeg hij op de vlugt. Bozzaris volgde hem, viel bij de moerassen van den Achelous zijne achterhoede aan, en hieuw alles ter neêr, wat zich niet wilde overgeven. Ook een groot gedeelte der bagaadje van omer vrione werd een buit des overwinnaars, die kort daarna door maurocordato tot Stratarch (Legerhoofd) van westelijk Griekenland

{==125==} {>>pagina-aanduiding<<}
aangesteld, en door het Congres te Astros in die waardigheid bevestigd werd.
Maar het gevaar was nog niet voorbij. De verstrooide horden der Barbaren hereenigden zich, en werden door nieuwe ligtingen van Albanezen voor zware soldij versterkt. De held van Missolunghi gaf het Congres van deze toebereidselen kennis, en versterkte intusschen zoo wel die vesting, als het tegenoverliggende eiland Anatoliko in de golf van Lepante, als veilige schuilplaatsen voor de bevolking van Etolië tegen de weder aandringende Turken. De ondervinding staafde zijn vooruitzigt. Omer vrione en jussuf-Pacha drongen in Mei weder voorwaarts naar Missolunghi; doch bozzaris maakte van den naijver tusschen die beide legerhoofden behendig gebruik, tastte laatstgemelden bij Olpe, aan den voet des bergs Sparton, aan, sloeg hem, en veroorzaakte daardoor eenen opstand der Albanezen in jussuf's leger. Zoo groeide de roem van marcus dagelijks aan; de zijnen noemden hem den adelaar van Souli; alles, wat de wapenen dragen kon, schaarde zich onder zijne zegerijke banieren. Eene nieuwe vreugde was hem nog bereid; hij kreeg berigt, dat zijne vrouw, kinderen en zuster te Ancona behouden waren aangekomen, en dat de Zwitsers hun een veilig en eervol verblijf in hunne bergen hadden aangeboden. Vreugdetranen besproeiden de wangen des helds op deze blijmare, en na langen tijd zou hij toen voor het eerst weder de snaren getokkeld, en een lied daarbij gezongen hebben. Daar zat hij dan des nachts bij de wachtvuren; en, wanneer hij zong, wilden zijne Soulioten, hoe vermoeid ook, niet slapen. Want hij zong liederen van Souli, van het Vaderland der dapperen, en, alsof hij reeds een voorgevoel had van den
dood, die zijnen naam voor altijd met dien van leonidas zou verbinden, stroomde de naam van dien ouden Griekschen held in deze zwanezangen vaak van zijne lippen
Een derde Veldheer, mustaï-Pacha, kwam in Julij met eene groote magt den Achelous af, en drong Etolië binnen. Reeds had hij zich van de bergen van Agrapha meester gemaakt, en verdreef een hoopje volks, onder Hopman sturnaris, van Vrachori. Toen bozzaris berigt van de vorderingen der Turken ontving, snelde hij den Pacha te gemoet. Hij vroeg niet: ‘Hoe sterk - maar: Waar is de vijand?’ Van zegepraal of dood was hij immers zeker! Hij schreef dus, vóór zijn vertrek uit Missolunghi, eenen af-
{==126==} {>>pagina-aanduiding<<}
scheidsbrief aan de zijnen, en een' anderen aan den Aartsbisschop ignatius, destijds te Pisa. Hij schildert in laatstgemelden den gevaarlijken toéstand van Griekenland, en eindigt met deze woorden: ‘Moge de Goddelijke Voorzienigheid mij kracht en hulp verleenen, om den vijand het hoofd te bieden!’
Bij Karpenitzi ontmoette de heldenschaar van bozzaris de benden der Turken. Den 19 Augustus kwam hij met 450 Soulioten in de engte van den berg Kallidromos aan. Hem volgden buitendien nog 300 jongelingen, die hij in de gebergten van Etolië had aangeworven. Dezen vereenigde hij met de weinige troepen, die de Hoplieden makrys en zongos tegen de Turken hadden aangevoerd, en gelastte hun, de bewegingen des vijands gade te slaan en hem te verontrusten, doch met den nacht allen aanval te doen ophouden, tot dat het sein zou gegeven worden ten algemeenen aanval. Allen gehoorzaamden het bevel van den Stratarch; en, gelijk hongerige adelaars, gereed op draken neer te schieten, stonden in den volgenden nacht vijfentwintighonderd Grieken op hunnen post, en verwachtten ongeduldig het sein ten aanval op een leger van twintigduizend Turken! De Seraskiër was met de voorhoede (8000 man) het naast bij; en bozzaris besloot, deze afdeeling het eerst aan te tasten.
Naar de aloude gewoonte zijns Volks, bereidde zich de held door een feestmaal tot den strijd, en riep daarbij de gekroonde heilige Maagd, beschermster van Souli, aan. Hierop baadden zich de krijgslieden in de rivier Kampysos, die van deze bergen in den Achelous valt, en traden vervolgens voor hunnen Veldheer, om deszelfs bevelen te vernemen.
Hierop sprak marcus bozzaris de volgende woorden (*): ‘Lieve Broeders en Strijdgenooten! Wie aan jezus christus gelooft, wiens heilige banier voor ons wappert, die bereide zich voor tot overwinning of dood! Vergelijken wij onze magt met die der Barbaren, zoo zijn wij ongetwijfeld de zwaksten; maar uit de maatregelen, die ik genomen heb, moogt gij besluiten, dat, schoon het ons onmogelijk is, derzelve in hun geheel het hoofd te bieden, wij toch in staat zijn, den vijand bij gedeelten aan te grijpen en te verslaan. Dus was mijn plan. Thans zijn wij omsingeld, en er

{==127==} {>>pagina-aanduiding<<}
blijft ons niets over. dan eenen beslissenden slag te slaan. God heeft ons herwaarts gevoerd. Het Vaderland en de nakomelingschap verwachten van ons een groot voorbeeld. Dezen nacht, mijne Broeders! dezen nacht nog heb ik besloten, onder begunstiging der duisternis, in het leger der vijanden te dringen, zonder één schot te doen. Sabel en dolk zullen onze éénige wapenen zijn, om dood, schrik en verwoesting om ons heen te verspreiden. Het waagstuk is stout, ik gevoel het met fierheid. Ieder van u bedenke het gevaar, en beslisse vrijelijk: want ik begeer voor dezen schoonen strijd slechts mannen, die denzelven waardig zijn.’
Zoo sprak marcus bozzaris, en tweehonderdveertig helden traden voor, en riepen uit éénen mond: ‘Wij gaan met u! God sta ons bij!’ Hij zegende en omhelsde de dapperen, en wendde vervolgens zijne blikken op de Soulioten, die tot hiertoe gezwegen hadden, en thans eerst te voorschijn traden. ‘Neen, mijne Broeders!’ sprak hij tot hen; ‘God heeft elk van ons zijne plaats aangewezen. Gij moet voor ons een vaste ruggesteun zijn. U geef ik de wacht bij de kruisbanier over, en mijn broeder konstantijn zal u geleiden.’ - Thans nam hij het diploma bij hetwelk de Grieksche Regering hem tot Stratarch had benoemd, kuste het eerbiedig, en verscheurde het toen. ‘Ons diploma zullen wij met ons bloed schrijven!’ riep hij.
De Turksche voorhoede lag bij het pas bemagtigde vlek Karpenitzi, in eene vlakte, die rondom door wijnbergen en grachten omgeven was. Bozzaris stond een paar uren vandaar, en ging na zonsondergang op marsch. Aan zijne Onderbevelhebbers, de Hoplieden belezes, kara hyskos, tzeguris tsavellas en kitsos, waren hunne stellingen aangewezen, die zij onveranderd moesten bewaren, tot de trompet zich zou doen hooreu. Sternari (vuursteen) was de leus. Bozzaris met zijne uitgelezenen stond alleen, en tegen tien ure riep hij uit: ‘God ziet en geleidt ons!’ Zijne dapperen spraken het na, en togen in een diep stilzwijgen voort. Tegen middernacht was de vijand bereikt. Zijne voorposten werden overrompeld, en in een uur bedekten meer dan vijfhonderd lijken der Barbaren het veld. De vijanden grepen. nog half bedwelmd door den slaap, naar de wapenen. In de eerste verwarring meenden de Turken door de Albanezen in hun eigen leger verraden te zijn, en zij begonnen op dezen te vuren. Dit hoort bozzaris, thans tot het leger

{==128==} {>>pagina-aanduiding<<}
zelve genaderd, en roept zijnen soldaten toe: ‘Gij hoort het, Broeders! God levert de Ongeloovigen in onze handen. Op! volgt mij!’ Hij is thans tusschen de tenten, roept met luider stemme de Pacha's, en bereikt de tent van den wreeden hago bessiaris, den Onderbevelhebber van den Seraskiër. ‘Beul der Soulioten!’ roept hij, ‘gij zult mij niet ontsnappen.’ Met deze woorden grijpt hij hem bij den baard, en doorboort hem met zijnen dolk. De Pacha sepher werd in zijnen slaap gegrepen, en gevankelijk weggevoerd. Zoo kwam de held alverder tot de tent van mustaï-Pacha, hieuw deszelfs wapendrager met eigene hand ter neder, en had, met de zijnen, reeds zeven Beys voor den drempel des Veldheers in 't stof doen bijten, toen een kogel hem aan den gordel trof. Een Neger, met wiens bloed hij zijne kling niet had willen bezoedelen, had eene pistool op hem losgebrand. Hij ging een oogenblik ter zijde, om zijne wond te verbinden, die wel ligt was, maar toch door zijne soldaten niet moest gemerkt worden. Ondertusschen hoorde hij de vijandelijke Opperhoofden den hunnen moed inspreken met te zeggen, dat het slechts eene misvatting was, en nog geen Griek het leger betreden had. Daar sprong bozzaris terstond te voorschijn, en riep met luider stemme: ‘Steekt de trompet! Neen, Ongeloovigen! het is geene misvatting. Marcus bozzaris is in uw leger, en niemand uwer zal hem levend ontsnappen!’ De trompet doet zich hooren, en nu dringen de Turken van alle kanten naar de plaats heen, waar dit sein tot den strijd weêrgalmt. Toen trof een doodelijk lood het hoofd van bozzaris, en hij viel bewusteloos ter aarde. De dag brak aan; de
Grieken zochten hunnen Veldheer, en de gevangene sepher-Pacha, die hem het eerst onder de lijken zag, riep juichend uit: ‘Marcus bozzaris is dood!’ Terstond boette hij deze uitroeping met zijn leven, en nu verhief zich een bloedige kampstrijd om het lijk van den held der Soulioten. Zijne landgenooten dekten met hunne lijken den aftogt van touzas, die het dierbare ligchaam van bozzaris uit het slaggewoel droeg. Van alle kanten deed zich intusschen de zegekreet hooren, daar de achtergelatene scharen, op het trompetgeschal, toeschoten, en de nederlaag der Muzelmannen voltooiden. Maar bozzaris was gevallen, en de lauweren der overwinning paarden zich met donkere lijkeipressen. De zon ging op, en bescheen de zego-
{==129==} {>>pagina-aanduiding<<}
praal der Grieken. De Turksche legerplaats was, met alle bagaadje, in hunne handen. De vijanden waren in de gebergten van Agrapha gevlugt. Vijftienhonderd lijken der Ottomannen bedekten den grond, en op de tent zelfs van hunnen Veldheer prijkte de standaard van het kruis.
Voor dood was hij van het slagveld gedragen, de man, wien men deze zege te danken had; maar nog was hij het niet: hij zou, gelijk zijn oude landgenoot epaminondas, nog het zaligend gevoel eener overwinning op de vijanden van zijn Vaderland smaken. Uit het gedrang der strijders gedragen, lag hij op de baar, omringd van zijne Hoplieden. Toen schoot zijn broeder konstantijn toe, knielde voor de baar, en greep de hand des helds. Marcus bozzaris sloeg de oogen op, en sprak met eene bevende stem tot de zijnen: ‘Mijne Broeders! ik heb den Vaderlande mijne schuld betaald. Ulieden beveel ik mijne vrouw en kinderen. Weest eendragtig, getrouw aan het Vaderland, ootmoedig voor God! Laat mij hier, en voltooit het begonnen werk.’ Met deze woorden sloot de held zijne oogen, en zijn broeder konstantijn trok de sabel, en deed de heilige gelofte, hem te zullen wreken, of, zoo als hij, voor het Vaderland te sterven.
Het lijk van den held der Soulioten werd naar Missolunghi gebragt. De Eparch konstantijn metaxas, met alle Collegiën der lands- en stadsregering, en alle troepen der vesting, gingen den trein te gemoet, en bragten hem, als in zegepraal, binnen de stad. Vooraf gingen Turksche gevangenen, geboeid, de paarden der Pacha's en Beys, die bij Karpenitzi gevallen waren, en lastdieren, beladen met wapenen en vanen, met tulbanden en paardenstaarten. De oudste krijgslieden droegen het lijk, onbedekt, in zijnen blaauwen wapenrok en met zijne wapenen, op hunne schouders. Achtduizend geiten en schapen, den vijand ontnomen, volgden den trein, als 't ware om den herderlijken stand van het Opperhoofd der Soulioten aan te duiden; en daarop de overige buit, op vele lastdieren en wagens geladen.
In de woning van den Eparch werd de overledene bijgezet tot den dag der plegtige begrafenis. Eene eerewacht, met sloers bedekt, omringde de baar. In alle kerken werden zielmissen voor den grooten overledene gehouden. Op den dag der begrafenis was het portaal, waarin de opene kist stond, met vaandels en zegeteekenen, als een tempel der

{==130==} {>>pagina-aanduiding<<}
overwinning, versierd. Een lauwerkrans omgaf het voorhoofd van den nieuweren leonidas, (gelukkiger dan de oude, wiens lijk door de Barbaren mishandeld werd!) en in zijne hand rustte zijn zegevierend zwaard, nog rood van Turken-bloed. Alle klokken luidden; de donder der kanonnen weêrgalmde van de wallen der beide vestingen Missolunghi en Anatoliko. Alle straten, door welke de trein ging, waren met lauwertakken en bloemen versierd; op de dragers van den heiligen last strooide men kransen en loof, alsof zij eenen bruidegom naar het altaar geleidden. De Aartsbisschop porphyrius deed den dienst, met de geheele Geestelijkheid. De kerk was als voor een feest opgetooid. Onder gezang en wierook ontvingen de Priesters het lijk, met den Aartsbisschop aan het hoofd. Eer de kist in het graf werd neêrgelaten, kuste de geheele vergadering, in plegtige stilte, de hand en het voorhoofd van den gesneuvelden held. De Aartsbischop stortte de heilige olie op zijn hoofd uit, en gaf hem den laatsten zegen.
Zóó vierde Griekenland den dood van zijnen held, niet met akelige somberheid, maar met het schitterend feestgebaar, waarmede ook de oude Hellenen hunne voor het Vaderland gesneuvelde zonen vereerden, gepaard met de vrolijke hoop, die de Christen boven de gevallenen aan de Thermopylen vooruit heeft. Het stoffelijk overschot van den overwinnaar bij Karpenitzi rust aan de boorden van den Achelous; maar ook te zijnen opzigte wordt het bewaarheid, wat perikles zeide van de eerste gesneuvelden in den Peloponnesischen oorlog: Voor doorluchtige mannen is de geheele Aarde een grafteeken. Ook hier, in het Vaderland van de rijk, ripperda, douza en van der werff, bezingen Dichters zijnen lof, en noemt men schepen naar zijnen naam. Nog eenige Eeuwen, en de namen der ypsilanti's, van bozzaris, maurocordato en canaris zullen tot aan de boorden van den Missisippi met die van miltiades, leonidas, pausanias en themistokles in éénen adem worden genoemd.


{==131==} {>>pagina-aanduiding<<}

Eenige minbekende, treffende bijzonderheden, rakende den dood van Maria Antoinetta, koningin van Frankrijk.

(Mémoires secrets etc. de la mort de la Reine de France, par M. lafont d'aussonne. Paris, 1824.)

Het vonnis des doods werd over maria antoinetta uitgesproken op den 16 October 1793, ten 4 ure in den morgen. Hare Advocaten hadden haar, uit een beginsel van menschelijkheid, gevleid met de hope, dat het Tribunal tot hare verbanning naar Duitschland zoude besluiten. Op het hooren van de woorden des doods stond de Koningin als versteend. Hare gemoedsbeweging vertoonde zich plotseling op haar gelaat, dat, gedurende eenige minuten, het onbezielde marmer gelijk scheen. Hermann, als Voorzitter, zeide tot haar: ‘Veroordeelde! hebt gij iets in te brengen tegen de toepassing der wet?’ Maria antoinetta, zich herstellende, wendde de oogen naar hare Advocaten. De Heer chauveau-lagarde zweeg. Tronçon-ducoudrai stond op, en sprak: ‘Ik doe het Tribunal opmerken, dat mijn dienst, ten aanzien van de Weduwe capet, geëindigd is; gevolgelijk heb ik er niets meer bij te voegen of te antwoorden.’ De Koningin wierp op den trouweloozen of bloohartigen verdediger eenen blik van verbaasdheid en verontwaardiging, zoo als hij verdiende, en verliet deze plaats der verschrikking, zonder het Tribunal of het publiek aan te zien. In de Conciergerie teruggekeerd, verzocht zij schrijfgereedschap, en stelde den bekenden treffenden brief aan Madame elizabeth. - Ten 7 ure des morgens van den dag des doods begaf zich de dienstmaagd van den Concierge, een goedhartig meisje, met name rosalie lamorlière, (nog in leven) naar de rampspoedige Koningin. ‘Ik vond haar,’ dus verhaalt zij zelve, ‘geheel gekleed, in rouwgewaad, te bedde, met de hand haar hoofd ondersteunende. ‘Mevrouw!’ zeide ik bevende, ‘gij hebt gisteravond niets
genuttigd, en bijkans niets den ganschen dag; wat verlangt gij te gebruiken?’ De Koningin schreide sterk, en antwoordde: ‘Ik heb niets meer noodig, mijn kind! 't Is met mij gedaan.’ Kort daarna zond men haar een beëedigd Priester, met name girard, om haar bij te staan;

{==132==} {>>pagina-aanduiding<<}
maar zij begreep te regt, dat hij, die in gunste stond bij hare vervolgers, het vertrouwen hunner slagtoffers onwaardig was: zij bedankte hem alzoo, zonder bitterheid of eenige aanmerking, en sprak, op zijn lastig aanhouden: ‘Mijn geweten is gernst, Mijnheer! Ik zal met vertrouwen voor mijnen God verschijnen.’ - ‘Ten 8 ure,’ dus vervolgt het straks genoemde dienstmeisje, ‘keerde ik tot haar terug, (gelijk zij mij, bij het nuttigen van eenige weinige lepels bouillon op mijn aanhouden, had verzocht) om haar, door zware vloeijingen geheel uitgeput, te helpen in het verwisselen van linnen voor de laatste maal! Zij gaf mij een teeken, om voor haar bed te blijven staan, ten einde zich te verbergen voor den Gendarme, die, in hetzelfde vertrek, haar bewaakte; maar deze had de onbeschaamdheid van ons te naderen, om er getuige van te zijn. De ongelukkige Koningin, zich terstond zoo veel mogelijk bedekkende, zeide, met veel zachtheids: ‘In naam der eerbaarheid, Mijnheer! vergun, dat ik zonder getuige van linnen verwissele.’ Vergeefs! De Koningin zuchtte diep, en moest zich deze schaamtelooze verguizing laten welgevallen. - Ten 9 ure verscheen de Rapporteur, benevens de Regters. (!) De Koningin, geknield in den gebede voor hare legerstede, rees op, om hen te ontvangen. De Rapporteur zeide: ‘Luister aandachtig naar het lezen van uw vonnis!’ - ‘Dat is niet noodig,’ antwoordde de Vorstin met waardigheid; ‘ik ken dat vonnis maar al te wel!’ Het wederwoord was: ‘Dat doet er niet toe; men zal het u andermaal voorlezen.’ Na voleindigde lezing trad henry samson, de Beul, (toen een jong, buitengewoon forsch man, die nog leeft) binnen, naderde de Koningin, en zeide: ‘Reik uwe handen toe!’ Geheel ontsteld deed de ongelukkige twee schreden achterwaarts, en riep: ‘Is het om mij de handen te binden? Men heeft ze lodewijk
den XVI niet gebonden.’ De Regters zeiden tot samson: ‘Doe uw' pligt!’ - ‘o, Mijn God!’ riep de Koningin wanhopig uit. De Beul greep hierop, zonder te aarzelen, hare handen, en bond ze haar zeer sterk op den rug. De Koningin sloeg, zuchtende, hare oogen ten Hemel, maar bedwong de tranen, die in dezelve stonden. Vervolgens nam hij hare muts weg, en sneed haar het haar af. Bij deze verrigting, alsof zij dacht, dat men haar in den kerker wilde ombrengen, keerde zij zich met veel gemoedsbeweging om, en zag dus, wat haar gebeurde. - Ten 11 ure besteeg zij de noodlottige

{==133==} {>>pagina-aanduiding<<}
kar, onder het dol geschreeuw van: ‘Vive la République! à bas les Rois!’ Zij beefde - van koude; want het was een zeer gure herfstdag. Zij staarde den ontzettenden volkshoop aan, toegestroomd op haren weg om haar te beschimpen, en haar blik was zacht en stil. Van tijd tot tijd scheen zij als uit eene diepe mijmering te ontwaken, en hare oogen wendden zich naar de huizen, waar zij thans dezelfde menschen aanschouwde, die haar weleer toejuichten, wanneer zij in het openbaar verscheen, en aan alle vensters de driekleurige vanen. In de straat St. Honoré wierp een klein kind, door de moeder ondersteund, haar een lieftalig kushandje toe; en een zachte blos van aandoening kleurde nog de wangen der Vorstin, en hare oogen vulden zich met tranen. Aan het plein van Château-d'Eau gekomen, herkende zij het verlaten paleis van den moordenaar harer Familie. Alle hare denkbeelden schenen zich, voor een oogenblik, op eene zoo hartverscheurende herinnering te bepalen; zij zuchtte diep, en wendde het gezigt af. Voor de kerk van St. Roch deed de Tooneelspeler grammont, die de kavallerij kommandeerde, den stoet halte houden, opdat het gemeen, op de trappen des tempels opeengetast, op zijn gemak de arme Koningin konde honen. Hij moet voldaan zijn geweest over het welgelukken van zijn doel. Immers, gedurende 15 of 20 minuten, weêrgalmde de lucht van den kreet: ‘Medicis! messalina! fredegonde!’ Na anderhalf uur rijdens en onmenschelijkheids, bereikte de kar de rue Royale, door drie dubbele rijen soldaten en verscheidene stukken geschut bezet. De Koningin begreep nu, dat de ijsselijke togt ten einde spoedde; en hare lippen bewogen zich, terwijl zij hare ziel Gode beval. Zij wendde met waardigheid het hoofd om, en - het schandelijk schavot vertoonde zich aan hare oogen.
Die oogen sloten zich onmiddellijk; doodbleekheid bedekte haar gelaat; haar hoofd zonk op hare borst neder..... zij had opgehouden te leven! Dank zij der Voorzienigheid, die mededoogen had met hare ellende; die haar, in zekeren zin, aan hare beulen ontrukte, en hun den laatsten triomf niet vergunde! Eene plotselinge beroerte maakte een einde aan haar lijden, en het was alleen haar lijk, niet haarzelve, hetgeen de Republikeinen op het schavot sleepten. - De schaamtelooze Scherpregter beschimpte het doorluchtig hoofd met twee klappen, terwijl hij het vertoonde aan het volk en de soldaten!

{==134==} {>>pagina-aanduiding<<}

Aldus eindigde, op den leeftijd van 37 jaren, maria antoinetta, Koningin van Frankrijk, hare dagen!

Wie onzer Lezeren, in welk licht de ongelukkige Vorstin zich aan hem moge vertoonen, leest niet met aandoening deze treffende bijzonderheden van ooggetuigen, die dezelve met hunne namen bevestigen, en welke voorts met voldoende bewijzen zijn gestaafd? Wij vonden in het opgemelde werk nog vele andere, tot dusverre onbekende of min algemeen bekende bijzonderheden, het afgrijselijk tijdperk der Fransche Omwenteling, die het beschaafdste Volk van Europa, die Natie, welke zich, bij uitsluiting, de Groote noemt, in kannibalen en tijgers herschiep, betreffende. Bij voorbeeld: Dat courtois, Lid der Conventie, belast met het Rapport omtrent de nagelatene geheime papieren van den befaamden robespierre, daaronder het Testament van maria antoinetta heeft opgedolven, door robespierre bewaard, om hetzelve eenmaal aan de Dochter van lodewijk den XVI, en tevens haar de kroon en zijne hand aan te bieden! Dat de Comités het afschuwelijk plan befaamden, om de Koningin, in hare gevangenis, te verleiden, of, voor 't minst, haar de klad daarvan, te haren verderve, aan te wrijven, door middel van een daartoe omgekocht jong Militair van zeldzame ligchamelijke schoonheid, wien men het schitterendst lokaas voorspiegelde, ingevalle hij slaagde in zijne Judasrol van minnaar; maar dat hij, tot nadenken gekomen en berouw gevoelende, zichzelven bedierf, omdat hij weigerde zijne gevangene Koningin te bederven, of te verraden; immers het Schrikbewind deed den man verdwijnen (fit disparaitre), van dit schandelijk geheim bewust! Dat, na deze teleurstelling, chaumette en zijn handlanger hébert, op last des zelfden Gouvernements, eene Verklaring opstelden van den jongen Dauphin tegen zijne eigene Moeder en zijne Tante (dat zij beiden
hem gedébaucheerd hadden!); en, hem een Rekest voorlezende, waarin de jonge Gevangene verzocht aan zijne Familie te worden teruggegeven, het kind, door bedrog, in stede van dit, de opgemelde afschuwelijke Verklaring deden teekenen; op welke aantijging, voor hare Regters, door hébert, de diepste verontwaardiging hare wangen kleurde, terwijl zij, het hoofd met majesteit verheffende, op eenen toon, die alle de aanschouwers ontroerde, uitriep: ‘Ach! ik beroep mij op alle Moeders,

{==135==} {>>pagina-aanduiding<<}
hier tegenwoordig, of zulk eene misdaad in de Natuur bestaat!’ waarop zij in tranen uitborst. (De gevangenneming van eenige honderd personen in de zaal, wien onwillekeurige blijken van aandoening waren ontsnapt, was het gevolg!) Dat die zelfde hébert, wien zijne rol door robespierre was gedicteerd, eenige maanden daarna, op last van dezen, werd geguillotineerd. Dat de rampzalige Vorstin eenmaal, in hare gevangenis, het wanhopig besluit nam, om zichzelve onder haar bedde te verstikken; dat een kermend stenen haar verzied; en dat de Officier, die haar bewaakte, haar, als met geweld, in deze poging verhinderde, terwijl zij uitriep: ‘Laat mij sterven! laat mij sterven!’ Dat, einlijk, Madame elizabeth, eerst door de debatten onderrigt van den moord harer Zuster, met een kalm gelaat de noodlottige kar besteeg, en, door haar godvruchtig voorbeeld, aan hare ongelukkige lotgenooten, waaronder vele Dames van rang, den moed hergaf; dat, de wind op de Pont-Neuf haar ligt hoofdhulsel medevoerende, alle de met haar veroordeelde vrouwen het hare insgelijks wegwierpen; dat, te dezer gelegenheid, het monstreus Tribunal, op het schavot, banken rondom het werktuig des doods had doen plaatsen; dat men alle deze slagtoffers dwong, zich daarop neder te zetten, en het bloed te zien stroomen en rooken van hare geliefde medgezellen; dat Madame elizabeth het eerst opvloog, maar de Scherpregter haar gewelddadig op hare zitplaats nederdrukte, en, alvorens haar te vergunnen om te sterven, meer dan dertig personen, onder hare oogen, ombragt!!! - Maar onze pen weigert, meerdere gruwelen uit dit pijnigend-belangrijk werk mede te deelen.

De oude kast.

Eene Vertelling.

Als wij jong zijn, zwerven wij, met onze verbeelding, in de onbekende streken, betrekkingen en omstandigheden rond, in welke wij ons eenmaal zullen (kunnen) bevinden. Ouder geworden, herdenken wij niet minder gaarne de wegen en paden, die wij, als kinderen vooral, dadelijk bewandeld hebben. En even als een uitgebreid veld, bij afwisseling met boomen, koornvelden, gehuchten of landhuizen en hier en daar een' stroom bezet, van eene hoogte. uit de verte waar-
{==136==} {>>pagina-aanduiding<<}
genomen, zich menigmaal in een' zekeren mist vertoont, die het geheel te zachter kleurt en als ineen doet smelten, zoo zet insgelijks de vergetelheid, door de inbeelding vergoed, ligt iets romanesks aan deze mijmeringen hij, dat niet weinig aangenaam is. Met vreugde vertoef ik ten minste nog dikwijls op een en ander dier vroegere tooneelen, en beschouw schermen, spelers en voorvallen met een genoegen, hoedanig ik toen welligt niet kende, en dat vooral zou moeten schijnen, onder zoo velerlei grooters, treffenders en verrukkelijkers, als ik daarna zag en genoot, lang verloren te moeten zijn gegaan. Ik wil beproeven, hier een' dier droomen uit het verledene ten papiere te brengen, als voorwerpen, door een' spiegel weêrkaatst, nu wel eene bloote schim, maar daarom ligt niet min liefelijk om te aanschouwen.
Niet verre van het dorp mijner opvoeding lag een zoogenaamd slot; dat is te zeggen, eene heerenhuizing, met eene gracht daarom toe. Het huis beduidde trouwens, zoo veel ik mij herinner, juist niet veel, en miste althans geheel dat ontzagwekkende, of maar indrukmakende, hetwelk wij aan een overoud Gottisch gebouw niet kunnen ontzeggen. Hoe het met den tuin gelegen was, daarvan kan ik niet veel zeggen; want de grachten omringden ook dezen, tot welken het gezigt bovendien niet doordrong, wegens de hooge beuken heggen, die, als eene binnenste borstwering, denzelven al verder beschutteden. Maar buiten dezen gewijden omtrek, inzonderheld vóór, doch ook nevens en achter het huis, bevond zich een tamelijk uitgestrekt bosch van oud en zwaar geboomte. Nog staan mij de statige lanen van veeljarige beuken, met hunne gladde, schoone stammen, door eiken hier en daar vervangen, levendig voor het oog, in welken wij meermalen speelden, de kleine eetbare vruchtjes verzamelden, of vogelnesten met eijeren en jongen zochten. Vooral in het achterste gedeelte van den omtrek, waar meer kreupelhout en hier en daar een oud gebouw werd gevonden, dat in vroeger' tijd ligt tot stal, tuinmanswoning of bergplaats had gediend, was de jagt op kleine zangertjes, of bloote speeltuigen van kinderlijken moedwil, jaarlijks aan de orde. En niet minder vermaakten wij ons met de prachtige zwanen, die in reeds genoemde grachten rondzwommen, en van welke ééne niet alleen buitengewoon in grootte, maar ook zoo kwaadaardig was, dat de kerkgangers, die anders den weg naar het eenigzins afgelegen bedehuis gaarne door het koele en stille bosch namen,

{==137==} {>>pagina-aanduiding<<}
daardoor niet zelden van dit voornemen werden afgeschrikt. Wij, echter, schepten niet dan genoegen uit deze kwelling, het beest tergende en tot zekere schutting lokkende, die het scheen niet te kunnen of te willen overschrijden, terwijl het zich tot zijne volle grootte opblies, en waarlijk een prachtig schouwspel, vol moed en ijver ten strijde, vertoonde. Het ontbrak trouwens aan strenge oppassing en zorge voor levend of dood. Want sedert jaren bewoonden de eigenaars de plaats niet meer, en waren een hovenier en eene oude huisbewaarster het éénige leven in de eigenlijke huizing, aan welke echter eene boerenwoning bijna onmiddellijk grensde. Eindelijk verdwenen zelfs ook deze, en voorspelde alles den naderenden val des gestichts. Wel bood zich de een en ander aan, alsof hij alles te zamen koopen, en aldus voor het verderf behoeden wilde; maar de hooge prijs, welken men berekende van het gevelde hout ligtelijk te kunnen maken, terwijl men dan nog in bezit bleef van het, sinds eene eeuw met bladeren welgemeste, land, schrikte elkeen af. En de verstandigsten onder de inwoners zagen het niet ongaarne, dat men werd afgeschrikt. Het bosch toch herbergde vooreerst eene tallooze menigte van vogels, die de vruchten van den landbouw gansch niet ontzagen. En dezulken, als tamelijk hooge jaren bereikt hadden, wisten van nog andere vogels op het slot zelve te vertellen, welke vooral niet minder gevaarlijk voor veler dierbaarste belangen waren. Leven en beweging, vrolijkheid en allerlei potsen ontstonden zeker, door toedoen van de eene soort zoo wel, als van de andere; maar spreeuwen zijn kersendieven, en de tijd, dat jeugdige ridders, met hunne knapen, de kuischheid van meisjes en vrouwen beschermden, was reeds aanmerkelijk veranderd. Hoe weinig echter hunne stille verzuchtingen ligt ook vermogt hebben, de hand der verwoesting dreigde meer en meer. Ja, eindelijk was het vonnis geteekend; en de eerste openbare handeling, die tot de uitvoering
voorbereidde, was een feest voor het dorp.
De weinige, oude en ouderwetsche meubelen, welke nog gevonden werden, zouden voor de deur geveild worden. Daartoe echter moesten ze vooraf kunnen worden bezigtigd; en alzoo opende zich het heiligdom, dat zoo vele jaren lang, als een dik omsluijerd geheim, voor onze oogen had gepraald. Jong en oud stroomde toe, de een om zich te herinneren, wat hij in zijne jeugd, toen het nog werd bewoond, ligt

{==138==} {>>pagina-aanduiding<<}
bij eene bijzondere, plegtige gelegenheid had aanschouwd, de ander om nieuwe en ongehoorde dingen, of althans dezulke te zien, als hem uit het verhaal van vader en grootvader slechts nog te grootscher voor den geest stonden. Ik weet niet, hoe het anderen ging; maar mij viel de verwachte heerlijkheid deerlijk uit de hand, en er is mij geen andere indruk van bijgebleven, dan dien een bijna ledig, vervallen en tot afbraak veroordeeld huis vóór en na altijd op mij gemaakt heeft. Nu echter volgde de bedoelde verkooping, en die leverde inderdaad een regt grappig tooneel op. Hetgeen er was, beduidde, gelijk ik zeide, niet veel; slechts het meest oude en ouderwetsche, een bont allerlei, deels ook geheel onbruikbare dingen. Doch dit belette niet, dat er groote koopdrift was. Het was toch heerengoed, vaak vreemd genoeg, en prachtig en kunstig, in den stijl van eene eeuw geleden. En zoo er ook al waren, die zich door kleuren en krullen niet lieten verlokken, dan stelden ze weêr genoegzaam belang in de aanzienlijke familie en een of ander van derzelver misschien reeds afgestorvene leden, om toch gaarne een vergeet mij niet daarvan te bezitten. Zoo gebeurde het dan, dat deze eerwaarde verzameling van oud- en zeldzaamheden welhaast over het gansche dorp werd verspreid; even als ongelukkigen, die, door onregtvaardig geweld uit hunne voorvaderlijke bezitting verstooten, bij de gevoelige en goedhartige opgezetenen nog een herbergzaam dak aantreffen. Wonderlijk was het om te aanschouwen, wanneer men, van tijd tot tijd, het een of ander huis binnenkomende, hier in het eenvoudige, boersche vertrek een half dozijn prachtige zetels met ligtblaauwe, gele of roode sluweelen kussens aantrof; dáár een of twee soortgelijke armstoelen, als vreemdelingen onder hunne lage makkers met matten zittingen prijkende; elders een' verweêrden spiegel, met wonderlijk geslingerde, eertijds gouden randen, die, terwijl hij alles scheef
en gebrekkig weêrkaatste, den aanschouwer beurtelings aan spotzucht en aan verstoordheid over zijne vernedering deed denken; nog al verder eene poddingtrommel of dergelijke, waarvan niemand de bestemming kende, als een pronkstuk aan den witten wand schitterende. Zij echter, die geene pronkkamers hadden, en somtijds eene geheele menagerie van onderscheiden gekleurde stoelen, als rommelzo, voor een' lagen prijs gekocht, en voor hunne vorige armoede in de plaats gesteld hadden, beleefden er slechts eene korte vreugde aan, en leerden

{==139==} {>>pagina-aanduiding<<}
de broosheid van alle aardsche pracht welhaast op eene treffende wijze kennen.
Maar niemand deed een' gewigtiger' koop, dan hansje. Zij was eene goede, zuinige vrouw, die echter op haar lot in deze wonderlijke wereld juist niet te roemen had. Een schoon, doch behoeftig meisje zijnde, had zij in hare jeugd de oogen van een tamelijk bemiddeld jongeling tot zich getrokken. En zijne ouders, die hem, als een' éénigen zoon, regt hartelijk liefhadden, en hem, als een bedorven kindje, niet min hartelijk wenschten in goede handen te zien, maakten weinig zwarigheid, het ongelijke huwelijk toe te stemmen. Helaas! tot haar ongeluk. Hij beterde zich niet; bragt, als een loshoofd, wat hij medegekregen had, al spoedig door, en verwaarloosde zijne zaken. De moederlijke hand en hansje's oppassendheid alleen hielden de huishouding, die met geene kinderen gezegend of bezwaard werd, nog drijvende; maar waarlijk niet veel hooger, dan zulks met elken oppassenden man, al had hij haar ook niets dan eene goede portie kinderen geschonken, zou hebben plaats gehad. Inzonderheid beefde zij, wanneer er iets bijzonders op het dorp zou geschieden, en allermeest bij, even veel welke, publieke veilingen. Dan dronk hij en dan kocht hij; dan was hij de wereld te rijk; en gelukkig, wanneer hij maar vroeg genoeg zoo diep met den kastelein inzeilde, dat men op zijn overig vragen en bieden geen acht meer gaf! Maar hierop was, in het tegenwoordige geval, weinig kans. De herberg was ver van de hand; de voorwerpen waren onkostbaar en menigvuldig; en, gelijk zijn geheele leven en bedrijf boerterij en potsen was, zoo trok hier het vreemde en misselijke telkens zijne aandacht, om te koopen, wat niemand, zelfs der onkundige menigte, dwaas genoeg was zich aan te schaffen. Onder eene menigte prullen, die niet veel kostten, en hem nagenoeg denzelfden dienst deden als anders de drank, van namelijk het gansche gezelschap met hem en te zijnen koste te doen lagchen, viel hem ook eene oude, met zwart ebbenhout afgezette kast ten deel, die meer
liefhebbers gevonden had, en dus zeer duur verkocht was. Helaas! eer dezelve, onder zijn eigenwijs bestuur, te huis was, miste er reeds een poot en een en ander aan, en hansje zag met schrik en droefheid het overtollig en onbruikbaar ding hare poorte naderen. Van het paard van Troje had zij gelukkig nog niet gehoord; anders ware zij zeker des te neer-
{==140==} {>>pagina-aanduiding<<}
slagtiger geworden; want de omstandigheden waren maar al te gelijk. Daar kwam de juichende schaar van jongens, die elk aan deur en venster lokte, - daar kwam zij. in triomf, den wonderlijken hans, die zijnen hoofdkoop met al de overige snuisterijen op het bontste had toegerust, en daarbij, toch halfdronken, de zeldzaamste kabriolen maakte, in toenemende menigte vergezellende. Nu was men voor de deur, en, klagen noch knorren hielp meer, het werktuig moest naar binnen. Maar het kon er niet in, en weinig scheelde het, of ook hier was, als te Troje, de deur gebroken en verwijd; en toen de goede vrouw, begrijpende dat het beter was de kast dan het huis te breken, ten laatste doorgedreven had eene uiterste poging te wagen, toen liet zich mede een geluid in het binnenste hooren, en deed aan spoken en kwelgeesten denken, welke de onvoorzigtige mensch aldus mede in zijn huis binnenvoerde. Het ding zelf geleek wel een spook, zoo was het gehavend op dezen ongewonen togt! Ter naauwernood staande op zijne gebrokene pooten, vertoonde het niet dan ontbloote plaatsen en wonden, als een edelman, die, door de oproerige boeren van zijn kasteel gesleept en van pruik en staatsiekleed beroofd, nog naauwelijks eene gedaante van de oude grootheid overhield. Hansje zag het al zuchtende aan. Daar ging nu het laatste geld heen, dat zij in huis, en tot eenige verzorging in den winter hoofdzakelijk bestemd had! Het gebrek had zich nog nooit in zulk eene dreigende gedaante aan haar vertoond. Zij zag er eindelijk niet meer door. Zelfs bij moeder vond zij dikwijls kwaad bescheid en
berisping, in plaats van toevlugt of troost; terwijl hij de oude vrouw, nu door vleijen, dan door dreigen, (alsof hij naar Oostindië gaan of zich verdoen wilde, schoon hij voor het een zoo bang was als voor het ander) nog telkens iets wist af te troggelen, om zich.... te bedrinken. Met een bezwaard hart, ja al schreijende, gaat zij eindelijk naar bed, nadat hij, met dezen en genen, die hem bijgestaan hadden om het groote dagwerk te verrigten, nog eene hartige teug genomen hebbende, reeds in een' diepen, schoon onrustigen slaap was gevallen. Och Heer! dacht zij, hoe ongelukkig is mijn lot! Hoe jammerlijk heb ik mij aan de fraaije kleederen en al de grootheid vergaapt, die ik met dit huwelijk dacht te winnen! Hoe ben ik door de ijdelheid verblind, om de voorkeur te geven aan een' aanzienlijken Nietmetal, die, neen, niet kwaad is, maar zich,

{==141==} {>>pagina-aanduiding<<}
helaas! even zoo min door mij laat besturen, als hij ooit zichzelven bestuurd heeft of besturen kan! Was ik in het bezit des gelds geweest, of hadden wij althans maar gelijk gestaan, het ware ligt nog beter gegaan. Ik had dan genoeg te zeggen gehad, om zijne dwaasheden te beletten, en aan de zwakke toegevendheid zijner ouderen tegenstand te bieden. Maar, alsof het eene nooit betaalbare gunst ware, in deze familie opgenomen te zijn, meent men nog altijd reden genoeg te hebben, om mij te beschuldigen, en mij inzonderheid de kwade gevolgen te doen dragen. - Zij zuchtte nog eens, en wij zuchten met haar.
Dikwijls had zij inderdaad reeds pogingen gedaan, om eene som te verkrijgen, van welke zij eenen winkel kon opzetten, die, geheel aan haar zijnde, haar ook meesteres zou laten van de penningen; terwijl zij dacht dan ook ligt op de dorpelingen te zullen verkrijgen, dat niemand hem méér verkocht of borgde, dan hij van het zijne (het zij geschenk of verdiend loon) kon voldoen. Maar noch zijne moeder, noch iemand anders, had er ooren naar. De eerste duldde het geheele denkbeeld niet; de anderen vertrouwden wel haren goeden wil, maar geenszins hare magt, om zijne handen uit de lade te houden. Misschien waren er ook nog wel andere redenen. Althans, zij mogt nu de ledige kas des rijken, dat is de weggeworpene schaal, in bezit hebben, tot de volle had zij nooit toegang kunnen krijgen. Aldus ingeslapen en in allerlei droomen verward, wordt zij eensklaps wakker door een' geweldigen slag, en terstond daarna door gerammel, als van eene menigte gelds. Ook hij schrikt op, en vraagt: wat is dat? maar, nog zwaar beneveld door den dronk, slaapt hij bijna even spoedig weêr in. Maar zij, wel iets vermoedende, doch in de war gebragt door dat laatste gerinkel, en niet vrij van bijgeloovige vrees, staat op, en valt, struikelende over een deel van de neêrgestorte en uit elkander gespatte kast, plomp verloren daar neêr, met de hand... in een' geheelen hoop gelds! Zij wist niet, wat haar overkwam, en bleef wel eene minuut in dezelfde houding liggen, niet omdat ze zich bezeerd had, (want hiervan voelde zij inderdaad niets) maar omdat ze nog niet wist, of onze Lieve Heer, dan of toch inderdaad en wel degelijk de Drommel haar deze oude kast in huis had geschikt. Zich langzaam oprigtende, liet ze echter niet na, eenige van de koude, ronde stukjes, daar zij zoo toevallig in getast had, tusschen hare vingers

{==142==} {>>pagina-aanduiding<<}
te behouden; en zoo waar, nadat zij de lamp opgestoken had, bleek het haar, geld, en wel goudgeld te zijn, van natuurlijke zwaarte en klank; in één woord, het scheen geene tooverij, maar wel waarachtige, klinkklare waarheid te zijn! Nu begaf zij zich om het wrak en deszelfs kostbaren inhoud nader te beschouwen, de gordijnen intusschen wel digt voor het bed schuivende, opdat hans niet soms mede een oog op de schitterende gaven wierp. Inderdaad, daar lag Dagon, daar lag hij...! doch grooter en weldadiger in zijnen val, dan hij staande immer was geweest. Waarschijnlijk had een voorbijrijdende boerenwagen, den grond doende dreunen, zijnen wankelen stand omvergeworpen; en, het drooge, harde hout op den steenen vloer te morsel geslagen zijnde, had zich eene geheime lade geopend, waarin, misschien sedert vijftig jaren, deze spaarpot was geborgen geweest. Waarschijnlijk was zij van eene oude, zuinige dame, die het slot mede bewoond had, en eenigzins onverwacht was overleden. De som beliep, aan onderscheidene stukken, ruim twaalfhonderd gulden, overgenoeg, om het wit, daar zij zoo lang op gemikt had, ten volle te raken.
Maar, was 't het hare? Mogt zij er vrij over beschikken? De erfgenamen der vermoedelijke eigenares in der tijd waren bekend. En moesten ze al geacht worden het verkocht te hebben, dan was hans de kooper, en niet zij. Ik weet niet, of het inderdaad deze gewetensbezwaren zullen zijn geweest, dan of er misschien nog andere bedenkingen achter schuilden, hoe zij het namelijk zou aanleggen, om, buiten iemands kwaad vermoeden, nu aan den winkel en aan het verlangde beheer en de inkomsten te geraken; althans, zij besloot, den aap vooreerst maar stilletjes te bergen, en vervolgens, bij de eerste de beste gelegenheid, naar Dominé te gaan, om met dien alles te overleggen. Zij wist trouwens wel, dat Dominé veel te goedhartig en veel te gaarne in besturinge was, om haar niet, in plaats van een hard vonnis, den besten raad en aanwijzing te doen hooren. Ondertusschen kon zij den lust niet onderdrukken, om hans, tot eenig loon van zijnen gelukkigen koop, nog eens regt klein te maken, en wegens zijne dwaasheid te doen boeten. Toen zij begreep, dat hij den roes nu zoo tamelijk zou uitgeslapen hebben, riep zij hem wakker, zich houdende of zij ook zelve pas opstond en de zaak ontdekte. o Hemel! zie mij dien beel eens aan! Daar ligt de geheele kast aan stukken! Al het

{==143==} {>>pagina-aanduiding<<}
kostelijke geld weggegooid!... Hans deed zijn best, om de oogen zoo ver te openen. Hij krabde zijn hoofd. Hij zag het eene stuk na het andere na. Eindelijk begon hij er om te lagchen, en scheen reeds naar het oogenblik te verlangen, dat hij aan de maats in de herberg deze verd..... grap zou kunnen vertellen. Hansje hield echter niet op, hem, met al de gemaakte droefheid van eene tooneelspeelster, de verprulde som op het hart te drukken. En hij beloofde; wat hij reeds honderdmaal beloofd, en ook waarachtig gemeend, maar echter nooit volbragt had,... voortaan wijzer te zijn.
Maar welhaast speelde zij beter spel. Zoo als zij verwacht had, zoo gebeurde het. Na verloop van eene maand of zoo, toen heette het, dat Dominé iemand gevonden had, die haar het noodige geld opschoot. Er kwam een deftige winkel; er kwam nering; er kwam ruimte in huis; en hans leerde, hoe langer hoe meer, naar de pijpen zijner vrouw te dansen: vooral, toen, bij den dood van de oude vrouw, bleek, dat er weinig of niets meer voor hem ten beste was, en hij dus inderdaad geheel op zijne vrouw moest hopen. Kwaad was hij trouwens niet; en, daar Dominé mede in het spel was, waagde ook niet ligt iemand het, hem, op eene of andere wijze, tegen haar op te zetten. Ondertusschen hield zij, uit dankbaarheid, de oude kast in waarde. Met vele moeite en zorge weêr in elkander gebragt, pronkte zij, tot beider genoegen, in hun beste vertrek. Want, het is toch bij den die en die, of met den ouden kievit de zegen in huis gekomen is, zeide hij; terwijl zij hierbij zoo oolijk lachte, dat hij bijna erg kreeg, en den spijker meermalen, al jokkende, vlak op den kop sloeg. Maar Dominé vertelde haar van het Trojaansche paard, en zeide, dat dit juist deszelfs tegenbeeld was. Elk was tevreden; die het geheim wisten, en die er slechts de goede gevolgen van zagen. Hadden allen het geweten, het ware zekerlijk zoo wèl niet gegaan. En zoo is het veelal in de wereld. Maak dus ook van uwe kennis maar geen misbruik, lieve lezer! door, bij voorbeeld, deze historie over te brengen, waar zij niet behoeft en niet behoort.
Het is immers nu toch maar, gelijk ik zeide, eene schim, een beeld uit den voortijd. Meest allen zijn ze dood, die het genoemde spel medespeelden; of het is hun lang vergeten, en sedert jaren niet waardig geacht, om ook maar van verre herdacht te worden. Ja, adieu nu ook voor mij, sta-
{==144==} {>>pagina-aanduiding<<}
tig bosch, geheimvol slot, bonte kraam van blinkende prullen, alsof ze bestemd waren om de ijdelheid dezer wereld af te beelden! Mijn geheugen eenmaal van u ontlast hebbende, blijft niets dan ledigheid in het binnenste over. Of, wanneer ik er nog aan denk, dan denk ik er aan als aan doode letter en papieren-schilderij. Ik zie de zaken niet meer; ik zie slechts mijne eigene onvolkomene en gebrekkige teekening. O, wij praatachtige en vooral schrijfachtige menschen! hoe leeg wordt ons gemoed! hoe glad en vlak ons uitzigt op de wereld! hoe verstandig en gevoelloos ons gansche zijn! Maar, wat helpt het klagen? Zelfs het geld kan men immers maar eenmaal verteren. En hans had daarover nooit langer dan een uur berouw.
‘Maar, wat leeren wij hier nu uit?’ - Genoeg, dunkt mij, zoo ge slechts aanneemt en mij op mijn woord gelooft, dat het alles waarheid is, behalve het geval met de kast. Immers er zijn bosschen en sloten en prullenkramen niet slechts, maar ook slimme en diefachtige vogels, onvoorzigtige en ongelukkige huwelijken, en dwaze koopen bij menigte in de wereld; maar eene oude kast, die alles redt en het kwade in goed verkeert, is eene groote, groote zeldzaamheid.





Aan het Groot Noord-Hollandsch Kanaal, te Alkmaar, den 18 december 1824. (*)


Waar eertijds de edle vadren streden, 
Verplettrend Spanjes slavendrom; 
De vrijheidszon, voor Neêrlands burgren, 
Plegtstatig uit de kimmen klom; 
 
Waar, voor een dubbel tweetal jaren, 
De koe nog mild haar melkbron bood, 
De wind de klaverbloempjes wiegde, 
Het hooi tot gouden stengels schoot; 

{==145==} {>>pagina-aanduiding<<}

Waar kortling poort en wal nog prijkten, 
En brug en steenklomp werd gezien, - 
Daar zien we, o stroom! uw watren blinken, 
En, in 't verschiet, ons oog ontvliên. 
 
o Wonderstroom! ik sta verbijsterd, 
Als ik uw' aard doorgronden wil: 
Ik peil - 't is zee! Ik proef - 't is ziltig! 
Het stormt - en 'k zie u kalm en stil! 
 
Wie heeft, o stroom! uw' schoot bezoedeld 
Door 't brakke vocht, waarmeê gij vliet? 
Nog onlangs hadt gij, op de tonge, 
Dien zilten smaak der tranen niet. 
 
Of hebt ge een ruime teug gezogen 
Van 't pekelnat der Noorderzee? 
o! Dan voert gij een teêr herdenken 
Voor elk gevoelig harte meê! 
 
Dan is uw zout een deel dier golven, 
Waardoor Huisduinens heldenstoet, 
Al zinkende in Gods arm gezonken, 
Het leven vond in haren vloed! 
 
Blijf kalm dan, stroom! blijf zachtjes ruischen, 
o Gij, dier breven evenbeeld! 
En meld, waar ge u ook heen moogt kronklen, 
De deugden, die deze eeuw nog teelt! 
 
Maar meld ook, waar uw watren vloeijen, 
Van 't Noord naar 't Zuid, van 't West naar 't Oost, 
Dat Nederland in kunst noch krachten 
Voor de aangebeden vadren bloost! 
 
Die vadren wisten zee en stroomen 
Te teuglen met hun forsche hand, 
En poel en meren uit te droogen, 
Te vormen tot gouddragend land. 
 
Maar Blanken doet die zelfde wondren, 
En overschrijdt nog 't vroegre spoor: 
Hij vormt een zee, bezoomd met weiden, 
En voert er oorlogschepen door. 

{==146==} {>>pagina-aanduiding<<}

Ik zag dat wonder, op dien morgen, 
Toen, door deez' stroom en kronkelboog, 
Bellona, langs de grijze veste, 
Plegtstatig zwevend, henen toog. 
 
't Gejuich klonk luid. De vreugd deed weenen. 
De hoop was nu tot zien verhoogd: 
En duizend, duizend tongen prezen 
Het werk, waar sier onze eeuw op boogt. 
 
Maar Blanken, in het jagt gezeten, 
Ontdook elks blik op 't groot Kanaal; 
En 't krijgsgevaart' dreef voor hem henen, 
Door zijne zee, in zegepraal. 
 
Vermeld, o stroom! waarheen ge u kronkelt, 
Waar men uw watren ruischen hoort: 
Bellona heeft, tot in mijn kolken, 
Het eerst mijn zoete rust verstoord! 
 
Vermeld, dat zij, in arren moede, 
Steeds ijvrig zocht naar uwen grond, 
Om met haar kiel u fel te grieven, 
Maar, tot haar smart, een' afgrond vond! 
 
Dat gij een' wakkren stoet mogt dragen, 
Die 't vruchtbaar Java had bezocht, 
En duizendmaal den dood zag grijnzen, 
En d' afgrond gapen op zijn' togt; 
 
Die, afgestormd, ons strand zag blaauwen, 
Dat nevlig over 't schuimveld hong; 
Maar, eer de zon nog was gezonken, 
Bij Willemsoord zijn danklied zong. 
 
Dat danklied klonk, zoo luid, zoo treffend, 
Langs die zoo zeer gewenschte ree! 
De stormwind huilde, loeide 't mede; 
De zee, de branding brulden 't meê! 
 
Het was een hulde aan de eeuwge Goedheid, 
Op eigen toon, met eigen kracht, 
Door 't sterkste, wat hare Almagt vormde, 
In één koraal haar toegebragt. 

{==147==} {>>pagina-aanduiding<<}

Naauw heeft die stoet zijn' dank volzongen, 
Of hij verlangt naar Amstels ree; 
Maar schroomt daar steeds de storm blijft woeden, 
Voor 't gapend graf der Zuiderzee. 
 
Gij hebt, o vloed! dien schroom verwonnen, 
Hem lokkende in uw' zachten schoot; 
Maar niet zoo als de misdaad toovert, 
Die rust belooft, en brengt den dood: 
 
o Neen! der zeeën bruisend branden 
Wordt nimmer aan uw' zoom gehoord: 
Geen schuim besneeuwt uw grazige oevers, 
Al giert de stormwind langs uw boord. 
 
Ik zag hun kiel naar d' Amstel zweven, 
En statig drijven door den stroom: 
Geen deining, golfilag, ja geen rimpel 
Was zigtbaar aan uw' klaverzoom. 
 
De storm zelfs kon die hulk niet wiegen 
Op uwe spiegelvlakke baan: 
Christina Bernhardina zweefde, 
Zoo als op 't stroompje drijft de zwaan. 
 
Triomf! 't Kanaal droeg zeegevaarten! 
De Koning ziet zijn' wensch voldaan, 
En biedt zijn' dierbare onderdanen 
Een nieuwe bron van welvaart aan. 
 
Grijpt aan die weldaad van uw' vader! 
Heft aan uw danklied voor die gunst! 
Bewijst den Vorst uwe eerste hulde, 
Uw tweede aan Blanken's wonderkunst! 
 
Die hulde aan Vader Willem dure 
Zoo lang als Neêrland telgen teelt, 
Zoo lang als aan dees groene boorden 
De kunstzee vloeit en kablend speelt! 
 
De naam, de roem van Blanken klinke 
Zoo lang zijn zee hier henen vloeit, 
En bij haar monden, langs hare oevers 
De welvaart stijgt, de handel bloeit! 

{==148==} {>>pagina-aanduiding<<}

Wees daarom, vloed! voor Neêrlands kindren 
Zoo mild als moeders borst voor 't wicht! 
En zijt een stroom van goud voor d' Amstel, 
En al, wat langs uw boorden ligt! 
 
Stemt hoog uw danklied, Alkmaars burgren! 
Tot 's Konings roem, tot Blanken's eer! 
Hun gunst en kunst schenkt u, uw' kindren 
Voor rijke winst een bron te meer. 
 
Looft, Alkmaar! ook uw Burgemeestren! 
Door hunne voorspraak, op hun beê 
Vloeit langs uw vest, spoelt door uw wallen 
Dees tooverstroom, dees wonderzee. 
 
Zoo veilig als aan moeders boezem 
Haar teedre lievling slaapt en rust, 
Zoo veilig ligt gij, stadgenooten! 
Aan dezen stroom, aan deze kust. 
 
Hoop op nu, Zuiderzee! uw banken! 
Droog, Pampus! nu tot poel en zand! 
Langs Alkmaar loopt de vaart thans henen 
Naar Amstels ree, naar 't verre strand. 
 
Stemt hoog uw danklied, Nederlanders! 
Tot 's Konings roem, tot Blanken's eer! 
De Zuiderzee is afgestreden, 
En Pampus keert geen welvaart meer. 
 
Hij leev', de stichter van dit wonder! 
Tot hij, ten loon van vlijt en zweet, 
Het bed van Haarlems, Hollands meren 
Met de eigen zegepraal betreed'! 
 
Hij leev', de Vorst! de Koning leve! 
Tot op dien blijden, zaalgen tijd, 
Dat ieders lot, zoo kalm, zoo effen, 
Als deze stroom, daar henen glijd'! 
 
En sterft Hij, dan, dan ijlen Englen 
Hunn' dierbren broeder in 't gemoet! 
En Neêrland storte, om Vader Willem, 
Als deze stroom, een' tranenvloed! 
 
g.j. gersen. 







{==149==} {>>pagina-aanduiding<<}

Het broederfeest op Leydens jubel. (*)


Hoe het lot de broeders spreiden, 
Stand of rang hen deelen mogt, 
Hoe hen berg en zeeën scheidden, 
't Hart bleef toch aan 't hart verknocht: 
Naar het jubelfeest der moeder 
IJlen allen vol van vreugd, 
En de broeder vindt den broeder 
Weêr in 't Eden van zijn jeugd. 
 
Daar, daar knielen ze om de vrouwe, 
Die hen allen kweekte en zoog, 
En vernieuwen d' eed der trouwe, 
Met een' weemoedstraan in 't oog; 
Want uit de opgetogen kringen 
Mist er reeds zoo menig een, 
Die geen bondslied meê kan zingen, 
Zwijgend onder zode of steen. 
 
Maar die parel op hun wangen 
Droeft der broedren vreugde niet; 
Zij veredelt slechts hun zangen 
Tot een roerend afscheidslied, 
En bij 't ernstig bekerklinken 
Zingt men: ‘Sluimert, dierbren! zacht; 
Dra zal ons ook de ochtend blinken, 
Dat ge ons juublend tegenlacht.’ 
 
Maar dat reeds zoo velen zwijgen 
In der graven schaduwdal, 
Doet den danktoon hooger stijgen 
Van 't gespaarde broedrental. 

{==150==} {>>pagina-aanduiding<<}

Ruimer vult men de bokalen, 
En het lied der vreugde klinkt: 
‘Nog mag ons de zon bestralen; 
Op! genoten, eer zij zinkt!’ 
 
En, door vreugde en wijn aan 't gloeijen, 
Valt een last van jaren af, 
Vallen al de gouden boeijen, 
Die 't maatschaplijk leven gaf: 
Rangen, standen zijn verzwonden, 
Vaderzorg en echtverdriet; 
't lö vloeit uit aller monden, 
En aan 't heden denkt men niet! 
 
Neen! men leeft in vroeger jaren, 
Toen, van alle banden vrij, 
Ons geen dag voorbij mogt varen 
Zonder vreugde of hooggetij; 
Toen ons de arbeid slechts verpoozen, 
Zorg een zinleêg spotwoord scheen; 
Bacchus klimop, Amor rozen 
Vlocht door Pallas lauwers heen. 
 
Toen het bloed met sneller slagen 
Door de jeugdige aadren vloot, 
En de geestdrift stout dorst wagen, 
Als de pligt of de eer gebood; 
Toen men onder 't lö zingen, 
Met het wraakzwaard in de hand, 
Frankrijks grenzen in dorst dringen, 
Op den kreet van 't vaderland. 
 
O! in hooger kleurgloed pralend, 
Dan de werklijkheid omscheen, 
Zweeft dit alles, vreugdestralend, 
Voor der broedren blikken heen; 
Weêr op de eigen plaats gezeten, 
Weêr omringd door de eigen schaar, 
Is het heden hun vergeten, 
En hun lentetijd weêr daar! 
 
Maar de zon, te vlug in 't stralen, 
Hoe ze ook spade rijzen moog, 
Glanst reeds op de feestbokalen, 
En een traan vult aller oog. 

{==151==} {>>pagina-aanduiding<<}

Ach! de broeders moeten scheiden; 
De al te blijde droom verdween, 
En hun levenspaden leiden 
Hen voor eeuwig ligt uiteen. 
 
Ziet, zij vullen de bokalen, 
Ach! voor 't laatst misschien vereend: 
‘Vriendschap!’ klinkt het zevenmalen, 
‘Vriendschap tot aan 't grafgesteent! 
Heil aan elken trouwen broeder! 
Vivat Amicitia 
Heil aan onzer aller moeder! 
Vivat Academia!’ 

19 Febr. 1825.

a. boxman.





Aan mijne stadgenooten, bij de ramp van Noord-Holland.


Is Liefde 't groot Gebod, den Christen voorgeschreven; 
Is Liefde, Liefde alleen, vervulling van de Wet; 
Is 't Liefde, en Liefde alleen, die zondaars zal doen leven; 
Maakt Liefde ons één met Hem, ten Voorbeelde ons gezet: 
Mijn Stadgenooten! gij, hoe tergend ook gelasterd 
Om zoo veel goeds en groots, als in uw veste troont, 
Gij toont, in menschenmin en weldoen onverbasterd, 
Dat nog de Liefdewet in uwe harten woont. 
Gij hebt, in ootmoed, en door dankbaarheid gedreven, 
En tijd, en vlijt, en schat, en lijf, en leven veil, 
Om 't Christelijk Gebod der Liefde klem te geven, 
En redt, en helpt, en troost, in rampen zonder peil. 
Vaart voort, Getrouwen! - 'k Zie alom uw voorbeeld werken. 
Het gansche Vaderland, uw Koning slaat u gâ! 
Dat edel voorbeeld zal de reinste geestdrift sterken, 
En 't gansche Vaderland, uw Koning volgt het na! 
Maar, boven menschenlof en boven Vorstenblikken, 
Beloont u 't Alziend Oog, dat zeegnend op u ziet. 
Gij voelt het aan uw hart, bij 't helpen en verkwikken; 
Gij voelt het in den traan, die 't dankbaar oog ontschiet. 
Vaart voort, Getrouwen! bij dat Oog, op u geslagen! 
Hier is het loon der Liefde en van het weldoen groot; 
En eenmaal zal voor u de schoonste morgen dagen. 
Zóó rijst uit nacht de dag, - het Leven uit den dood! 

16 Febr. 1825.

j.w. ijntema.





{==152==} {>>pagina-aanduiding<<}

Aan onze vaderlandsche tooneel- en muzijkgezelschappen, bij den jongsten watersnood.


Een jamrend revelaar moge uwen ijver doemen, 
Terwijl hij de offers, door het doel geheiligd, wraakt; 
Kunstminnend koor! ik wil uw milde geestdrift roemen, 
Die zelfs de schoone kunst aan 't weldoen dienstbaar maakt. 
Neen! hij, die slechts van straf en oordeel weet te spreken, 
En die Gods roede alleen, niet Zijne liefde erkent, 
Hij kan geen menschenmin in 't wrevlig harte kweeken, 
Dat de armoê met een norsch: ‘bekeer u!’ henenzendt. 
God heeft den gever lief, die, met een dankbaar harte, 
Blijmoedig zijn talent, in nood, ten beste heeft, 
En vraagt niet, op wat wijs hij bijdroeg in de smarte, 
Maar ziet op 't hart alleen van hem, die gaarne geeft. 
Welaan dan speelt en zingt en springt en blaast en vedelt, 
Gij, wien de kunst bestaan of rein genoegen biedt: 
En wie haar smaden durft, door zulk een doel veredeld, 
Die smaadt ook David's kunst, die smaadt der Englen lied! 
Neen, kunstenkweekend koor! ik wil dat doel niet wraken; 
Ik juich uw geestdrift toe, ze is edel; en, gewis, 
Ook gij, bij spel en dans, zult de overtuiging smaken, 
Dat hij, die vrolijk geeft, God' welbehaaglijk is. 

1825.

j.w. ijntema.




Bij het lezen van eene, voor het vaderlandsch gevoel aanstootelijke, plaats in een Fransch dagblad (*).


Hoe pijnlijk krijscht de lof des Franschmans mij in de ooren! 
Die lof is onze schande; en 't smart mij, dien te hooren, 
Terwijl de nood des lands een Hollandsch harte vraagt. - 
o Gij, die Fransche kunst en Fransche weelde schraagt! 
Breng wierook, moet het zijn, op vreemde, op Fransche altaren; 
Maar blijf een Hollandsch hart voor Hollands ramp bewaren! 
Leef, spreek, lees, eet, drink, kleed, vermaak u op zijn Fransch; 
Maar geef, om 's Hemels wil! geef op zijn Nederlandsch! 

1825.

j.w. ijntema.





{==153==} {>>pagina-aanduiding<<}

Mengelwerk.

Het leven van Franciscus Petrarca beschouwd in betrekking tot het geheim van zijn hart.

Door J. ter Borg, Leeraar der vereenigde Doopsgezinde Gemeente te Amsterdam. (*)

Voor het godsdienstig gemoed is het een verheffend verschijnsel, dat de Geleerden, toegerust met de taalkennis van het Zuiden en Noorden, de oorspronkelijke schriften der donkere Middeleeuwen te voorschijn halen, en ze voor eens ieders oogen openleggen, te meer daar zulks gepaard gaat met zoodanige pragmatische behandeling der geschiedenis, waardoor aan den eenen kant de Onzigtbare als wandelende over de aarde gezien wordt, maar ook aan de andere zijde de schroom verdwijnt, om, starende op den glans van roem en eer, waarin vermaarde mannen der Oudheid verschijnen, en eerbiedigende de dingen Gods in hunne harten, vrijmoedig zonde te noemen, wat waarachtig zonde was. Zoo kan toch de heerlijkheid van den inwendigen mensch der Oudheid eerst openbaar en innig belangrijk worden voor den nakomeling, die zich in de bloemen van vroegere poëzij en welsprekendheid verlustigt, of in den nagelaten rijkdom van kennis en wetenschap. Overtuigd van het gewigt der zake, waag ik eene poging, om u, M.H.! naar dien geest, waarin de geschiedenis niet slechts eene letterkundige verlustiging, maar ook eene kracht Gods wordt, eenen man voor te stellen, die een licht was in de duisternis, en de roem van Europa bleef bij het wegrollen der Middeleeuwen. De dag

{==154==} {>>pagina-aanduiding<<}
zijner geboorte stelt hem tusschen dante en boccacio, en daar stond hij welligt op zijne eereplaats. Ik bedoel franciscus petrarca. Mijne voorlezing hebbe alzoo het volgend opschrift: het leven van franciscus petrarca beschouwd in betrekking tot het geheim van zijn hart. - Ik voel mij verpligt, twee ophelderende aanmerkingen te laten voorafgaan.
De zinnelijkheid ligt over het Goddelijke in den mensch. Ontstaat er geene worsteling van binnen, dan is hij met zichzelven tevreden, en spreekt hij in zijne vertrouwelijke brieven zelfs van geene gebreken en dwalingen, omdat hij ze niet kent. Gaan hem de oogen open, dan gevoelt hij eene verwijdering van het oorspronkelijk beeld; het harte zwoegt, en hoe meer het Goddelijke den boventoon aanneemt, des te meer leggen zich de gebreken in klaarheid en menigvuldigheid bloot voor het oog des gemoeds. Het wordt dan vaak eene behoefte, zoo wel in brieven aan vertrouwde vrienden daarvan te spreken, als zoodanige onderwerpen, welke met die geheimen des harten in verband staan, te behandelen in openbaren geschrifte, indien men gewoon is wetenschappelijke zaken ter kennisse te brengen. Nu is het natuurlijk, dat voor het oog der nakomelingschap, welke van zulke vertrouwelijke brieven en andere schriften kennis verkrijgt, het leven der zulken zich veel meer bevlekt moet vertoonen, dan van andere schrijvers, die, met hunne gemoedsgesteldheid tevreden, alleen den glans van roem en eer zochten te verwerven. Van dezen toch blijven de gebreken verborgen, of zij verraden zich slechts, als toevallig, in derzelver nagelatene werken; van genen, integendeel, wordt alles openbaar, omdat het hun eene vreugde was, zich aan vrienden vertrouwelijk te ontdekken, of aan de wereld zoodanige schriften in handen te geven, als geschikt mogten schijnen om een iegelijk in het eigen hart als in te leiden. Tot deze laatsten behoort petrarca. Men duide het mij dus niet ten kwade, wanneer ik van zijne gebreken veelmalen gewage; want mijn doel daarmede is alleen, om zijne inwendige heerlijkheid voor u bloot te leggen, als

{==155==} {>>pagina-aanduiding<<}
gij hem ziet staan in den uitwendigen glans van eer en roem.
Mijne tweede aanmerking is deze: Ik beschouw petrarca in betrekking tot het geheim van zijn hart, en spreek met opzet hier van een geheim. Hij heeft namelijk, blijkbaar voor zichzelven alleen, en nooit met het doel om het der wereld in handen te geven, een stuk geschreven, waarin hij het binnenste van zijn hart blootlegt. Hieraan gaf hij den titel: Mijne Geheimenis. Het is vervat in den vorm van een gesprek tusschen hem en den Kerkvader augustinus, die voorgesteld wordt als een Heilige uit den Hemel te komen, om het oog van petrarca in deszelfs hart te leiden. Dit allerbelangrijkst geschrift is gelukkig bewaard gebleven; en het is bijzonder tot deze Geheimenis, dat wij het leven van den gemelden Letterkundige in betrekking willen brengen.
Petrarca mogt zich, wat zijn inwendig leven betreft, in waarheid een kweekeling van augustinus noemen; want, als hij, met cicero en virgilius en zoo vele andere Dichters, Redenaars en Wijsgeeren in de linkerhand, tot den ouderdom van zeventig jaren het leven doorwandelde, waren de vrome schriften van gemelden Kerkvader, gedurende de laatste helft van zijn verblijf op aarde, altijd in de regterhand; en het is opmerkelijk, dat deze beide eerbiedwaardige mannen, bijna door tien eeuwen van elkander gescheiden, zoo veel overeenkomst hebben. Beide beminden de wetenschappen, beide beklaagden zich over de jaren der jongelingschap, beide worstelden met gelijke strijdige hartstogten, beide zagen zich als door een gelijksoortig toeval de oogen des gemoeds openen, beide hebben in geschrifte hunne hartsgeheimen nagelaten. Zoo voelde petrarca zich ook innig aan zijnen Heilige gebonden, en verdichtte eene wederverschijning, als van zijnen Meester, om ontzaggelijke woorden van ernst en kracht tot hem te spreken, die, hoe gevoelig ook voor regtschapenheid en deugd,

{==156==} {>>pagina-aanduiding<<}
echter nog, onder den blinddoek der verdorvenheid, voor zichzelven een geheim bleef.
Na deze voorbereidende aanmerkingen, ga ik nu over tot mijn doel, hetwelk drieledig is: I. Eerst zal ik het leven van petrarca voorstellen in den uitwendigen glans van roem en eer; II. het oog vestigen op zijn leven in de Wetenschappen en de oude Letteren; daarna, III, zijn leven in de Poëzij trachten te schetsen; telkens alles in verband brengende met het voormelde geheim van zijn hart, toegelicht uit zijne brieven en overige schriften.

I. Met eene wolk van donkerheid waren de kindsche dagen van petrarca omtogen. Zijne ouders, van een vrij aanzienlijk Italiaansch geslacht, hadden, wegens staatsonlusten, Florence, en daarmede ook hunne verbeurdverklaarde goederen, moeten verlaten. In die ballingschap ontvingen zij hunnen zoon, te Arezzo, in den jare 1304. Van zijne jeugdige jaren zeg ik alléen, dat hij spoedig de aandacht trok, door zijne beoefening der oude letterkunde, en door de ontwikkeling zijner schitterende talenten. De ouders waren met hem naar Frankrijk geweken, en leefden in de nabijheid van Avignon, werwaarts destijds de Pauselijke stoel verplaatst was. Na hunnen dood koos petrarca, destijds tweeëntwintig jaren oud, bij schaarschheid van middelen, deze stad tot zijn verblijf. Hier werd hij spoedig opgenomen in het huis van den Kardinaal colonna. Hoeveel dit bijdroeg tot zijn geluk en zijnen roem, daarvan moogt gij hemzelven hooren spreken: ‘Welk een geluk voor mij! Deze man liet het mij niet eens bemerken, dat hij in alles verre boven mij stond. Hij was een Vader - wat zeg ik? een Broeder was hij jegens mij, en zijn huis de verzamelplaats der mannen van wetenschap en talenten, die, als vreemdelingen, naar de Pauselijke stad henenvloeiden.’ Nog moet ik vermelden, dat hij door jakob colonna, Bisschop van Lombez, hoogelijk

{==157==} {>>pagina-aanduiding<<}
bemind, en tot de waardigheid van den geestelijken stand bevorderd, schoon nooit tot Priester gewijd werd.
Ziet daar, M.H.! zijne roemrijke loopbaan geopend, nu hij, door het aanzienlijk geslacht der colonna's, in betrekking treedt met de Geleerden uit alle gewesten, die zijnen naam alomme verbreiden. Spoedig ontvlamt ook zijne begeerte om de wereld te zien. Hij doorreist Frankrijk en Duitschland, en komt met de vleijendste getuigschriften zijner letterkundige en dichterlijke bekwaamheden terug. Nu werpt hij het oog op Rome; en als, op zijnen togt derwaarts, de onveiligheid der wegen hem den toegang sluit, wordt hij door den ouden colonna, den vader namelijk, destijds Senator, begeleid, door honderd ruiters ingehaald en naar het Kapitool gevoerd, waar hem eene zaal tot zijn verblijf ingeruimd wordt. Nadat hij deze stad met de grootste denkbeelden omtrent zichzelven vervuld heeft, komt hij weder te Avignon, en kiest het landelijk Vaucluse, in derzelver nabijheid gelegen, tot het eenzaam en bekoorlijk heiligdom zijner poëzij en letteroefeningen. Hier komen van uit Italië en Frankrijk mannen van de meeste talenten hem bezoeken, door zijnen roem gelokt, en zenden vaak, om ingang te vinden, kostbare geschenken vooraf. ‘Waar zijt gij, mijn lieve petrarca? Ik heb aan de deur van onzen vriend laelius (hier te Avignon) geklopt, maar kreeg geen antwoord. Kom toch uit uwen schuilhoek te voorschijn; vertoon u aan eenen vriend, die van verlangen brandt, u te zien.’ Ziet daar een briefje, 't welk willem van pastrengo, destijds Gezant aan het Pauselijk Hof, achterliet, toen hij den beroemden petrarca niet vond.
Het was omtrent dezen tijd, dat het voor 't Romeinsche hart weleer zoo bekoorlijk en verheven denkbeeld, toen reeds tien eeuwen verzwolgen, door de herleving der poëzij weder verlevendigd werd, - het denkbeeld eener openbare luistervolle feestviering ter krooning van den uitmuntendsten der Dichteren. Het ging van hart tot hart; en daar het zich door Frankrijk en Italië verspreidde,

{==158==} {>>pagina-aanduiding<<}
zoo betwisteden Parijs en Rome elkander spoedig de eer, om petrarca binnen hare muren tot die hooge eer te mogen opvoeren. Te gelijker tijd ontving hij uit beide deze steden de uitnoodiging. Aan robbert, Koning van Napels, een voorstander en liefhebber der wetenschappen, schrijft hij, om voor hem in deze zaak te beslissen. Rome spant de kroon. Petrarca reist hierop eerst naar Napels, en, na afgelegd examen, door den Koning met de vleijendste getuigschriften van bevoegdheid tot dien schitterenden eereglans voorzien, en begeleid door een gezantschap van robbert zelven, trekt hij op naar Italiës hoofdstad, alwaar reeds eene groote schaar van Geleerden uit alle gewesten tot de plegtigheid was zaamgevloeid. Hoort! De dag van den achtsten April 1341 wordt door trompet- en bazuingeschal aangekondigd. Het volk stroomt langs de straten. De plegtigheid heeft eenen aanvang genomen. Twaalf edele Romeinsche jongelingen, in scharlaken gekleed, openen den trein. Zes eerwaardige mannen, in het groen uitgedost, en houdende elk eene kroon van bloemen in de hand, volgen hierop. Nu verschijnt de Senator, omringd van eenen troep te paard, en dragende eenen lauwerkrans op zijn hoofd. De trein is gekomen aan het Kapitool. Trompetten en bazuinen zwijgen. Gekleed in een lang en kostbaar gewaad, door Koning robbert geschonken, treedt de Dichter te voorschijn, en roept tot driemalen toe: ‘Lang leve het Romeinsche Volk! lang leve de Senator!’ Hierop knielt hij voor den Senator neder, die nu, bij plegtige aansprake, het hoofd van petrarca met den lauwerkrans versiert. ‘Lang sta het Kapitool! lang leve de Dichter!’ Deze juichtoon, met handgeklap vergezeld, wordt nu uit duizend monden gehoord. De
Gekroonde verlaat het Kapitool. De trein begeeft zich door de straten der woelige stad met hem ter kerke. Van balkons en uit vensterramen bestrooijen vrouwen en maagden het dichterlijk hoofd met keur van bloemen en geur van specerijen. Ter kerke ingetreden, knielt de zegepralende

{==159==} {>>pagina-aanduiding<<}
dankend voor het altaar, en hangt de lauwerkroon aan een' der pilaren van het heiligdom.
Nu is de roem van petrarca ten top gestegen. Zevenendertig jaren is hij oud. De overige helft van zijn leven wordt een bestendige drang van aanzoeken, door vleijende brieven en vereerende gezantschappen, om aan het Keizerlijk, Koninklijk en Pauselijk Hof zich te verbinden, of de leerstoelen van Akademiën te beklimmen. Tot de meestgewigtige zaken van Kerk en Staat ziet hij zich geroepen of daarover geraadpleegd. De Geleerden, die petrarca nog niet kennen, schamen zich, er in 't openbaar voor uit te komen. Het opschrift van brieven luidt: ‘Aan franciscus petrarca, den Koning der Dichteren, in Italië;’ of ook: ‘Aan den Vader der Muzen, den Heere franciscus petrarca, den gekroonden Dichter.’ - ‘Uit Frankrijk, Engeland, Duitschland, Italië en Griekenland regent het brieven en verzen over mij, alsof ik de Regter van alle Geniën ben.’ Zoo drukt hij zelf zich uit. Ja, de eerbied voor zijnen persoon gaat zoo ver, dat hij den Keizer van Duitschland en den Paus te Avignon, in zijne brieven, waarheden, over welke zij zeker moesten blozen, op het hart durfde leggen, zonder daarover eenige berisping te ontvangen. - Hoort van zijne betrekking tot de aanzienlijkste geslachten! Hij komt, op eene reis, te Mantua. De Heeren van de stad Luzara, uit het geslachte der gonzaga's, zenden eenen renbode vijf mijlen ver, om den gekroonden Dichter tot eenen avondmaaltijd uit te noodigen. Hij komt. Zeldzame spijzen, vreemde wijnen, een heerlijk nageregt, een verpligtende gastheer, - alles scheen op dien avond tot vrolijkheid te wekken. Doch, daar de zaal van het slot zeer diep en vochtig was, werd men onthaald op de wanluidende muzijk van een heirleger
kikvorschen, en men verliet de tafel, eer het maal geëindigd was; want niemand kon het in de feestzaal, thans ter eere van den grooten petrarca geopend, langer uithouden. Doch de kleine Musici waren niet genoodigd, en de eer van pe-
{==160==} {>>pagina-aanduiding<<}

trarca blijft bewaard. Want het blijkt: de aanzienlijkste geslachten van Italië wedijveren, om den Vader der Muzen te mogen onthalen. ‘Bij de Heeren van Carara,’ zegt hij zelf, ‘werd ik als een zalige in den Hemel opgenomen!’ - Er is groot feest aan het Keizerlijk Hof; want de dag werd verheerlijkt door de geboorte van eenen Prins. De Koning der Dichteren ontvangt ten aandenken, uit Duitschland, een' prachtigen gouden beker, zeer fraai gegraveerd, met een' vriendelijken brief van den Keizer. Petrarca gebruikt denzelven op zijne hooge feestdagen, en heeft daarbij den luister van zijnen roem voor oogen. - Het is onmogelijk, in den korten tijd, mij tot eene spreekbeurt vergund, u den glans van roem en eer, waarin petrarca tot zijnen dood stond, te vertoonen. Ik kan mij echter bezwaarlijk weêrhouden, het volgend verhaal nog bij het vermelde te voegen: Te Bergamo, in de nabijheid van Milaan, woonde een zeer bekwame goudsmid, die op zijne gevorderde jaren nog door eene brandende begeerte tot de wetenschappen en letteren als getrokken werd. Deze was door den roem en de schriften van petrarca zoo zeer met hem ingenomen, dat men zijn gansche huis versierd zag met den naam, de wapens, de portretten ten standbeelden van den gekroonden Dichter. ‘O! als hij maar éénen dag mijn huis met zijne tegenwoordigheid vereert, dan ben ik voor altijd beroemd en gelukkig! - zoo sprak de man. Door gebeden en tranen liet petrarca zich overhalen, en reisde naar Bergamo, vergezeld van eenige vrienden, die begeerig waren, om deze zonderlinge ontmoeting bij te wonen. Maar, eer de Heer capra den Dichter naar genoegen kon naderen, was deze reeds door den Gouverneur des lands, door den Bevelhebber der troepen en door de
Edelen der stad omringd, die óf op het Raadhuis óf in eenig paleis hem eene zaal tot zijn verblijf aanboden. Vol vrees, dat hem de eere ontgaan mogt, stond hendrik capra daar. Maar, welk eene verrukking! de gekroonde Dichter kiest zijn huis. Onbeschrijfelijk groote toebe-
{==161==} {>>pagina-aanduiding<<}
reidselen waren daar gemaakt. Op het prachtigst vond hij het gansche huis versierd. In de kamer, voor zijn verblijf bestemd, was alles purper, en het bed blonk van goud; terwijl de heer des huizes zwoer, dat nog nooit iemand daarop geslapen had, of ooit daarop slapen zou, dan alleen de gekroonde Dichter. De man liet eene vorstelijke tafel aanregten, en zijne vreugde was zoo uitgelaten, dat men voor krankzinnigheid vreesde. Den volgenden dag keerde petrarca, door zijnen gastheer zoo wel als den Gouverneur met een groot gevolg begeleid, terug naar Milaan, en men was bij de scheiding genoodzaakt, zijnen grooten bewonderaar met geweld van hem te verwijderen.
Nu zou ik u, M.H.! nog gaarne wijzen op den stillen, maar meer wezenlijken glans van eer, welke petrarca ontving door de grijsaards te Arezzo, door den blinde te Parma, door den Doge van Venetië, door de Regering van Florence, en, nadat hij omtrent dertig jaren lang bijna vergood was, door de plegtigheid eener lijkstaatsie, die boven alles roerend was. Doch het wordt tijd, dat ik spreke over het geheim van 's mans hart.
De waarlijk eerbiedwaardige man, die nu in den schitterendsten glans van roem en eer voor uwe oogen staat, gevoelde zich, zijn gansche leven door, diep ongelukkig. Geene rust was in zijne ziel. Er kwamen oogenblikken, waarin hij zich het leven zou benomen hebben, had hij niet gestaan in de kracht der vroomheid. Nergens gevoelde hij zich wèl. Nu meende hij het eenzame landleven te behoeven, dan wierp hij zich in de woeling der steden, en overal vertoefde hij slechts korten tijd, of zijn geest trok hem weder elders heen. ‘'t Is in mijn binnenste als eb en vloed,’ dit zegt hij zelf. ‘Soms grijpt mij de verbeelding aan, en ik wil prachtige kasteelen bouwen, Rome en Babel overtreffen; en een oogenblik daarna is alle spoor van die ijdelheid weder verdwenen. Ik neem den H. augustinus, wegens de opregtheid mijner liefde tot hem, ten getuige. Hij is op eene plaats, waar hij niet bedriegen kan,

{==162==} {>>pagina-aanduiding<<}
noch bedrogen kan worden. Ik hoop, dat hij met mijne dwalingen medelijden zal hebben, voornamelijk wanneer hij zich zijne eigene nog kan herinneren. Verre van daar, dat de letterarbeid mij zijne leer als eenen droom zou voorstellen, zoo worde ik veeleer steeds vaster overtuigd, dat mijn leven maar een droom is, of liever eene bestendige afwisseling van waken en slapen. Het lezen van de schriften des heiligen mans verheft soms mijne ziel; maar spoedig wordt zij weêr ter neêr gedrukt. Ik voel eenen strijd, die mijn binnenste verscheurt. De inwendige en uitwendige mensch zijn met elkander in worsteling; en zoo God het niet verhoede, dan vrees ik, zal de laatste de zegepraal wegdragen.’ - Zulke treurtoonen, M.H.! komen van alomme uit 's mans schriften tot ons, en zijn Geheim is de oplossing van alles. Daarin zien wij hem staan als met ontblooten hoofde, om, te midden van zijnen schitterenden glans, rekenschap met God te houden; en wie, die het leest, stelt zich niet met gebogen aangezigt naast den beminnelijken man? De oogen waren hem opengegaan, om in zijnen boezem te kunnen zien. De duizenden zijner tijdgenooten leefden tevreden met zichzelve; hij kon het niet. Hem was het openbaar geworden, hoe de bedorvene zinnelijkheid over den mensch ligt en de heerlijkheid Gods onderdrukt. Daaruit ontstond bij hem eene worsteling tusschen het aardsche en hemelsche, waarvoor hij God dankte. En hoe verscheen hem nu die ontzaggelijke glans van eer en roem? Als eene verfoeijelijke ijdelheid, als eene kwelling voor zijne ziele. Ja, bedroefd was hij over eene wereld, die zoo dwaas zich vertoonde, dat ze zijne ijdelheid op zulk eene wijze kroonde, en zich door zijne uitwendigheid liet wegslepen; bedroefd was hij voor God, daar hij zich beschuldigde, zelf heimelijk, en zonder nog zijne eigene verdorvenheid te kennen, alle pogingen in 't werk gesteld te hebben, om het aloude denkbeeld van de krooning der Dichteren weêr te doen
herleven, met het verborgen uitzigt, om zelf de eerste eere daarvan te hebben. Hoort, wat hij in de dagen, toen de blinddoek des

{==163==} {>>pagina-aanduiding<<}
verderfs nog over het oog zijner ziele hing, aan zijnen vriend, thomas van massina, schreef: ‘Koning robbert is de roem onzer eeuw. Alle lieden van talenten moeten tot hem de toevlugt nemen. Men moet geen oogenblik verzuimen. De Hemel kan hem van de aarde wegnemen. Ik zal mij spoeden, mijne talenten en studiën hem te wijden. Het spijt mij, dat ik niet eer deze partij gekozen heb; maar ik zal alle moeite aanwenden, om den verlorenen tijd weder in te winnen, ten einde door mijnen ijver (in de letteren) de gunst van dezen Heer te verdienen.’ - Waarom? Verneemt het uit eenen brief aan Pater st. denis: ‘Gij weet, dat ik naar de dichterlijke lauwerkroon trachte. Alles wèl onderzocht, wil ik dezelve aan niemand te danken hebben, dan aan Koning robbert. Wanneer ik zoo gelukkig ben, dat hij mij tot zich noodigt, dan is het goed; anders zal ik voorwenden gehoord te hebben, dat hij mij bij zich wenscht te zien, of ik zal aan eenige uitdrukkingen in zijnen brief aan mij die verklaring geven, dat ik genoodigd schijne.’ - Ziet daar, M.H.! eene enkele proef van dat draaijen en krommen van 's mans hart, waarin anders zoo veel ijver voor deugd en waarheid stak. Ach! toen hem de oogen opengingen, en hij van onder de verblinding des algemeenen verderfs het hoofd opbeurde, joeg het onrust door zijne ziel, siddering door zijn gebeente, als hij herdacht, wat al moeite het hem gekost had, en welk een aardsgezind jagen er in hem geweest was, om den lauwerkrans te verkrijgen! Zoo had hij de wereld het eerst misleid; maar in zijne schriften ligt het klaar voor oogen, dat hij het eene straf van boven rekende, dat de wereld op hare beurt hem misleidde, door hem dien schitterenden eereglans als eenen blinddoek over 't hoofd te werpen, tot verontrusting van zijn gemoed.
Na dit in 't algemeen over 's mans hartsgeheimen, in betrekking tot den glans, waarin hij stond, gezegd te hebben, moet ik de gesteldheid zijns gemoeds nog een weinig meer ontwikkelen.

{==164==} {>>pagina-aanduiding<<}

De meest strijdige hartstogten, driften en begeerten doorkruisten zijn binnenste, en worstelden niet alleen tegen elkander, maar ook tegen de heilige vreeze Gods, die hem van zijne jeugd af vervulde. Vandaar, dat men met innig mededoogen den eerbiedwaardigen man aanstaart bij het lezen zijner schriften, met zijne Geheimenis, als den sleutel tot zijn hart, in handen. Het aangezigt gloeide, als hij van zijnen roem hoorde; het hart weende, zoodra hij daarbij weder aan God, of aan augustinus, zijnen Heilige, dacht. In het eene oogenblik brandde hij van verlangen naar verhooging zijner glorie; in het ander wierp hij alle glorie weg voor het oog des Onzienlijken, gevoelende dat dezelve eene schitterende vrucht was van onzuivere bloesems in zijn hart; en dan werd het eene openbaring aan zijn gemoed, dat hij, bij al zijn drijven en jagen, noch God, noch de heerlijkheid van het Rijk des Zoons Gods, maar alleen zichzelven bedoeld had. Met weemoed zag hij het, dat de ijdelheid, om het oog der wereld tot zich te trekken, hem bij al zijn doen, en ook in zijnen letterarbeid bestuurd had, van de jeugdige jaren af aan. Hoort, wat hij, zijner jongheid gedachtig, in lateren tijd aan zijnen broeder schrijft: ‘Herinner u, dat wij witte kleederen droegen. De geringste vlekken, de kleinste vouw, op eene verkeerde plaats gelegd, veroorzaakte ons groot verdriet. Herinner u, dat onze schoenen zoo naauw waren, en ons dermate knelden, dat het gaan mij eindelijk onmogelijk zou geworden zijn, zoo ik het niet had ingezien, dat het dan toch beter moest wezen, de oogen van anderen, dan mijn ligchaam te kwellen. En als wij over de straat gingen, welk eene zorgvuldigheid was er dan in ons, zoo wel om den wind te vermijden, die onze haren in wanorde zoude kunnen brengen, als bespattingen, die den glans onzer kleederen konden bevlekken!’ - 't Is waar, deze jeugdige ijdelheid is op zichzelve weinigbeteekenend; maar zij getuigt van 't geen al vroeg
op den bodem des harten lag, van de zucht, namelijk, om het oog der wereld te trekken, en zich als

{==165==} {>>pagina-aanduiding<<}
iets veelbeteekenends te doen beschouwen. Die zucht kon zich, bij den spoedig ontwikkelden grooten geest van petrarca, niet lang tot voormelde nietigheden bepalen. Weinige jaren daarna zocht hij de lauwerkroon op het Kapitool in de groote wereldstad.
Hoort nu, wat hem het eerst de oogen deed opengaan tot eene worsteling van onder den druk des verderfs der algemeene verblinding heen. Op een' majestueuzen berg, werwaarts hij met zijnen broeder gereisd was, voelde hij zich door de heerlijkheid der schepping Gods zoo magtig aangegrepen, dat hij zich als voor den Alvermogenden geplaatst zag, en vol ontroering eenen blik in zijn binnenste sloeg. Hij haalde zijn handboek van augustinus uit den zak, sloeg het open, en las: ‘De menschen gaan heen om hooge bergen te beklimmen, om de monden der rivieren op te sporen, om de baren der zee te aanschouwen, om den wijden omvang des Oceaans te bewonderen; maar zij verlaten zichzelve.’ Toen petrarca gelezen had, weende hij. Waarom? Hij vond zichzelven geschetst. Aan deze heilige toevalligheid (mag ik Gods werk zoo noemen) hebben wij welligt het geschrift, Mijne Geheimenis genaamd, te danken. Sedert dien tijd lag zijne ziel meer voor hemzelven open. Op den top des bergs vloeide de zucht nog uit zijn hart: ‘Onder veel zweeten en vermoeijen heb ik dezen berg beklommen, opdat mijn vleeschelijk ligchaam den Hemel eene schrede nader mogt zijn; zoude ik dan niet alles doen, dat ook mijne ziel nader kwame?’ Ach! de ongelukkige bleef tot zijnen dood toe met de overblijfselen van die zucht naar roem en eer en glans en glorie worstelen. Vergunde de tijd het mij, ik zoude het u, op het voetspoor van anderen, aan den toon der brieven, in latere jaren geschreven, ook kunnen laten voelen, dat hij in worsteling bleef, schoon het hemelsche in hem den boventoon verkreeg. Zelfs dit getuigt van zijn worstelen, dat hij honderdmalen spreekt en blijft spreken van zijn verlangen naar afzondering van allen glans der aarde. Zoo schrijft hij niet alleen aan vrienden, maar ook

{==166==} {>>pagina-aanduiding<<}
aan Paussen, Koningen en Keizers; en mij dunkt, bij het lezen zie ik, dat zijn oog fonkelt, en dit is ook geheel overeenkomstig met zijne Geheimenis.
In dat geschrift legt hij augustinus nog eene andere beschuldiging tegen zichzelven in den mond, die met vermelde zucht naar den glans van roem en eer in verband staat. Petrarca voelde, namelijk, dat hij te veel den zin der menschen, den geest der wereld, de denkwijze en zeden van den tijd volgde, om allen te believen, tot eigene onrust en kwelling des gemoeds. Één voorbeeld uit vele zij hier genoeg; want ik zal er nog meer van moeten zeggen. Oud reeds en zwak, schrijft hij aan den Paus, tot wien hij, op diens dringend aanzoek, nog eene reis zoude ondernemen: ‘Heilige Vader! Ik trachte paarden tot mijne reis te bekomen. Ik weet wel, dat cato, de Censor, slechts één paard had; maar onze door ijdelheid verdorvene zeden kunnen zich naar die oude Romeinsche eenvoudigheid niet schikken. Men meent thans zonder paarden en bedienden geen' voetstap te kunnen doen. Ik verzet mij tegen den stroom van verkeerde gewoonten, zoo veel ik kan. Twee paarden zijn mij te huis genoeg; maar op reis moet ik er meer hebben, om het gebabbel van het volk te voorkomen. Ik moet mij, tegen mijnen wil, naar de gewoonten eener verdorvene eeuw schikken.’ - Ik haal dit niet aan, M.H.! als eene beschuldiging tegen den eerbiedwekkenden man, maar als een bewijs voor de geheimen van zijn hart, en als eene zaak, geheel overeenkomstig met zijne Geheimenis. Volgens dit geschrift, 't welk eene schuldbelijdenis voor God mag genoemd worden, worstelde de man altijd tusschen den geest des tijds en den heiligen geest van christus, die zoo rijkelijk in hem afdaalde. Hij noemt de zucht naar roem zijne gouden slavenketen. Als hij zich vrij waande, was hij gebonden, zoodra het oog des gemoeds zich opende. De glans van roem en eer schijnt hem ijdelheid; en men kan voelen, dat hij het in opregtheid meent, terwijl het van tusschen de letters als doorvlamt, dat
zijn harte brandt. Hij weet

{==167==} {>>pagina-aanduiding<<}
het, en hij zegt het: ‘De wereld is eene leugen, en doet niets dan liegen.’ Hij zegt het, ziende op den roem, dien men hem toezwaaide, zonder den grond van zijn hart te kennen. Hij veracht die wuftheid der menigte, welke zijn jagen en streven hoog verheft, en niet weet, dat de bron, waaruit zoo vele hooggeprezene dingen bij hem vloeijen, onrein is. Hij veracht die leugen der wereld; en toch, zijn oog fonkelt. Hij weet het, en worstelt, en geeft zichzelven de schuld van al zijne onrustigheid en inwendige ellende. De volgende woorden uit zijne latere dagen mogen nog staan aan het slot van dit eerste gedeelte mijner beschouwing: ‘Wij brengen de eerste jaren des levens door in de duisternis der onwetendheid, de volgende in moeite en arbeid, het geheel in dwaling. Geen enkele dag was rein en onbewolkt. En als wij opregt zijn, moeten wij bekennen, dat de schuld aan onze zijde is. De ligtzinnigheid, ik weet het wel, is eene oude, ingewortelde kwaal, maar toch niet onherstelbaar. Er is niets, dat een standvastige geest niet zoude kunnen te boven streven; maar of magt of rijkdom of roem bedwelmt het hoofd en maakt ons duizelig.’ - M.H.! zoo was het.
Wij gaan over tot ons tweede gedeelte, waarin wij 's mans leven in de Letteren en Wetenschappen wenschten te beschouwen in betrekking tot het geheim van zijn hart.

(Het vervolg en slot in No. V.)

Eenige aanteekeningen, over het kabinet van vergelijkende ontleedkunde, te Parijs.

(Vervolg van bl. 115.)

In de vierde kamer zijn skeletten van vogels en amphibiën. Onder de skeletten van vogels bevinden zich twee exemplaren van de Secretaris of Slangendooder (Gypogeranus illig.), twee van Struthio Camelus en Str. Rhea, een van den gewonen Casuaris, en een van de soort uit

{==168==} {>>pagina-aanduiding<<}

Nieuw-Holland. Hier is ook het bekende skelet van den Ibis, die door geoffroy uit Theben is medegebragt. Het bereiden van hetzelve moet met groote omzigtigheid en handigheid geschied zijn; want ligtelijk vallen dergelijke voorwerpen, als zij aan de lucht blootgesteld worden, te zamen. Op de etiquette leest men nog: Ibis antique, trouve dans les grottes de Thèbes par le citoyen geoffroy, monté par le citoyen rousseau. Voor het overige moet ik, zonder vooringenomenheid, getuigen, dat de verzameling van vogelskeletten in het Leydsche Museum beter is. Vele voorwerpen zijn hier in eenen slechten staat.
Van de amphibiën heeft men hier skeletten van Testudo mydas en andere schildpadden, Tryonyx gangeticus enz. (In deze kast bevond zich ook eene groote flesch met de organa genitalia feminina van den Eleph. indicus; maar door de gekleurde flesch kon men weinig hiervan onderscheiden. Hoe dit preparaat hier verdwaald was, begrijp ik niet.)
Boven de kasten staan twee skeletten van Crocodilus biporcatus, een van Alligator sclerops, en een van Alligator lucius.
In de bakken onder glas bevond zich in deze kamer het volgende: Dentition de Crocodiles, de Squales du Diodon, Orthagoriscus, Tetraodon, Salmo, Cyprinus, Scarus, Sparus, Sciaena, Lophius. Langues et palais d'un poisson inconnu. Het zijn lange beenplaten, die met kleine knobbeltjes even als met verbeende papillen bezet zijn. Onder deze preparaten moet ik ook gewag maken van een stuk, dat de etiquette heeft: Os pharyngien de Scare. Het is symmetriek en aan een' langwerpigen regthoek gelijk, waarvan de kleinere zijden door kromme lijnen of bogen vervangen worden. Het heeft aan wederzijden twee takken, die dwars geplaatst zijn, en in het midden smaller zijn dan aan hunne basis of uiteinde. Het middelstuk, dat wij met een' regthoek vergeleken hebben, is aan deszelfs bovenste oppervlakte geheel met tanden bezet, die in rijen staan, en eene boogvormige gedaante heb-
{==169==} {>>pagina-aanduiding<<}
ben. - De naam os pharyngien is in zoo verre onbepaald, daar men ossa pharyngealia superiora en inferiora bij de visschen aantreft. Daar echter dit been symmetriek is, besluit ik, dat het in de middellijn des ligchaams geplaatst en een onpaar been is; en, daar nu de Scarus twee ossa pharyngealia superiora, maar slechts één inferius heeft, zoo is dit been werkelijk het os pharyngeale inferius of het criceale van geoffroy, dat hier, gelijk bij Xiphias, Belone, Chaetodon en Labrus, enkel is. - Voorts bevond zich in deze bakken voor de anatomie der articulata het volgende: Parties solides du Limule Cyclope, du
Poupart, du Homard, de la Squille Mante, du Penée Brasilien. Men weet, hoe ver men het in de laatste jaren in het onderscheiden der deelen van de articulata gebragt heeft, en hoe uitgestrekt de Terminologie daardoor geworden is. Wij weten niet, of het geringe nut, dat de silozofische Dierkunde daaruit trekt, deze meerdere omslagtigheid en moeijelijkheid der kunstspraak wel vergoedt. Doch in allen gevalle is het belangrijk, deze deelen hier met zorg gescheiden en gerangschikt te zien. Men vindt hier wijders ook vele dergelijke harde deelen van eigenlijk gezegde insekten. Onder deze preparaten merk ik op: Elytre de Hanneton (Melolontha vulgaris) traité par la potasse caustique, et reduite à l'Entomeline; substance propre aux tégumens des animaux articulés, dont elle constitue la plus grande partie. Deze Entomeline is eene vliezige halfdoorschijnende zelfstandigheid, die gelijkt op drooge mucus, met welke zij veelligt ook in chemische eigenschappen zeer veel overeenkomst hebben zal. Modèle en plâtre d'une fibre musculaire des intestins dont le diamètre est 800 fois grossi. Modèle d'une portion du coeur des insectes pour faire voir la forme et la disposition des ouvertures auriculo-ventriculaires et des valvules qui les accompagnent. Dit alles, hetgeen tot de articulata betrekking heeft, is het werk van den Heer straus uit Straatsburg, die sedert eenige jaren in Parijs woont, en van wien ik tijdens mijn verblijf te Parijs eenig onderrigt in het ontleden der insekten heb mogen genieten.

{==170==} {>>pagina-aanduiding<<}
Het laatste preparaat, waarvan ik sprak, heeft betrekking tot eene uitvinding, door hem gedaan, aangaande het ruggevat der insekten, waarover men reeds zoo veel gegist en getwist heeft. Straus, namelijk, verhaalde mij, (daarna heeft hij zulks ook voorloopig in een der nommers van het Bulletin universel van ferussac aangekondigd) dat hij bij de insekten eenen waren omloop ontdekt had. Het hart is niet gesloten, maar heeft zijdelingsche openingen (trous auriculo-ventriculaires) en klapvliezen bij deze openingen. In den kop zendt het aan wederzijde een' tak uit, die zeer fijn is, en waarvan het einde niet gesloten is. Het vocht wordt nu in het ligchaam uitgestort. De omloop gaat dus van achteren naar voren (*), terwijl door
de openingen steeds nieuw cambium (zoo mag men, dunkt mij, het bloed der insekten wel noemen) in het ruggevat wordt gestort. - Met ongeduld ziet zeker elk de door het Fransche Instituut bekroonde Verhandeling over de Melolontha van straus te gemoet. Ik heb er de teekeningen van gezien, en kon niet anders dan met latreille toestemmen, dat dit werk, geheel in den geest van dat van lyonnet ver-
{==171==} {>>pagina-aanduiding<<}
vaardigd, eene hoogstbelangrijke bijdrage voor de ontleedkunde der insekten is. Voor deze ontleedkunde der insekten kan straus meerdere bijdragen leveren. Hij heeft uit bijna alle familiën eenige soorten ontleed, en, hetgeen hij gevonden heeft, afgeteekend. Ik wensch niets vuriger, dan, zoo ik krachten en lust behoude, in het vervolg een gedeelte van mijnen tijd aan dit onderzoek te besteden, daar ik verzekerd ben, dat men uit de ontleedkunde der lagere dieren althans even gewigtige waarheden voor de menschelijke physiologie kan afleiden, dan uit het onderzoek der zoogdieren. - Mijne dankbaarheid voor den Heer straus vorderde, dat ik in deze aanteekeningen zijnen naam niet verzweeg. Hij is mijn leermeester en mijn vriend, en zijne onafgebrokene werkzaamheid strekt ten bewijze, met hoe veel geestdrift de natuuronderzoeker zijne studiën beoefent. - Doch keeren wij, na dezen uitstap, weder tot de verzameling terug.
In de vijfde kamer zijn skeletten van amphibiën en visschen geplaatst. Onder de eersten (hagedisachtigen, kikvorschachtigen en slangen; de schildpadden zijn in de vierde kamer geplaatst) merk ik op: Sauvegarde élégant de la Nouvelle Hollande, de péron. Een klein exemplaar van Alligator lucius. Een dito van een' zeer jongen Crocod. niloticus. (Ik konde hieraan geene epiphyses ontdekken. Cuvier zeide mij, dat hij bij krokodillen nooit epiphyses gezien had, en dat hij niet geloofde, dat ze die ooit hadden, hoe klein ze ook waren. In het algemeen schijnen de lagere vertebraja, en vooral de visschen, nog aanmerkelijk te groeijen, nadat de epiphyses reeds in apophyses veranderd zijn, en de beenwording geheel voltooid is.)
Lacerta amboinensis; Draco volans (een slecht skelet); verscheidene kameleons; Lac. aurata; Bipède, espèce nouvelle rapportée par M. péron; eene kleine Boa constrictor; Couleuvre du Cap, par M. delalande; Col. natrix; Anguis fragilis; Trigonocephale jaune (Vip. lanceolata); Crotalus horridus, verscheidene exemplaren; Elaps lemniscatus; Vipera naja; Colub. laticaudatas;

{==172==} {>>pagina-aanduiding<<}

Hydrophis granulatus; Rana.... de New-Yorck, par M. milbert; R. occllata; R. pipa; R. typhonia; Lacerta salamandra; Triton cristatus, drie exemplaren; Tr. palmatus (2); Tr. punctatus (2); Tr. Gesneri (2); Tr. alpestris (1); Siren lacertina.
Bij uitstek rijk is de verzameling van visch-skeletten. Ik heb van dezelve eene lijst vervaardigd, die ik zoude mededeelen, zoo ik niet dacht, dat eene optelling van meer dan 300 voorwerpen voor de meesten mijner lezers weinig belang zoude hebben. Zij zijn geschikt naar het Ichthyologisch systema van cuvier, hetwelk men in het tweede deel van zijn Règne animal vinden kan. Met genoegen vernam ik, dat cuvier aan eene uitgebreide Ichthyologie werkt, welke weldra het licht zal zien. Hierin zal tevens de anatomie der visschen uitvoerig behandeld worden; en wij mogen hierin ook eene vergelijkende osteologie der visschen verwachten, waarin van den rijken schat, dien men hier vindt, behoorlijk gebruik zal zijn gemaakt.
Tot eene proeve mijner aanteekeningen, zij het mij vergund, hier iets over het skelet van den Orthagoriscus mola te laten volgen. De ruggraat bestaat uit zestien wervelen. De bovenste processus spinosi vindt men alleen in de acht voorste wervelen; in de vier voorste wervelen zijn zij niet, gelijk schulze zegt, afwezig, maar zeer schuinsch en naar achteren geplaatst, en vloeijen met het breedere doornachtig uitsteeksel van den vijfden wervel ineen. De laatste wervel heeft geene apophyses. Het ligchaam eindigt in eene vliezige uitbreiding, welke met de rug- en aarsvin te zamen hangt, en in welke zestien beenstrepen gezien worden, die van boven de voortzetting schijnen te zijn van de stralen der rugvin, van onderen van die der aarsvin. Schulze heeft in zijn exemplaar zeventien wervelen gevonden. Ik heb van dit verschil in het getal der wervelen bij ééne en dezelfde soort van visch reeds meerdere voorbeelden in mijne Dissertatie de sceleto Piscium bijgebragt, doch durf vooralsnog niet bepalen, of een grooter aantal een' hoogeren ouderdom van het individu

{==173==} {>>pagina-aanduiding<<}
bewijst, dan of het enkel toevallig is, en reeds in de jeugd zoodanig was. Schulze, die het eerste gelooft, heeft daaromtrent beloofd waarnemingen mede te deelen, waarnaar ik zeer verlangend ben.
In bakken vindt men in deze kamer vele ossa hyoïdes van zoogdieren, vogels en amphibiën, en arcus branchiales van visschen.
In de zesde kamer zijn myologische preparaten. In de eerste kast aan de linkerhand (zoo begint men in elke kamer) vindt men preparaten op liquor van de spieren van den rug en de onderste ledematen bij kinderen; een waspreparaat van de spieren van het aangezigt en den hals van een' volwassenen, en een dergelijk, waarin sommige spieren van de bovenste laag, zoo als de orbiculares oculorum, zijn weggenomen; myologie van een Orang en andere apen; deze dieren zijn geheel in flesschen, en meestal is enkel de huid weggenomen. Men kan aan deze preparaten niet veel zien, en, zoo als ze daar staan, hebben ze weinig nut. Men moet echter een groot gedeelte van het Kabinet van vergelijkende Ontleedkunde als een Magazijn beschouwen, waaruit cuvier voor bepaalde onderzoekingen bij voorkomende gelegenheid voorwerpen neemt.
Zoodanige preparaten vindt men in deze kamer ook van Talpa, Erinaceus, Tenrec (Centenes illig.), Meles, Viverra nasica, Ursus lotor, Mustela furo, enz. Men vindt hier ook eene cavia acuti, nog onveranderd en met haar bedekt, niettegenstaande op de eituqette der flesch het gewone Myologie d' Agouti femelle geschreven staat; verscheidene stukken van den snuit van den Olifant; spieren van den arm en hals van een' hond, spieren van een' jongen wolf, enz.; extrémités antérieures injectées d'une Lionne de 6 mois. (Eene opspuiting kan men dit naauwelijks noemen; men ziet hier en daar eene roode streep. Ook zijn de meeste opspuitingen van dit Kabinet slecht uitgevallen.)
Onder de vele myologische preparaten van vogels zijn er van den struisvogel, arend en sperwer; van den Falco

{==174==} {>>pagina-aanduiding<<}

serpentarius; van eene paauwin; ook eenige koppen en pooten van vogels.
Onder die van amphibiën: van Testudo mydas de linker voorpoot, het bekken en de achterste ledematen; een spierpreparaat van den kaiman met den snoekenkop (alligator lucius), en van den Allig. sclerops; van den Cameléon, en van Siren lacertina.
Zie hier de lijst van de myologische preparaten van visschen:

Myologie de la Lamproie.

- de la queue et des appendices génitaux de la Raie ronce (Raja rubus).

- du Rhinobate.

- de Squatina laevis.

- de la Chimère.

- du Tetraödon laevigatus.

- du Cyprinus gibbosus.

- de la Tanche (Cypr. tinca).

- de la Morrhue.

- de l' Aigrefin.

- du Hippoglossus argus.

- du Lump (Cyclopterus lumpus).

- de la Baudroye (Lophius piscatorius).

- du Zeus saber.


Wijders zijn hier eenige preparaten van de spieren van Sepia en Octopus.
Ook is in deze kamer nog een droog preparaat van de vaten en spieren van een kind. Het kind zal 6 of 7 jaren oud zijn. Dit preparaat schijnt te bederven en te verteren. Hoe gedroogde spieren zich voordoen, weet elk, die met de verzamelingen op onze zoogenoemde snijkamers bekend is. Ondertusschen vindt men in Frankrijk nog vele dergelijke preparaten, vooral in het Kabinet van de Veeärtsenijschool te Alfort, waar men onder anderen een foetus humanus op deze wijze geprepareerd heeft, rijdende op een foetus van een paard! - Eindelijk vindt men nog in deze kamer de volgende stukken van kunst-ontleedkunde (Anatomie artificielle): Myologische

{==175==} {>>pagina-aanduiding<<}
waspreparaten van den mensch. Een kleine gladiator; armen en beenen - verkleind en natuurlijke grootte; zeer middelmatig (*). Een gekleurd spierbeeld in pleister van den mensch, levensgrootte, in eene afzonderlijke glazen kast; de spieren zijn te hoog gekleurd. De myologie van het paard (verkleind) in gekleurd pleister, twee specimina; zoo ook een paarden- en koeijenkop (natuurlijke grootte); voorts ledematen van onderscheidene zoogdieren in hunne natuurlijke grootte, van den leeuw, van het paard, enz.

(Het vervolg hierna.)

Viertal brieven aan eenen vriend, over de tentoonstelling der kunstwerken van nog levende nederlandsche meesters, te Amsterdam, van den jare 1824.

(Derde Brief.)

Het is zoo, geachte Vriend! zulk een groot aantal Meesters, in onderscheidene vakken der kunst werkzaam geweest, wier Leerlingen, de voetstappen hunner voorgangeren drukkende, dikwijls zelfs hen te boven streefden, wijst zeker geen Land van Europa aan. Doch kon het wel anders, daar beiden zich de éénige gids tot het waarachtig schoone, de Natuur, verkozen, om die in hunne stukken, hoe verschillend ook van onderwerp en verscheiden van behandeling, onopgesmukt over te brengen. Het zou partijdig schijnen, indien wij zelve meer tot roem van onzen landaard in het vak der schoone kunsten ophaalden. Wij vinden nog hoogere voldoening, wanneer wij vreemdeling en inboorling, hoe gering de laatsten ook in getal zijn, met elkander zien wedijveren, om

{==176==} {>>pagina-aanduiding<<}
zich het eigendom der heerlijke voortbrengselen onzer Schilderkunst uit de XVIIde Eeuw te betwisten; wanneer wij opmerken, hoe dezelve gedurig van uit hunne schuilhoeken en elders opgespoord, en met steeds opklimmende sommen worden betaald. Neen! de onpartijdige kenner en beminnaar van al, wat goed is, zal de hooge verdiensten onzer beroemde Schilders nooit in twijfel trekken, naardien zij de waarheid in al haar eenvoudig schoon zoo betooverend hebben weten voor te stellen. Het behoort intusschen niet tot het onmogelijke, dat men uit de vereenigde Hollandsche en Vlaamsche Schole mannen zoude zien voortkomen, die de vroegere kunstenaars op zijde streven. Dit is bij deze gelegenheid reeds in meer dan één vak gebleken, en onze verdere beschouwing zal zulks door elken bevoegden en onbevooroordeelden doen toestemmen.
Dan, ik zou wel van den weg afdwalen, en had u welligt reeds vroeger moeten opmerkzaam maken op de Binnenhuizen, welke ons door knoll van Utrecht, benevens de jonge kunstenaars l.j. hanssen en hulswit, op de Tentoonstelling werden aangeboden. De eerste heeft ons meer dan ééns bewijzen van zijn kunstvermogen gegeven; terwijl de proeven van bekwaamheid, door den laatsten overgelegd, zoo wèl voldeden, dat wij beiden ten ijverigste aangespoord mogen houden, om de nu betreden baan met gedurigen lust en oefening te blijven bewandelen, en zoo doende den roem te versterken, die hunne namen aankleeft. Aan aanmoediging, die medewerkt tot gegronde verwachting voor de toekomst, zal het hun nu reeds niet ontbroken hebben.
De Utrechtsche Schilder verheijen heeft zich wederom op eene voordeelige wijze doen kennen. Zijne twee ingezondene Stadgezigten mogen welgeslaagd genoemd worden. Zoo was mede het gezigt van het Stadhuis en de Groote Kerk te 's Gravenhage, door van hooven, aldaar, regt goed, ja zoo uitmuntend geschilderd, dat het gedurig met veel genoegen werd beschouwd, en spoedig eenen kooper vond. P.l. de noter, te Gent, bezit eene eigenaardige geschiktheid voor deze soort van schilderingen. Hij gaat ook met vasten tred voort, en het ontbrak hem ditmaal weder niet aan beschouwers, die in zijne stukken een ongemeen behagen schepten. Zoo treft mede de onvermoeide ijver van den wakkeren jelgerhuis, die zijne krachten meestal, en met goed gevolg, aanwendt tot het voorstellen van Kerk-
{==177==} {>>pagina-aanduiding<<}
gebouwen van binnen te zien, en die zijnen uitgespaarden tijd op eene voortreffelijke wijze aan de kunst besteedt. De St. Jacobskerk te Antwerpen, door nicollié, had vele en groote verdiensten. Vervloet, thans te Rome, (niet vervloet van Mechelen) zet zijne studie met grooten ijver voort. De beide gezigten, uit de plaats van zijn tegenwoordig verblijf genomen, getuigden daarvan sprekend; terwijl derzelver verdienstelijke behandeling hem evenzeer tot roem, als de welgevallige ontvangst tot aansporing ter verdere volmaking dienen zal. De stukken van westenberg in dit gedeelte der kunst voldeden ons uitnemend, zelfs beter nog dan zijne andere schilderijen. Hij schijnt voor deze soort volkomen berekend te zijn, en zal ongetwijfeld hebben ondervonden, dat men zijn werk met niet minder genoegen zag, dan bevorens. Moge hij dan al, naar sommiger oordeel, niet zoo gelukkig thans geslaagd zijn in het Landschap, men kan niet op
ééns alles te gelijk meester zijn. Westenberg houd ik voor een allerbekwaamst kunstenaar, wiens verstandige lessen in zijne jeugdige leerlingen ten cate en pluym nu reeds zoo merkbaar waren, dat ook het werk van dezen niet zonder belangstelling werd gezien.
Behalve het Kermis-Waterpoortje te Utrecht, van den Baron van heeckeren tot brantsenburg, hetwelk door den zeer verdienstelijken p.g. van os gestoffeerd werd, en daardoor zich te meer aanbeval, troffen wij ook den geachten Utrechtschen Schilder haanebrink in dit vak aan; gelijk mede eene regt fiksch geschilderde, kapitale en zeer verdienstelijke Vischmarkt van den met veel lof bekenden jonxis. Poelman, die, bij al de aanmerking op zijne stoffaadje, een' uitnemenden aanleg toont; steffelaar, teerling en anderen, allen, met meer- of mindere verdiensten, blijken overleggende van eene loffelijke zucht voor de kunst, en die eene billijke aanspraak maken op onderscheiding en aanmoediging, zouden uitvoeriger lofspraak verdienen.
De met roem bekende Bloemschilder g.j.j. van os, die altijd zoo heerlijk heeft uitgeblonken door de stoute en natuurlijke behandeling van zijn penseel, spreidde wederom zijn voortreffelijk kunstvermogen ten toon. Schikking, kleur en effekt, alles kenmerkt den grooten Meester, die echter, (wij moeten der waarheid hulde doen,) gelijk ik vroeger eens aanmerkte, in stoutheid meer heeft aangewonnen, dan toegege-
{==178==} {>>pagina-aanduiding<<}
ven aan die bevallige harmonie en teedere zachtheid, welke dit vak in 't bijzonder vereischt. Het voortreffelijke evenwel des geheels deed deze smet gaarne voorbijzien, en dwong regtmatige hulde af voor den kunstenaar.
Maar niet minder voldeden de Bloemstukken van den nog weinig bekenden bloemers, te Amsterdam. Deze heeft sinds korten tijd zulke vorderingen gemaakt, dat men er over verbaasd moet staan. Bij hem was die aangename overeenstemming, welke men in voorwerpen van dezen aard te regt verlangt. De getrouwe en juiste afbeelding van het oorspronkelijke doen in bloemers den grooten man zien, die met van os zal wedijveren, om de kroon der eere te bejagen. Het Publiek dankt met ons zeker beide deze waardige kunstenaars, dat zij door dit hun werk niet weinig hebben bijgedragen tot den luister dezer Tentoonstelling.
Ook de met vele bekwaamheden toegeruste kunstenaresse, Mevr. moritz, geb. reijermans, houdt niet op, ons een waar genoegen te verschaffen, wanneer zij de keurige vruchten van haar penseel aanbiedt. De getrouwheid der uitvoering deed het stuk met dood Wild en Vruchten, door haar geleverd, eene niet onbelangrijke plaats beslaan onder de beste stukken.
May en esman gaan merkelijk vooruit. De ingezondene stukken van den kunstliefhebber singendonk waren bevallig en fraai geschilderd, en voldeden niet minder dan bevorens. De hoop verdient even zeer lof, en zou welligt in een edeler vak, waartoe hem geenszins de aanleg ontbreekt, nog beter slagen; met één woord: in dit gedeelte der kunst, zoo wel als in de Stillevens, muntten vele beoefenaars uit. De hoogbejaarde hendriks gaf nu nog blijken van belangstelling. De stukken van den doosstommen eelkema, bij vroegere gelegenheden aangeboden, voldeden ruim zoo wèl als die van thans. Hij vermijde alle hardheid en overbodige kracht. Hij toont zich echter een kunstenaar van uitstekende vlijt en fijn gevoel. Hij en vele anderen kunnen, bij eene gestadige voortzetting hunner oefeningen, niet missen welverdienden lof in te oogsten.
En nu nog iets over de Zeegezigten, wier aantal, daar ik slechts van de voornaamste zal gewagen, zeer gering was. Aan het hoofd der Zeeschilders plaats ik den met roem bekenden schotel, die ons aan onze oude Meesters herinnert. Deze rijkbegaafde man, die ons in den jare 1818

{==179==} {>>pagina-aanduiding<<}
voor het eerst bekend werd, en toen reeds zulk voortreffelijk werk leverde, dat men hem, indien hij zoodanigen gang bleef houden, een' eersten rang onder de Zeeschilders toewees; schotel, zeg ik, heeft de verwachting van zijne bekwaamheden niet te leur gesteld. Hetgeen hij dit jaar leverde, getuigt van zijn vast en geoefend penseel. Hij heeft daarin het grootsche der Natuur, krachtig, stout, doch naar waarheid, afgemaald. De algemeene tevredenheid van het Publiek geeft volkomen regt, om ook zijne beide schilderijen als pronkstukken der Expositie te noemen. Dit ondubbelzinnig bewijs van belangstelling en goedkeuring strekke hem niet slechts tot bewijs van zijnen gevestigden roem, maar ook tot een streelend vooruitzigt, dat zijn naam, met lof en eer overladen, onze vaderlandsche Schilderschool tot glans en luister zal verstrekken.
Zijn Stadgenoot en Leermeester, (zoo ik mij niet bedriege) de langer bekende schouman, van wien wij een woelend en een stil Water, schoon in een' anderen trant dan schotel, hadden, blijft geenszins achterlijk. Zijne bekwaamheden nemen toe met zijne jaren; dit bleek aan deze zijne stukken, welke ieder zeer voldeden, ja meer dan men dusverre van dezen beroemden Zeeschilder zag. Het ontbrak schouman dus ook niet aan bewonderaars van zijn geoefend en gelukkig talent. Waarlijk, Dordrecht mag zich verheugen in het bezit van deze en nog andere waardige mannen! Die grijze stad blijft op den duur zeer vele uitnemende kunstenaars opleveren. - De overigen, die ons in dit gedeelte der kunst bijdragen schonken, als daar zijn ouwerkerk, sjollema, morel, enz. enz. kunnen in die hunner tijdgenooten zien, wat hunzelven ontbreekt, opdat zij, bij verdere ontwikkeling en volmaking, met gelijk onthaal worden bejegend.
Hoe gaarne ik mij thans nog onledig wilde houden met een overzigt van het Landschap, waaromtrent de oogst zoo ruim uitviel, dat eene der zalen naauwelijks toereikend scheen, om derzelver aantal naar behooren te bevatten, moet ik zulks besparen tot mijnen volgenden. In dezen hebben wij reeds genoegzaam gezien, dat in de opgenoemde vakken veel voortreffelijks aanwezig was. Het mindere getuigde van den ijver der vervaardigers. Deze hebben door eene onderlinge vergelijking kunnen zien, wat zij nog behoeven, om, met onafgebrokene vlijt en aanwending van alle krachten, tot dat top-
{==180==} {>>pagina-aanduiding<<}
punt te stijgen, waarop zij in den ouden roem van het land hunner geboorte kunnen deelen. Oorspronkelijkheid, geene slaafsche navolging, kan hen daartoe leiden. Alleen echte kunst zal altijd, in weerwil van hetgeen zich als schijnbaar goed moge opwerpen en voordoen, eene hooge en blijvende waarde behonden. Die echte kunst, om met zeker Schrijver te eindigen, is magtig te worden door te zien en te vergelijken; die echte kunst is gegrond op de lessen der Natuur, - lessen, die altijd leerzaam, en zeker zijn, om hen tot het schoone en bevallige te brengen, gelijk zij er anderen toe gebragt hebben.
Spoedig ontvangt gij mijnen laatsten. Vale!

Invloed des Christendoms op O-Taïti.

De Heer chamisso zegt, in zijne aanteekeningen op kotzebue's Reize (Ned. Vert. bl. 332): Wij twijfelen niet aan het gebeurde op O - Taheiti (de algemeene invoering des Christendoms aldaar); maar wij begrijpen het ook niet; en de Heer marin, die dit eiland vroeger bezocht, berigtte ons, hetgeen ons zeer duidelijk was, dat de inboorlingen meest de Zendelingen bezoeken uit nieuwsgierigheid, en om zich naderhand met het nabootsen hunner ceremoniën te vermaken. - Wanneer alle berigten van den Heer chamisso op geenen hechteren grond steunden dan dit, en wanneer hij in alles even zoo gereed was, te gelooven hetgeen hem verhaald werd, zouden wij zijne lezers beklagen. Dit is echter het geval in geenen deele.
Nogtans moet de Heer marin het eiland O-Taïti zeer oppervlakkig beschouwd, hebben, of de hervorming in den Godsdienst moet aldaar later veel dieper wortelen hebben geschoten. Wij hebben ten minste het verhaal voor ons van een bezoek, op den 25 Julij 1822, door het Engelsche Schip Good Hope op het eiland afgelegd, medegedeeld in de India Gazette, en daaruit overgenomen in de Nouvelles Annales des Voyages. Hetzelve doet volkomen regt aan de verandering, door het Christendom aldaar te weeg gebragt; en wij mogen met blijdschap dit in onze Eeuw volbragte werk tegenover de vorderingen des Ongeloofs in andere landen stellen.
‘Het is niet zonder belang,’ zegt de Schrijver, ‘de groote verandering na te gaan, die sedert de reizen van cook in

{==181==} {>>pagina-aanduiding<<}
de zeden der inwoners heeft plaats gehad. Het Londensche Zendelinggenootschap kan ten minste op ééne zaak roem dragen dat is, dat het alle deze volken eenen barbaarschen en afgrijselijken Godsdienst, door veelvuldige menschenoffers bezoedeld, heeft doen verzaken, en de weldadige voorschriften des Christendoms aannemen.
‘De verandering in hun zedelijk karakter, als het gevolg van het voorgaande, is wezenlijk verbazend, vooral omtrent de onmisbare onderscheiding des eigendoms. Cook heeft deze eilanders als het behendigste slag van dieven beschreven, die hij ooit had aangetroffen: thans was alles, wat ons toebehoorde, aan hunne blikken blootgesteld, en ter genade van hunne begeerlijkheid; zij onderzochten en beschouwden alles met eene naauwkeurigheid, die eenen tolbediende te Portsmouth eer zou hebben aangedaan, - en toch misten wij niet de geringste kleinigheid.
‘Zij hebben thans een geregeld wetboek, en eene manier van procedéren; over elk Regtsgeding zitten ten minste zes Regters, uit de Opperhoofden gekozen. De behandeling der Regtsgedingen is allereenvoudigst: de beschuldigde wordt slechts op eigene bekentenis veroordeeld, blijft hij ontkennen, en komt de zaak naderhand uit, zoo wordt hij het voorwerp eener zoo groote verachting, dat de vrees daarvoor het zelden noodig maakt, tot het onderzoek van getuigen over te gaan. De straf van diefstal en onkuischheid bestaat daarin, dat men den misdadiger een zeker eind straatweg doet aanleggen.’ [Volgens andere berigten, ook in de Annales medegedeeld, staat die zelfde straf op den laster: de lasteraar moet zelf, of met zijne bloedverwanten en vrienden, een aan wederzijden afhellend gedeelte van den grooten weg, een uur verre, en twaalf voet breed, aanleggen.] ‘Ook het tatouéren, anders zoo algemeen, wordt op dezelfde wijze gestraft. Alleen op verraad en moord staat de doodstraf, en wel de galg.
‘Op het onderhouden van den Zondag zijn de wetten ook zeer gestreng. Men mag dien dag geene schuit in zee laten, noch zelfs koken. Des Zondags en Woensdags wonen de eilanders geregeld tweemaal den eerdienst bij. Behalve de Zendelingen hebben zij ook vaste Predikanten, die lange leerredenen houden, welke goede gevolgen schijnen te hebben. De eilanders zingen goed. Vooral wanneer de Zendeling de muzijk verstaat, maken zij verbazende vorderingen;

{==182==} {>>pagina-aanduiding<<}
en het zingen in hunne vergaderingen overtreft verre dat in onze meeste kerken.
‘De kapellen zijn welgebouwd; de stoelen met houten snijwerk. Te Eimeo vervaardigde men op dat oogenblik eene kapel geheel uit koraalrots.
‘Men mag zeggen, dat het eigendom in zekeren zin gemeen is; want zij weigeren nooit een verzoek. Dikwerf,’ zegt de Reiziger, ‘bleven onze kostbaarste geschenken aan de Opperhoofden geen oogenblik in hun bezit, ten zij er vooraf beloofd was, dat zij die, uit achting voor ons, zouden bewaren. Zij hebben in hunne taal zoo min het denkbeeld van dankbaarheid, als het woord: ik bedank u. Het trof ons op eene onaangename wijze, hun de rijkste geschenken zoo geheel onverschillig te zien aannemen. Doch ook liefdadigheid beschouwen zij niet eens als deugd. Goede zielen in Engeland wilden een Genootschap ten behoeve der weezen in O-Taïti hebben opgerigt; zij wisten niet, dat er op het geheele eiland geen enkele verlatene wees bestaat. Bij de geboorte van een kind worden drie of vier eilanders, boven en behalve de natuurlijke ouders, tot 's kinds vaders en moeders benoemd. Zij nemen aan, het te helpen en te beschermen, en stellen er hunne eer in, aan die verpligting te voldoen. Het kind wordt ook als eene groote aanwinst voor het huisgezin en de maatschappij aangezien.
‘De bevolking, sedert cook zeer verminderd, groeit aan, ten gevolge der nieuwe orde van zaken, volgens welke de vrouwen meer geacht, en de huwelijken aangemoedigd worden. Het verfoeijelijke Genootschap der Erroës of Arreoys, door cook beschreven, is geheel afgeschaft; de sporen daarvan zijn nog overig, door het aan de mannen niet evenredige getal vrouwen.’
Er zijn op het eiland eenige weggeloopene matrozen: deze zijn een ware geesel voor de inboorlingen, door hun losbandig leven. Niet zonder blozen verhaalt de Schrijver, dat de éénige diefstal gedurende zijn verblijf het werk was van eenen Engelschen vlugteling uit Nieuwholland, die echter ook in 't openbaar, ten aanzien der inlanders, gebonden en teregtgesteld werd.
Maar het grootste gebrek der eilanders, en hetwelk hun met alle wilde of halfbeschaafde Volken gemeen is, bestaat in eene buitensporige zucht tot sterken drank. Nogtans hebben zij krachts genoeg over zichzelve gehad, om alle midde-
{==183==} {>>pagina-aanduiding<<}
len tot bereiding van gistenden drank (ava) te vernietigen, en die bereiding, op straf van ballingschap, te verbieden. (Het distilléren hadden zij van eenige Engelschen geleerd.)
Cook, die onwaardeerbare vriend en weldoener van dit eiland, is door de dankbare Taïtiërs als eene Godheid vereerd; doch deze buitensporige eerbied, die aan den grooten man menig menschenoffer had doen toebrengen, heeft ook met de invoering des Christendoms opgehouden. Thans zijn de Zendelingen de weldoeners van het eiland. Een hunner bereidt suiker (het suikerriet van O. Taïti is voortreffelijk), en het Zendelinggenootschap heeft eenen wever derwaarts gezonden, om den inwoneren het bereiden onzer lijnwaden te leeren. Zij dragen reeds veel de Europesche kleeding. Hoeden, in navolging der Engelsche stroohoeden, staan der vrouwen zeer wel.
Het is merkwaardig, dat er op alle de Gezellige Eilanden thans ingeschreven wordt ten behoeve van het Zendelinggenootschap. De Westmoreland, een vaartuig van 400 ton, werd door de inlanders gehuurd, en bijna geheel bevracht met hunne vrijwillige bijdragen, bestaande in kokosnoten, tarowortels, katoen, enz. Eene bijzonderheid van minder belang, doch die het sprookje wederlegt, alsof de Engelschen, door middel der Zendelingen, het eiland in bezit genomen, en dus de heiligste zaak slechts tot eenen dekmantel der heerschzucht gebruikt hadden, is deze, dat het eiland thans eene eigene vlag (rood met eene ster) heeft aangenomen, waarvan de Koningin, Weduwe van den bekenden pomarre, den grooten voorstander des Christendoms, de Engelsche Regering behoorlijk heeft doen verwittigen.
Dit is dan de eerste rijpe vrucht, die de pogingen van het in 1797 opgerigte Londensche Zendelinggenootschap hebben mogen dragen. De bekeeringen van eenen xaverius in Oostindië en Japan, en van andere Jezuiten in Paraguay, zijn zekerlijk in schijn talrijker; maar welk een Christendom leerden zij aan hunne nieuwelingen! Waren het meer dan namen en formulieren? Doch hier zien wij een beminnelijk Volk de eenvoudigheid zijner zeden behouden, en tevens de ondeugden en misbruiken, die het ontsierden en allengs vernielden, uitschudden, om zich door den besten Godsdienst geheel te laten geleiden. Hier kent men den boom aan de vruchten: godsdienstige, verstandelijke en zedelijke beschaving gaan hand aan hand. ‘Wie zou het ten tijde van cook hebben kun-
{==184==} {>>pagina-aanduiding<<}
nen gelooven,’ zegt de Schrijver der Annales, ‘dat men eens een wetboek te O-Taïti zou vervaardigen, op het eiland zelve drukken, en dat de meeste inwoners het zouden kunnen lezen?’ Waarom missen de zoo schrandere, vernuftige en nijvere bewoners der Sandwich-eilanden, die toch in handel en scheepvaart de Europeanen zoo gelukkig navolgen, die verstandelijke voorregten en beginselen van letterkundige beschaving? Dezelve zijn vruchten des Christendoms; en tahmeama's Staatkunde heeft hem de invoering van hetzelve verboden. De beschaving, die hij trachtte in te voeren, was dus op een' zandgrond gebouwd; zij was niet tegen de stormen bestand, die na zijn overlijden zijn opgestoken. Die van O-Taïti rust op een' rotssteen; de Staatkunde zal haar niet vernielen.

Aan Edwin, over het huisselijk geluk.

(Fragment.)

Beklaag u niet, mijn vriend! wijl, in 't kortstondig leven, 
Het lot, u toebedeeld, met zorgen is doorweven. 
Ik voel haar zwaarte; doch gij torscht ze niet alleen: 
De spitfe pijl des leeds grieft elken mensch, niet één'. 
 
Voorwaar, zoo iemand moge op aarde zalig heeten, 
't Is hij, die, in den kring van kroost en gâ gezeten, 
Na de afgeloopen taak, een wijl verâming schept, 
En uit den kelk der min met kuische lippen lept. 
Ik ken dat naamloos heil, uit liefde en echt gesproten, 
Dat eeuwig nieuw genot, schoon duizendwerf genoten, 
Die volheid van gemoed, die leed noch ledig duldt, 
Maar jaren zorgs beloont en elken wensch vervult. 
Ook mij werd, in een uur van 's Hemels welbehagen, 
Het voorregt toebedeeld, den vadernaam te dragen. 
De Godheid zag mijn ziel ontgloeid van liefde en trouw, 
En schonk me een Engel - neen! veel meer - een brave vrouw. 

{==185==} {>>pagina-aanduiding<<}

Hoe juichte ik in mijn heil! hoe borst ik uit in klanken, 
Door tranen half gesmoord! hoe was mijn denken danken, 
Toen zij me, ontroerd, haar hand voor 't heilig outer schonk, 
Mij trouw zwoer tot den dood, en mij in de armen zonk! 
Ach! 't is geluk, mijn vriend, met haar vereend te wezen, 
Die ons bekoort; altijd in 't minlijk oog te lezen, 
Dat, spiegel van 't gemoed, een schuldloos hart vertoont, 
Waarin de deugd alleen en onze beeldtnis woont. 
 
Maar, smaakte ik reeds een vreugd, ver boven taal en zinnen, 
Die me, in mijn gâ, mijn lot, mijn leed zelfs deed beminnen, 
En alles om mij heen omgaf met hooger schoon, 
Hoe zeer verhief zij zich, bij 't worden van mijn' zoon! 
O! leende de Englenrij, die 't grenzeloos verrukken, 
Dat zielen kneedt en smelt, gewoon is uit te drukken, 
Mij, stof, de hemelgaaf, om 't overstelpt gemoed 
Te ontlasten in een' stroom van woorden - neen! van gloed, 
Hoe schetste ik dan 't gevoel, dat in mijn levensader 
Nieuw aanzijn goot, toen 't al' mij toeriep: ‘gij zijt vader!’ 
Ik zag mijn' eerstling, die, met schemerend gezigt 
En schreijende, ons begroette en 't pas gerezen licht, 
Drukte in vervoering hem aan 't hart, en duizend kussen, 
Verteederd, op zijn' mond, of ik zijn wee mogt sussen, 
Maar had geen woorden, had geen klanken, beefde, en zonk 
Haar, spraakloos, aan de borst, die mij den lievling schonk! 
 
Neen! hooger heil is nooit den sterveling gegeven, 
Dan, in beminlijk kroost, zichzelven te overleven! - 
Tot driewerf toe viel mij die zaligheid te beurt. 
Gelijk een zonnebloem, van hoogen blos gekleurd, 
Die, pralende in den hof, drie knopjes, pas ontsloten, 
In al de pracht der jeugd haar' stengel uitgeschoten 
En schuilende in haar' dos, met uitgespreide blaân 
Bedekt voor 't middagvuur, de stortvlaag en d' orkaan, 
Zoo lachte mij wel ras de dierbre moeder tegen, 
Met mijne zoontjes, in haar' schoot en arm gelegen. 
Hoe viel mijn denkkracht weg in d' aanblik van die groep! 
Betoovrend harpspel was mij 't kinderlijk geroep; 
En, met geschokte ziel in kroost en gâ verloren, 
Voelde ik, in mijn gezin, een' hemel mij beschoren. 
 
Verheug u in mijn lot, o Edwin! en geniet 
Den voorsmaak eens geluks, dat de echt alleen ons biedt! 

{==186==} {>>pagina-aanduiding<<}

Verwarm u aan den gloed, die vlam schiet door mijne adren! 
Hij is geene afkomst waard van onbesproken vadren, 
Wiens hart, schoon 't poolijs waar', niet van verrukking smelt, 
Als hij de tranen ziet, uit oudervreugd geweld; 
Verachting schandmerk' hem, wiens borst, met staal omtogen, 
Den invloed wederstaat van liefdes alvermogen! 
 
Doch niet op u zij met deez' schampre taal gedoeld: 
Ook u doorstroomt het vuur, dat bruisend mij doorwoelt; 
Ook gij, al wierd uw naam bij de ovrige aard vergeten, 
Zoudt, waart gij echtgenoot, mogt ge ook u vader heeten, 
In stilte heemlen bij uw' onwaardeerbren schat; 
Het kostelijkst juweel, in gouden schelp gevat, 
Zoude even min voor u met zoo veel boeijends pronken, 
Als 't oog der gâ, zoo rijk aan glans van minnelonken; 
Geen aadlijk parkement, geen vorstlijk hermelijn 
Zoude u meer, dan 't bezit van uwe telgen, zijn. 
 
Maar, Edwin, blaakt ge, als ik, voor 't heil des echtenlevens, 
Beseft gij zijn geluk, doorgrond zijn jammer tevens! 
De smart treedt met de vreugd altijd ter woning in; 
Zij plaatst zich aan den disch, te midden van 't gezin. 
'k Wil niet van zorgen, uit behoefte ontstaan, gewagen, 
Niet spreken van 't gebrek en al zijn zusterplagen; 
Maar schets u, wat men lijdt, als de onafwendbre schicht 
Des doods zich op de borst van onze dierbren rigt! 
 
Zaagt ge ooit het laaije vuur, dat, heimelijk ontstoken, 
Al smeulend voedsel gaarde, een woning uitgebroken, 
En, van hun erf ontzet, met bleek en wild gelaat 
Der huisgenooten schare omzwerven langs de straat? 
Verdubbel hunne smart, en de onverbidbre rampen, 
Met wier vereende kracht het noodlot hen doet kampen; 
Ach! 't is een schaduw nog bij 't namelooze leed, 
Dat oudren grieft, wier telg, bedekt met doodlijk zweet, 
In 't vuur der koortse, ligt te worstlen en verkwijnen, 
Of 't woên ter prooi verstrekt van niet te stillen pijnen. 
Hoe foltrend is de klagt in des onnoozlen mond, 
Die hun om hulpe vraagt! Zij zoeken raadloos rond 
En zien naar redding uit; doch ijdel is hun trachten; 
De ziekte groeit; de kunst beproeft vergeefs haar krachten; 
't Is vruchteloos, dat zij in 's aardrijks holen dringt, 
En, 't geen ze er heilzaams vindt, hunn' duistren schoot ontwringt; 

{==187==} {>>pagina-aanduiding<<}

't Is vruchtloos, dat ze in Oost en West, in Noord en Zuiden 
Naar balsem aast, en leest de velden kaal van kruiden; 
Vergeess! de Dood bespot het mengsel in haar hand; 
Hij grijpt zijn offer, jaagt d' ontzenuwenden brand, 
Met sloopende almagt, door zijne aderen en buizen, 
En doet hem 't ziedend bloed door 't bonzend harte bruisen, 
Tot dat het veege lijf, voor schok op schok te teêr, 
In blaauwe stuipen stikt en zielloos ligt ter neêr. 
 
Wie schetst der oudren smart, nu zij hunn' lievling derven? 
Hun leven en geluk ontwortelde zijn sterven. 
Met tranen vochten zij het stroo, waarop hij rust; 
De vader snikt bij 't lijk, terwijl de moeder 't kust, 
En, schier ontzind van rouw, nog troetelt als te voren. 
De schepping heeft, voor hen, hare orde en schoon verloren; 
Er is een ledig in, dat huivring hun verwekt; 
Ze is onvoltooid, nu de aard hun dierbaar telgje dekt; 
't Afzigtlijk beeld des doods grijnst overal hen tegen, 
En bluscht niet schaars een hoop, die 't lijden op kon wegen. 
 
Nog droever is 't, wanneer twee zielen, lang vereend, 
Wier wederzijdsch geluk zich aan elkaar ontleent, 
Gewoon om onverdeeld te juichen en te treuren, 
Den band, die haar omwindt, zien door den dood verscheuren. 
Beschouw den droeven man, van weedom als verplet, 
Met roodbekreten oog, gezeten voor het bed, 
Waarop de teedre gâ, met afgepijnde leden, 
Het laatst vaarwel hem zegt en plengt haar laatste beden! 
Wat osser is zoo groot, dat hij niet brengen zou, 
Zoo 't tot herstelling waar' der aangebeden vrouw? 
O! wierd zijn bloed vereischt tot redding van haar leven, 
Zijn bloed, zijn leven zelfs, hoe willig zou hij 't geven! 
Hoe gaarne sneed hij zich de levensader af, 
Indien haar zulk een daad het veeg bestaan hergav'! - 
Helaas! hij drukt een' kus op haar bestorven lippen, 
En - hoort den laatsten zucht en d' adem haar ontglippen. 
Nu vaart hij op, verstomd van schrik, verlamd van kracht. 
Gebroken is haar oog; voor eeuwig dook 't in nacht; 
Bevrozen is haar mond, die eens hem zalig kuste, 
Haar wang verbleekt en blaauw, waarop de lente eens rustte. 
Een oogwenk hoopt hij nog op droom- en zinbedrog. 
‘Neen!’ roept hij, ‘neen! zij leeft, gewis zij ademt nog! 

{==188==} {>>pagina-aanduiding<<}

't Zou heiligschennis zijn, o Hemel! te gelooven, 
Dat Gij me een gâ, zoo trouw, een vrouw, zoo braaf, zoudt rooven! 
Gij scheidt geen zielen af, zoo teêr gehecht aaneen! 
Uw goedheid is te groot!’ - Hij vliegt naar 't rustbed heen; 
Maar de ijskoû van het lijk stort al zijn hoop ter neder. 
‘Ontwaak!’ zoo roept hij, schudt het ligchaam heen en weder, 
Slaat, van zijn lot bewust, wanhopend de oogen rond, 
Gilt siddrend: ‘Dood!’ - en zinkt bewustloos op den grond. 
 
De Godsvrucht beurt in 't eind hem op; door hare stralen 
Verlicht, ziet hij, meer kalm, zijn gâ ten grave dalen; 
Maar, ach! in de eenzaamheid, die nevelt om zijn spoor, 
Houdt heel natuur hem 't beeld der dierbre weêrhelft voor. 
Het vriendlijke ochtendrood brengt hem haar' blos te binnen; 
Het blanke licht der maan haar zuiverheid van zinnen; 
De slanke populier maalt hem haar fraaije leest; 
Het spieglend beekkristal haar helderheid van geest; 
Het argelooze lam, dat huppelt door de weiden, 
Schetst hare eenvoudigheid en vrolijke onschuld beiden; 
En als hij treedt in 't bosch, is 't of de nachtegaal 
Haar zangen nabootst en haar liefdevolle taal; 
Elk voorwerp doet hem steeds haar deugd en schoon herdenken, 
Komt telkens nieuwe kracht aan zijne droefheid schenken, 
En rijt zijn diepe wond weêr elken dag aan bloed, 
Tot dat hij de oogen luikt en rust in 't graf ontmoet. 
 
Beschouw nu 't leed des echts, en 't heil, dat hem omschittert. 
Hoe luttel wordt een vreugd, door zoo veel wee verbitterd! 
Wat blijft er van een' glans, zoo zeer bewolkt van smart? 
Weegt al 't genot te zaam één scheiding op voor 't hart? - 
En waar ze één schok! - Maar de angst, het jaren lange kwellen, 
Die hij verduurt, wiens geest den tijd vooruit durft snellen, 
En 't vreeslijk afscheid peilt, dat ééns toch dagen zal; 
Die kwelling plet hem 't meest, die angst verpest hem 't al'. 
Hoe geeselt hem de vrees, wanneer zijn telgjes klagen! 
Hij waant alreê den stond, die hem ze ontrukt, geslagen, 
Zoo vaak een ligte pijn den frisschen lentegloed, 
Die hunne koontjes siert, verdooft en flaauwen doet. 
Hoe krimpt zijn hart ineen, als de oogenblikken naken, 
Wier komst zijne echtkroon zal een parel rijker maken! 
Hij ziet zijn gâ, beseft haar lijden, en gelooft 
Door 't teugeliooze wee haar reeds zijn' arm ontroofd. 

{==189==} {>>pagina-aanduiding<<}

Zoo, eindeloos gesleurd, slijt hij met wakende oogen 
De nachten, gaat des daags van zorgen neêrgebogen, 
En weent op 't keurgebloemt, dat om hem henen praalt, 
Een' dauw van tranen, die zijn geuren ruim betaalt. 
 
Zoo staan wij dan aan 't doel, en zijn met vaste schreden, 
Mijn Edwin! 't kronklig pad des doolhofs uitgetreden. 
Wij hebben van nabij de trotsche praal beschouwd, 
Die ons het oog verblindde, en vonden klatergoud. 
Wij toetsten de oudervreugd en 't zoet van 't huislijk leven, 
Maar vonden grooter heil van grooter ramp omgeven. 
 
Waarom u dan onteerd door magteloos geween, 
Wijl 't lot u niet vergast op keur van wijn alleen? 
Waarom zou 't, u ter gunst, zijn stalen wet verkrachten? 
Ontleendet ge uw bestaan uit edeler geslachten? 
Op 't levenspad, zoo wel van Prins als bedelaar, 
Staan roos en distelstruik geslingerd door elkaar. 
 
Welaan dan! moedig 't oog, als ik, vooruit geslagen; 
Geduldig 't leed getorscht, dat we elken mensch zien dragen, 
En de ontevredenheid gewenteld van ons hart, 
Die 't stomp maakt voor de vreugde, en krimpen doet voor smart! 
Getroost en kalm te zijn in voor- en tegenspoeden, 
Naar onvergald genot nooit d'ijdlen wensch te voeden, 
Dat is geluk. Een dwaas, door dwalingen verhit, 
Die reikhalst naar een goed, dat de aarde niet bezit, 
Kan, wat hem vleijen moog', geen waar genoegen smaken. 
De wijze is steeds vernoegd, door nergens naar te haken: 
Tevreden in zijn lot, verbeidt hij, hoopt en duldt, 
En juicht, zoo de alsem niet alléén zijn' beker vult. 
 
C.G.W. 


Iets, over het nadeelige van geslotene scholen voor de jeugd.

Door bijzondere betrekkingen, al sedert lang, tot nadenken over een bepaald onderwerp genoopt, waag ik het, mijne bedenkingen over hetzelve mede te deelen. Deze bedenkingen betreffen de vraag: ‘welke zijn de nadeelen

{==190==} {>>pagina-aanduiding<<}
eener geslotene school, vooral voor de jeugd, tot nut van welke zij is opgerigt?’
Vooraf dien ik mij duidelijk te verklaren, wat ik versta onder eene geslotene school, opdat men mij niet ten onregte van partijdigheid beschuldige.
Eene geslotene school noem ik zulk eene, op welke het den leerlingen nimmer geoorloofd is, buiten de muren van het huis hunner inwoning te komen zonder geleider; op welke het geen' van hen vergund wordt, met eenig mensch uit de groote maatschappij te verkeeren, ten zij zoodanig iemand 's kweekelings vader, moeder, broeder, zuster, oom of tante zij; in 't kort, eene school, alwaar de kweekelingen nimmer een oogenblik op eigene voeten, maar, zelfs in het huis des gebeds, onder bepaald opzigt staan.
Men zal welligt twijfelen, of er dusdanig eene school besta, en mij, in dien waan, van nutteloozen ijver beschuldigen; doch men zij verzekerd, dat ik geene denkbeeldige school mij heb voorgesteld, maar van derzelver bestaan, bij eigene ondervinding, ten volle overtuigd ben.
Van kweekelingen of leerlingen sprekende, gelieve men zich te vertegenwoordigen jonge lieden van zestien tot vijfentwintig jaren, - menschen dus, welke reeds met de gave van onderscheiding zijn bedeeld, - menschen, van welke de meesten reeds geschikt mogen geacht worden, om de intrede in de ruime wereld te doen. Men houde mij intusschen niet voor zoo dwaas, dat ik die geschiktheid, alleen en in allen gevalle, zoude willen afmeten naar het getal der jaren, daar deze maatstaf, in menig opzigt, niet juist zoude zijn; maar toch, in de meeste gevallen, zullen jongelingen van bovengemelde jaren, wel eenige oogenblikken althans, op zichzelven kunnen staan.
Welke zijn nu de nadeelige gevolgen, die zulk eene opsluiting of afzondering, als ik bedoel, hebben kan, of hebben moet, voor zulke leerlingen, als waarvan ik gewaagde?
Het is eene door de geschiedenis bevestigde waarheid, dat zulke gestichten, welke men wel eens schuilplaatsen der deugd noemde, en welke bijna eene wereld op zichzelve uitmaken, maar al te dikwijls in tempels der ondeugd herschapen werden. Hierover hebben menschkundigen zich niet zoo zeer verwonderd; en de zwelgerijen, onmatigheden en onkuischheden der kloosters bedroefden de zoodanigen ten allen tijde

{==191==} {>>pagina-aanduiding<<}
meer, dan zij hun bevreemding baarden. - Er ligt trouwens in onze ziel een trek naar het verbodene. Veelal schilderen wij, in onze verbeelding, ons de dingen anders en bekoorlijker, dan zij werkelijk zijn. Naar mate wij de begeerde zaken minder kunnen deelachtig worden, naar die mate vergunnen wij vaak onze verbeelding te ruimere speling; niet ten allen tijde bedenkende, dat ook veeltijds het begeeren zonde is, en door daadzaken wordt achtervolgd. Intusschen wordt, door dusdanige gedurige voorstelling, het beste hart bedorven, en de doorgaande begeerten worden onrein. Men wiegt het gewisse bestendig dieper in slaap, door de bedenking, dat men toch het voorgestelde kwaad niet kan deelachtig worden, uit hoofde dat de gelegenheid tot deszelfs verkrijging te eenemale is afgesneden. Men waagt eene schrede verder. De gedachten uiten zich in woorden, achtende men alleen de daden zondig te zijn. En wie berekent nu de gevolgen eener zoodanige zielsziekte, die zich weldra aan alle leden des gezins mededeelt? Eindelijk zijn de driften tot zulk eene hoogte geklommen, dat zij, op eenen alles overschreeuwenden toon, bevrediging vorderen, en de mensch wordt niet zelden het slagtosser eener doellooze en onmenschkundige inrigting. Deze tracht nu zijne zinnen te verbijsteren, en wiegt zich in eene bedwelming, door het heilloos misbruik van sterke dranken; gene zoekt zoo veel voldoening als hij vinden kan, en wil voor het minst zijnen buik tot Afgod hebben; een ander.... Doch zwijgen wij, opdat wij niemands zedelijk gevoel kwetsen.
Indien het waarheid zij, dat kloosters, op zoodanige wijs, voor velen heillooze gevolgen hadden, welke redenen hebben wij dan niet, om soortgelijke te vreezen op eene school, welke met een klooster inderdaad veel overeenkomst heeft; vooral, wanneer wij hierbij denken aan de vacantiën, die, langer of korter, toch overal gegeven worden! Naauwelijks hebben zich de poorten des gebouws voor den jongeling ontsloten, of hij snelt dezelve uit. Na eene lange opsluiting, gevoelt hij nu op ééns al de waarde der vrijheid. Zijne borst ademt ruimer, zijn hart slaat vrijer, en uitgelaten van vreugde, en hakende naar genot, weet hij hetzelve niet altijd binnen de palen der matigheid te beperken, maar vergeet hij zich te ligt in het midden der vreugde, en ziet hij niet zelden met ijzing terug op het oogenblik, waarin hij vergat deugdzaam te zijn.
Ziet! de breede wateren van Gelderland, van tijd tot tijd

{==192==} {>>pagina-aanduiding<<}
het land overstroomende, zouden welligt een' schat van vruchtmakende slib achterlaten, indien men dezelve niet binnen te enge ruimte beperkt hadde. Nu eenmaal opgehoopt zijnde, en dan losgelaten wordende, of hunne dijken verbrekende, verwoesten zij velden, dorpen en steden. Doch, al heeft de opsluiting, welke wij bedoelen, niet zulke oogenblikkelijke, vacantiéle gevolgen, zoo zal toch elk de ondoelmatigheid beseffen eener opsluiting van jongelingen, die, overeenkomstig hunne bestemming, welhaast in de groote wereld zullen moeten verschijnen. Inderdaad, geene menschenkennis hebbende verkregen, weten zij niet altijd de klippen te mijden, waarop zoo menige deugdzame ziel gestrand is; maar laten zij zich, vaak te ligt, verleiden door de arglistigheid eens eigenbatigen vriends. Onbekend met de verleiding, en aan de hand des meesters niet geleerd hebbende te staan, zullen zij bij den eersten storm vallen; even gelijk het kind, nog immer aan den kinderstoel gewoon, bij den geringsten stoot nederstort. Doch waar is de moeder, die haar kind, tot op gevorderden ouderdom, met gebondene beenen, in dien stoel houdt, en het dan eindelijk, eensklaps, midden op de drokke straten eener groote stad zet?
Zoude het ook voor leermeesters niet wijzer, niet voorzigtiger gehandeld zijn, wanneer zij hunnen kweekelingen eene niet te zeer afleidende, goede verkeering bezorgden; dat zij, in het geheim hunne gangen nagaande, dezen dikwijls raadgevingen, vermaningen, en, waar het noodig was, bestraffingen mededeelden, opdat de kweekelingen, aldus voorbereid en met ondervinding toegerust, de wereld eindelijk geheel alleen konden intreden?
Hoe veel van dien aard wordt er intusschen niet verzuimd op eene geslotene school! - Het is waar, dat elk mensch zijne bijzondere goede en slechte zijde heeft, en bijzondere aanmoedigingen of bijzondere bestraffingen, op eene eigene wijze bestuurd, vordert. Van dien kant beschouwd, is de opvoeding van een goed aantal jongelingen niet voor zeer gemakkelijk, ja zelfs voor zeer moeijelijk te houden. Doch, wat hiervan zij, de kennis aan het karakter van elk der leerlingen is voor den meester onmisbaar, en de grondslag, waarop alle zijne handelingen behooren te rusten. De meester kan ook eerst, na het verkrijgen van dusdanige kennis, een' goeden uitslag van zijne pogingen verwachten.
Het komt mij intusschen voor, dat niet alle leerlingen zich

{==193==} {>>pagina-aanduiding<<}
zoo gemakkelijk laten leeren kennen in het bij zijn van hunne leermeesters; dat velen dan met eene bijzondere omzigtigheid en schroomvalligheid te werk gaan; dat de grootste gebreken dan wel eens voor het scherpziendst oog verborgen blijven. Waar zal de leermeester zucht tot verspilling of gierigheid, waar trek tot overdaad of losbandigheid, waar zucht tot het spel ontdekken, alwaar de leerlingen nimmer aan uitgaven naar eigene willekeur worden blootgesteld; alwaar, door de strenge tucht, het jeugdige hart, ondanks zichzelve, immer in dezelfde plooijen gehouden wordt, en alwaar geene speeltafel te bezoeken valt?
Het is waar, voor den leermeester is het gemakkelijker, zijne leerlingen altijd onder zijne oogen te houden, en hen aldus, gedurende den tijd, dat zij aan zijne zorg blijven toevertrouwd, voor misstappen te behoeden; maar het is geenszins de vraag: ‘wat is het gemakkelijkst voor den leermeester?’ maar: ‘wat is het nuttigst voor de leerlingen?’ En het lijdt geen twijfel, of alle weldenkenden zullen hierop antwoorden: ‘Dit is het nuttigst voor de leerlingen, dat hunne ondeugden en gebreken worden gekend, uitgeroeid of verbeterd, in plaats van onderdrukt en slechts voor een' tijd verborgen.’
Of waant men welligt de ondeugden der jongelingen te kunnen uitroeijen, door dezelve te onderdrukken? Hoe! is het dan reeds deugd, als ik niet doe, hetgeen met mijnen pligt strijdt; ook dan, als ik niet anders handelen kan? of vooronderstelt deugdzaam handelen een handelen naar vrijen wil en uit edele beginselen? - Doch, wat behoef ik hierbij langer stil te staan? Staaft dan de geschiedenis der gevangene misdadigers niet mijne meening? Worden de dieven daardoor eerlijk, als zij, gedurende eene reeks van jaren, voor de gelegenheid tot stelen bewaard blijven? of kan men hen dan alreede eerlijk noemen, wanneer zij, achter hunne traliën opgesloten, niet meer het eigendom huns naasten zich toeëigenen?
Heil den edelen mannen, die, door menschenmin gedreven, niet alleen de gevangenhuizen, maar ook de gevangenen zelve, door eene gepaste leiding, willen verbeteren, en hen geschikt maken voor de maatschappelijke zamenleving!
Heil ook den leermeesteren, die het hun verleende gezag wijsselijk gebruiken tot leiding en besturing der leerlingen, en, te dien einde, geene middelen onbeproefd laten, om het

{==194==} {>>pagina-aanduiding<<}
verschillend karakter hunner kweekelingen te leeren kennen! Heil hun, die, door geene eerzucht verblind, of door geene bijzondere eigenzinnigheid of gemakkelijkheid gedreven, zichzelven het doelmatigste middel tot zoodanige kennis aan de kweekelingen voorbehouden, en daarvan een gebruik maken, waardig hun openbaar karakter!
De deugd moet altijd uit liefde tot de deugd volbragt worden; of liever, men moet zijne pligten volbrengen uit liefde tot Hem, die ons dezelve voorschrijft; en geene handelingen, hoe deugdzaam ook voor het oog, kunnen dien naam dragen, zoo zij uit eerzucht, eigenbelang of andere onzuivere beweegredenen zijn volbragt geworden. Hoewel er nu, buiten bovengemeld grondbeginsel van deugd, geen ander mag geacht worden te bestaan, zoo mogen wij nogtans, als hulpmiddel ter deugd, veilig ons oog op eene te verwachtene belooning vestigen. Trouwens, dit is de leer van het Evangelie; en het is ook daarom, dat wij belooningen, mits goed gewijzigd en door eene bekwame hand uitgedeeld, op de scholen niet kunnen misprijzen.
Zulke belooningen, welke het minst aanleiding geven tot trotschheid, eerzucht, nijd enz., kunnen gewis voor de meest geschikte gehouden worden. En waar is nu geschikter belooning op welvolbragten arbeid, of op een goed gedrag, dan de vergunning, dat de kweekelingen zich, op bepaalden tijd, naar dien kring mogen begeven, alwaar zij het liefst zijn, of welke men weet, dat voor hunne zedelijke belangen de beste is? Zij verwekt geene opgeblazenheid of te groot gevoel van eigene waarde; want alle kweekelingen kunnen van dezelve gelijktijdig gebruik maken, en er blijft geen zinnelijk teeken, geene zelfstandigheid over, welker aanschouwing den leerling aan eigene meerderheid telkens zoude kunnen herinneren. En nogtans geeft deze zelfde vergunning een gepast gevoel van eigenwaarde. Zij verwittigt den leerling, dat zijn meester hem niet houdt voor zoodanig een', die geene beginselen van deugd bezit; maar dat deze in hem vertrouwen stelt. En juist dit blijk van het vertrouwen zijns meesters zal elk welgeaard kweekeling aansporen, om hetzelve niet te beschamen, maar zich waardig te maken, en den meester, door een goed gedrag, ook buiten zijne oogen, te verblijden.
Van den anderen kant, welk eene krachtige straf is het intrekken van zulk eene vergunning voor elken leerling, die

{==195==} {>>pagina-aanduiding<<}
gevoel bezit en de deugd waardeert! Zij geeft toch een wantrouwen omtrent 's kweekelings deugd, eene twijfeling aan de goede gesteldheid van zijnen zedelijken toestand te kennen. En zoude zulk eene straf niet oneindig meer vermogen, dan honderd vernederende, vaak onvoegelijke, altijd in drift uitgesprokene scheldwoorden? - niet oneindig meer, dan een slag of stoot, of andere ligchamelijke kastijding, die het ligchaam pijnigt, maar het hart verbittert tegen den leermeester? Hoe! de menschheid verheugt zich, dat er zich eene stemme verheft tegen de openbare lijfstraffen van misdadigers, die zoo menigeen alle zedelijk gevoel deden uitschudden; en men zoude dezelve billijken op eene school, opgerigt ter vorming van nuttige mannen voor de maatschappij; op eene school, der wetenschappen geheiligd?
Wij laten deze bedenkingen over ter bepeinzing van alle leermeesters en vormers van zoodanige jongelingen als wij bedoelen, en willen hun met nadruk gezegd hebben, dat zij in deze woorden eene bijdrage kunnen vinden tot de kennis van het jeugdige hart.

Toegift tot het stukje: ‘Één ding is noodig.’ (*)

Verslag gedaan hebbende van zekere, in Duitschland uitgebroeide, misgeboorte van windischmann, vordert de onpartijdigheid, dat wij, door de mededeeling van een paar zinsneden uit rust's Repertorium, onze Lezers in staat stellen, om te oordeelen, hoe, behalve hufeland, ook andere Duitsche Geleerden over dusdanigen dweependen onzin denken; hetgeen, helaas! (want Dweepers zijn elkander, in alle Landen, in vele gelijk) ook bij ons, te midden van het helder licht, dat ons bestraalt, wel niet geheel onnut kan geacht worden.

‘Ik heb ergens gelezen,’ zoo luidt het ter aangeduide plaatse, ‘dat men de Egyptische duisternis op flesschen gekurkt heeft, om dezelve als eene heilige reliquie voor het geheele menschdom te bewaren. De Heer windischmann heeft hier eene dergelijke proeve geleverd, - scherpzinnigen onzin, helderlichtende donkerheid.’
‘Wie ons zou willen verwijten, dat wij bij de inleiding

{==196==} {>>pagina-aanduiding<<}
van dit geschrift, hetwelk zichzelve weêrlegt, te lang vertoefd hebben, die bedenke, welke middelen men van alle kanten gebruikt, om de vrije ontwikkeling der Rede te stuiten. De bezadigde onderzoeker wordt niet verleid; maar de jeugd, wier verbeelding buitendien levendig, en wier voet nog onvast is, geeft zich gaarne aan het schemerlicht over, waarbij het moeijelijk navorschen en nadenken wegvalt. Daarenboven behoorden Vorsten en volken te waken en te overwegen, dat zulke pogingen geenszins de bevestiging van een levendig en werkzaam geloof ten doel hebben, maar ten bewijze verstrekken, dat Rome niet vergeten kan, dat het tweemaal de wereld beheerscht heeft.’





Na de inzage van des heeren A.S. Thelwall's zoogenaamde christelijke opwekking.


Wij schenken, met blijdschap, aan de armen ons brood, 
En redden den broeder, zoo graag, uit den nood; 
Wij helpen en geven, in kommer en smart, 
En 't helpen en geven bezaligt ons hart. 
 
Wij hooren in stormen en onweêr Gods stem, 
En buigen ons neder en knielen voor Hem, 
En danken den Vader, in Christus, den Heer, 
En roemen Zijn grootheid en prijzen Zijne eer. 
 
Wij zien in de rampen des levens geen straf; 
Want zegen is al, wat de Godheid ons gaf: 
In voorspoed en onheil, in vreugde en in druk, 
Bedoelt toch een Vader ons duurzaam geluk. 
 
Wij eeren dien Vader en dienen Zijn' Zoon; 
Geen pligt is den Christen meer eervol en schoon; 
De liefde tot Hem drijft tot weldoen ons aan, 
En zalig is 't ons, in Zijn voetspoor te gaan. 
 
Wij kleeden den naakten en geven hem brood, 
En doen, wat de Heiland der wereld gebood; 
En, als iets verkeerds dit ons pogen bevlekt, 
Dan wordt door Zijn liefde die zwakheid bedekt. 

{==197==} {>>pagina-aanduiding<<}

Wij vragen noch gissen met angstig gesteen, 
Maar laten het oordeel der Godheid alleen: 
Ondenkbaar verheven en eeuwig is Hij; 
Maar stof zijn wij allen - van gistren zijn wij. 
 
Wij knielen - maar zetten ons niet op den troon, 
Den troon van den Vader en Christus, Zijn' Zoon; 
Wij eeren Zijn lessen en volgen Zijn' wil, 
In ootmoed des harten, geloovig en stil. 
 
Wij eeren de dienaars, die Hij ons hier liet; 
Wij lastren, beliegen en smaden hen niet; 
En zijn zij ook menschen, ons allen gelijk, 
Zij zijn toch gezanten van 't hemelsche rijk. 
 
Wij houden hen immer in achting en eer, 
Als knechten en dienaars van Christus, den Heer; 
In Hem zijn zij allen ons dierbaar en waard, 
Door wie onze Koning Zijn rijk hier vergaart. 
 
Wij laten hier schelden en smaden, wie wil; 
Ook Jezus zweeg eenmaal op lastertaal stil: 
Wij volgen het voorbeeld, dat Christus ons liet, 
En schelden en smaden den lasteraar niet. 
 
Wij stenen noch zuchten van oordeel of straf. 
Eens scheidt onze Meester het graan van het kaf; 
Eens rigt Hij en oordeelt; de Hoogmoed stort neêr, 
Maar Liefde verwerft dan de straalkroon der eer. 
 
Wij wachten dat oordeel, en zwijgen bedaard. 
Dan toch wordt het kaf en het koren vergaard; 
Dan dragen Gods Englen het graan in de schuur, 
Maar werpen het kaf met het onkruid in 't vuur. 
 
w.h. warnsinck, bz. 


Het edele Turksche meisje.

Eene ware Gebeurtenis.

Ten schrikkelijken dage, in het jaar 1822, dat de stad Aleppo, in Syrië, in een' puinhoop verkeerde, had zich een jong meisje naar de wijk der Franken begeven, om kondschap op

{==198==} {>>pagina-aanduiding<<}
te doen wegens haren bruidegom, een Franschman, die beroepshalve naar zijn land gegaan, en wiens terugkomst aanstaande was. Juist toen zij tot hare familie wilde wederkeeren, kwam de eerste schok der aardbeving. Vol angst wegens het gevaar, dat haren ouden vader dreigde, wilde de jonge Mahomedane haren tred verhaasten, toen een tweede schok haar doel bijkans onmogelijk maakte. De vrienden haars bruidegoms vereenigen zich, om haar den onvermijdelijken dood en de nuttelooze opoffering haars levens voor oogen te houden. Vergeefs! Niets kan haar van het voornemen afbrengen, om of haren vader te redden, of met hem te sterven. De taal der rede, de bekoringen der liefde, de voorstellingen, uit haren Godsdienst ontleend, dit alles moest zwichten voor hare oudermin. Men smeekt haar eindelijk in den naam haars bruidegoms. ‘Ach!’ zegt zij, ‘hij kan eene andere familie, eene andere gade vinden; mijn vader heeft slechts ééne dochter, om in hare armen te sterven!’ Zoo spreekt zij, terwijl zij haastig eene haarlok afknipt, hare armbanden en hare sjerp losmaakt, en dezelve aan de vrienden haars bruidegoms toereikt. ‘Zendt hem,’ zegt zij, ‘dit tot een aandenken, en zegt hem, dat ik voor hem alleen wilde leven, maar dat ik voor mijnen vader sterven moest.’ Op deze woorden ijlt het kloekmoedige meisje heen. Weldra beroert een nieuwe, heftige schok de ingewanden van het splijtend aardrijk; verpletterend storten de gebouwen ineen; het edel schepsel verdwijnt in den gapenden afgrond, en met haar de zeldzaamste schoonheid en waarlijk Christelijke heldenmoed!

Schilders fierheid.

De Schilder f. casanova spijsde bij Vorst kaunitz. Er werd over rubens en diens diplomatische talenten gesproken. Een Gezant, daar tegenwoordig, zeide: ‘Rubens was alzoo een Gezant, die tot tijdverdrijf schilderde?’ - ‘Uwe Excellentie vergist zich,’ antwoordde casanova; ‘hij was een Schilder, die tot tijdverdrijf Gezant was.’


{==199==} {>>pagina-aanduiding<<}

De wakkere soldaat.

Buonaparte toonde eens aan een Regement zijn ernstig misnoegen, dat het zich door den vijand zijnen Adelaar had laten ontnemen. Daar treedt een soldaat uit Gascogne voor, en zegt: ‘Zij zijn gefopt, Generaal! en hebben alleen den stok gekregen. Hier is de koekoek, dien ik in mijn' zak gestoken heb.’ En bij deze woorden brengt hij den Adelaar te voorschijn.

Napoleon en de Hollandsche stuurman.

Tijdens het verblijf van napoleon in Holland, vroeg hij den Stuurman van een Jagt, waarop hij zich bevond, ‘hoe veel zijn vaartuig waardig was.’ - ‘Mijn vaartuig!’ antwoordde de man kortaf: ‘Als het mij toebehoorde, ware mijne fortuin gemaakt.’ - ‘Nu,’ hernam de Keizer, ‘zoo zij 't het uwe!’ - Dit geschenk scheen hem echter in 't geheel niet aan te doen. Hij zeide tot een' vriend, die hem daarmede gelukwenschte: ‘Een zonderling geschenk! Hij geeft mij, wat niet het zijne is.’ En hij wilde het niet gelooven, vóór dat de Maarschalk duroc hem de kwitantie des eigenaars van tusschen de 6 en 7000 franks ter hand stelde. (Wij laten de echtheid dezer karakteristieke Anekdote ter verantwoording van den Hoogduitschen mededeeler. - Redact.)

Naïf bescheid.

Ten tijde van de eerste vervolgingen der Protestanten door de Katholijken te Nimes (1791) verhaalde de Geneesheer gouan, te Montpellier, de gruwelen, door hem aanschouwd. ‘Nu ja, dat is wel!’ hernam daarop de Markiezin de n.; ‘maar men kan uit uw verhaal niet opmaken, van welke partij gij zijt.’ - ‘Van de partij der kranken, Mevrouw!’ antwoordde de Arts.

Zonderlinge verklaring.

Lord walpole, Lid van het Lagerhuis, ontving eens,

{==200==} {>>pagina-aanduiding<<}
ter gelegenheld eener nieuwe verkiezing voor de Kamer der Gemeenten, een briefje, of liever ceeltje, waarop deze vleijende woorden stonden: ‘Zoo ge mij geen geld toeschikt, zal ik naar mijn geweten stemmen.’

De Gasconjer-knecht.

Een Gasconjer verliet zijn dorp, om, in eene naburige stad, bij eenen Heer, die algemeen voor een' verkwister bekend stond, zijnen dienst, als knecht, aan te bieden. Op diens vraag, wie hem borg zou staan voor een' bediende, daar ter stede vreemd, hernam de knaap met drift: ‘Parbleu, Mijnheer! dat is juist de vraag, die ik u wilde doen.’

Zeldzame soort van vriendschap.

‘Hoe! gij gearmd met dien befaamden gaauwdief!’ beet iemand zijnen vriend in het oor, dien hij met dezen dus vertrouwelijk op straat bejegende. - ‘Stil!’ hernam de ander; ‘als ik hem niet bij den arm hield, had hij zeker zijne hand reeds in mijn' zak!’

Zouden er meer zulke weeuwtjes zijn?


Mijn buurvrouws man werd krank en stierf. 
Zij scheen wanhopig; elk was met haar smart bewogen: 
Ik sprak, opdat zij troost verwierf, 
(De tranen stonden mij in de oogen:) 
‘'k Beklaag u. Gij verloort wel veel?’ 
Haar antwoord, regt sentimenteel, 
Terwijl haar suikken 't huis vervulden, 
Was: ‘Ja, Mijnheer! In 't jaar ruim vijftienhonderd gulden.’ 


Aan mevrouw ***, wie mijne zucht voor antiquiteiten belgde.


Mijn smaak voor de Oudheid, zoo mishaaglijk in uw' zin, 
Is 't zedig zinnebeeld van mijne kuische min. 
Die liefde voor Antiquiteiten, 
Moet zij, bij U, niet voor mij pleiten?! 

No. III, Meng. bl. 104. laatste reg. plaatse men eene comma achter het woord belooft.
Ibid. bl. 139. reg. 5 v.o. staat eigenwijs, lees eigen wijs.
Ibid. bl. 149. coupl. 2. reg. 2. staat zoog, in plaats van toog.






{==201==} {>>pagina-aanduiding<<}

Mengelwerk.

Leerrede, over het ongepaste der bepaling van Gods oogmerken, wanneer hij een volk met rampen bezoekt, en het Christelijk gebruik, van de nu onlangs bij ons geledene, tot stichting en troost, te maken.

Door N. Swart, Leeraar der Remonstrantsch-Gereformeerde Gemeente te Amsterdam. (*)

En hij vraagde Hem met vele woorden; doch Hij antwoordde hem niets.

lucas XXIII: 9.
De geschiedenis, tot welke onze tekst behoort, is u bekend. Pilatus bevond zich in verlegenheid met eene zaak, die hem tusschen pligt en belang, misschien ook wel tusschen trotschheid en vrees, hooghartigheid en laagheid, deerlijk beknelde. Men had Jezus tot hem gebragt, om Hem te veroordeelen; maar hij vond geene schuld in den mensche, en wilde zich niet tot het bloote werktuig van de nijdigheid en wraakzucht der Joden vernederen. Hij vreesde hen echter; hij vreesde voor oproer onder het volk, voor verlies van hofgunst en ambt, wanneer zulk een gevolg zijner vrijspraak door dezelfde kwaadaardige priesters te weeg gebragt, en daarna in het hatelijkste licht bij den ergdenkenden Keizer wierd voorgesteld. Ie-
{==202==} {>>pagina-aanduiding<<}
der voorwendsel was hem derhalve welkom, dat hem uit deze netelige omstandigheden kon redden; en hij hoorde niet zoo ras, dat Jezus Zijn werk in Galilea begonnen had, of de vraag, of Hij dan een Galileër was, en het besluit, op een toestemmend antwoord, om Hem aan den Regent van dat gewest, den Viervorst Herodes, te verzenden, werden dadelijk kenbaar gemaakt. Zij stonden wel te zamen niet op den besten voet; maar, daar dit niet onwaarschijnlijk op naijver omtrent wederkeerig gezag en aanzien berustte, zoo kon immers deze daad als een blijk van kiesche oplettendheid omtrent de regten van den Joodschen Prins worden beschouwd; gelijk wij inderdaad lezen, dat Herodes en Pilatus op dien dag vrienden werden. Ziet daar dus onzen Heiland wederom voor eene andere regtbank gevoerd! De beheerscher van Galilea ontvangt Hem met vreugde, niet zoo zeer echter om het bewijs van achting, hem hierin bewezen, nog minder om de gelegenheid van zijnen onschuldigen onderdaan te kunnen beschermen tegen Jeruzalemmers, die hem welligt niet zoo vreesselijk waren, of, integendeel, van der regtvaardigheid en der ruste van zijn volk, door de veroordeeling van den schuldige, een welverdiend offer te brengen; neen, maar omdat hij veel van Hem gehoord had, zijne
nieuwsgierigheid daardoor reeds lang was gaande gemaakt, en hij hoopte eenig teeken te zien, dat van Hem zou gedaan worden. Uit dezen hoofde dus, uit ijdele nieuwsgierigheid, vraagde hij Hem met vele woorden; doch Jezus antwoordde hem niets. Schoon de overpriesters en de schriftgeleerden daarnevens stonden en Hem heftiglijk beschuldigden, deze gelegenheid gretig aangrijpende om te spreken, en 's mans oneerbiedige halsstarrigheid, zoo niet erkende schuld, in het licht te stellen; schoon Herodes en zijne krijgslieden Hem, op denzelfden grond, als een' bloohartige en onmagtige, verachtten en bespotteden, - hij antwoordde hun niets. Geen belang kon Hem hiertoe bewegen; geen gevoel of aandoening opende Hem den mond tot zulk een antwoord. Wat kunnen wij hiervan zeggen, T.T.? Wat anders, dan dat

{==203==} {>>pagina-aanduiding<<}
het beneden de waardigheid van den grooten Leeraar Israëls was, zich met beuzelpraat en ijdele nieuwsgierigheid in te laten. Het mogt al een Koning zijn, (schoon Herodes dien titel niet wettig voerde) die zijne vragen tot Hem rigtte, het was de Zone Gods, des allerhoogsten Konings, die daarop zweeg. Ja, hoe men spotte en zijne verachting te kennen gaf, ligt beefde de moordenaar van Joannes den Dooper, de zwakke en bijgeloovige Antipas, (die Jezus, toen hij het eerst van Hem en Zijne wonderen hoorde, voor dien uit den dood verrezen' Godsman had gehouden) in het schuldige hart, en had, zoo min als Pilatus, den moed, Zijnen doodvijanden te wille te zijn. En, hoe men Hem als een' Spotkoning toerustte, en in dien tooi, langs de straten van Jeruzalem, liet terugvoeren tot Pilatus, Zijne grootheid, Zijne wijsheid en Goddelijkheid blinken voor ons evenzeer in dit zwijgen, als in het meestgepaste en krachtigste spreken, uit. Hetzij sprekende, hetzij zwijgende, in al Zijnen handel, in doen en lijden vertoont Hij het beeld der Godheid. Deze gedachte werd inzonderheid bij ons levendig, toen wij den tekst op nieuw inzagen, om een onderwerp ter behandeling voor uwe godsdienstige aandacht daaruit te putten. Bij eene vorige gelegenheid stonden wij bij Herodes stil, als een voorbeeld van schandelijke ligtzinnigheid. Dat is nog slechts kort geleden, daar ik, door de ongesteldheid van een' mijner Ambtgenooten, binnen den gewonen tijd geroepen word, om tot u over deze geschiedenis te spreken. Het zal dus, hoop ik, niet ongepast door u geacht worden, dat wij ditmaal bijzonder op de omstandigheden dezer dagen, en, misschien, op de behoefte van sommigen letten; sprekende van Hem, die niet antwoordt van Zijne daden, die hooge is, - wie zou Hem begrijpen? - die, voor ons zwak en schemerend oog, in het duistere woont. Immers gelijk Herodes en zijne hovelingen Jezus vraagden met vele woorden, zoo ontbreekt het nimmer aan menschen, die
Gods geheimen wel gaarne zouden doorgronden, die daaromtrent vermetele gissingen wagen, en dezelve ten laatste als zekere waarheden uit-
{==204==} {>>pagina-aanduiding<<}
venten. Wanneer de Heer ons bezoekt, wanneer Hij komt in stormen en onweders, (om met de gewijde taal te spreken) dan is het, of zij zich verblijden in die komst, om, als in Zijnen naam, de vragen te beantwoorden, welke in het hart des verslagenen en bedrukten dan menigmaal oprijzen. Maar, welverre dat op deze wijze eenig licht zoude worden verspreid en de eere Gods gehandhaafd, is spotternij der ligtzinnigen en verguizing der onschuld niet zelden het gevolg van zulk een gedrag. Gij weet het, M.T., straffe is meestal het doel, dat zij, op welken wij het oog hebben, aan den bezoekenden God toeschrijven; ja, zij weten de bepaalde zonden en ongeregtigheden des volks, om wier wil die bezoeking komt, ten naauwste aan te wijzen, en, alsof het genoeg ware, bijbelsche woorden te bezigen, om eeuwige en onveranderlijke waarheden aan te duiden, voeren zij ons hunne valsche Godspraken onder eenen misleidenden en gevaarlijken glimp tegen. Maar weten wij dan niet, dat God Zijne kinderen ook tot zegen bezoekt, dat Hij zelfs tuchtigt, die Hij liefheeft, dat wij geboden worden ons te verheugen en te verblijden, wanneer wij in velerlei verzoeking vallen, wetende dat de beproeving lijdzaamheid werkt? Ja, leert ons niet een geheel boek des Ouden Verbonds, - het oudste en het schoonste boek, dat welligt ooit geschreven werd, - leert ons Job niet, dat de meerdere eere en de onmiskenbare luister der deugd van Gods vrienden en gunstelingen het oogmerk hunner vernedering kan zijn? - Wat zeggen wij! Is niet de leer des kruises eene leer der verdrukking en beproeving in dit leven, dat op hoogere zaligheid doelt? Is Jezus ons niet voorgegaan op dien steilen weg, en heeft Hij niet uitgeroepen: mijn God! mijn God! waarom hebt Gij mij verlaten? om daarna uitermate verhoogd en tot eenen Heer en
Christus te worden gesteld? Wat beduidt het derhalve, of men ons bedreigingen en verklaringen der Proseten voorhoudt, tot het Joodsche volk, op bijzondere tijden, gerigt? Die heilige mannen hadden daartoe den last ontvangen. Zij wisten, dat Jehova te dien tijde met tuchtiging en straf-
{==205==} {>>pagina-aanduiding<<}
oordeel zou komen. Zij werden daartoe opzettelijk gezonden tot een volk, welks wet meer door tijdelijken vloek en zegen, dan de geestelijke wet des Evangelies, werd gesterkt en aangedrongen. Maar wie heeft hun deze bijzondere zending gegeven en Gods raad verklaard, die in onzen tijd zulk eene tale spreken? Wie wijst hun, als met den vinger, den schuldige en de schuld aan, op welke een bijzonder oordeel past? Sedert wanneer is daartoe het onkruid van de tarwe gescheiden, die de Heer wilde, dat tot den oogst des toekomstigen oordeels met elkander zouden blijven opgroeijen? Gij ziet, M.T., dat zulk een bestaan zondige ijdelheid en dwaze vermetelheid is. Zoo min de Christus aan de ongepaste nieuwsgierigheid van Herodes voldeed, zoo min verklaart ons de Onbegrijpelijke in elk geval, waarom Hij verhoogt en vernedert, waarom Hij een land en volk Zijne almagt en ongehoudenheid tot eenigen bijstand, waarom Hij het, daarentegen, Zijne genade en barmhartigheid eindeloos doet gevoelen.
Maar, vraagt gij welligt, hebben dan die buitengewone gebeurtenissen en uitkomsten, zoo als wij wederom in de verloopene dagen opmerkten, met den Godsdienst niets gemeen? Is het regt geheel aan hunne zijde, die dit alles uit bloot natuurlijke oorzaken willen hebben afgeleid? Is het dan geen ongeloof, geene onchristelijke denkwijze, wanneer wij met alle godvruchtige bespiegelingen, uit zulk eene gebeurtenis afgeleid, als 't ware den spot drijven? - Ja, ik gevoel het, M.T., deze vragen zijn gewigtig, allerbelangrijkst voor uw hart. Van den eenen kant schijnt wel de gezonde redenering, en het misbruik, boven aangewezen, voor het natuurlijk beloop en den onvermijdelijken zamenhang der dingen te pleiten; maar van den anderen kant bezit gij toch uwen Bijbel, en de verzekering, dat geen muschje op de aarde valt zonder Gods wil en toelating; gij bezit het voorbeeld uwer godvruchtige vaderen, en de stalen van verhoord gebed, van verhooging des vernederden in het harte. En, gelijk gij den schrik des Heeren, wanneer Hij slaat, niet geheel

{==206==} {>>pagina-aanduiding<<}
uit uw hart kunt verbannen, zoo zoudt gij vooral de troostrijke toevlugt tot Hem in allerlei nood en bezoeking om alles ter wereld niet willen missen. Welaan, derhalve, staan wij voor eenige oogenblikken aandachtig bij de zaak stil, niet om het bijzondere, maar om het algemeene uit te vorschen, ongeloof en bijgeloof, kan het zijn, even verre van ons verwijderd te houden, en eenen ieder gelegenheid te geven, niet om anderen, maar om zichzelven tot God te brengen, en eeuwig heil uit tijdelijke ramp te putten. - Liefderijke Vader, die alles weet en alles regeert, die ook onze nooden en behoeften doorgrondt en kent, regeer onzen geest alzoo, dat een onbedriegelijk licht opga voor de bedrukten en twijfelmoedigen, een licht van vrede, vreugde en liefde, door den H. Geest! Amen.

Men kan alle wereldsche gebeurtenissen, en in het bijzonder alle verschijnselen, veranderingen en omwentelingen in de natuur, natuurkundig, maar ook godsdienstig beschouwen. De eerstgenoemde wijze van de zaken te beoordeelen is niet minder gegrond, geoorloofd en nuttig, dan de laatste. Alles op deze wereld staat in een vast verband; alles heeft zijne natuurlijke oorzaken en gevolgen; alles wordt naar algemeene en onveranderlijke wetten, volgens ingeschapene eigendommelijkheden en hoedanigheden, geregeerd. Naar dezen toestand van zaken rigten wij onze dagelijksche werkzaamheden in; op dezelve bouwen wij alle berekeningen van hetgeen wij ondernemen, en zonder dezen vasten gang in de wereldsche dingen zouden wij geenerlei gebruik van ons verstand kunnen maken, om veiligheid en genot op de aarde te vinden. Dus is het ons niet onbekend, dat het water de laagste plaatsen zoekt, en met geweld tot dezelve doordringt. Desgelijks weten wij, dat de stand van zon en maan hetzelve, op bepaalde tijden en plaatsen, aanmerkelijk doet rijzen, en dat de wind of in beweging gebragte lucht krachtig op het water werkt, het voortstuwt, het op- en nederwaarts doet gaan, en eene geweldige uitwerking helpt verrigten op alwat het-
{==207==} {>>pagina-aanduiding<<}
zelve tegenstaat. Er is dus altijd een zeker gevaar aanwezig voor een land, dat grootendeels beneden de oppervlakte van zee en rivieren is gelegen. Zoo vaak de gewone ijsgangen komen, de winterstormen waaijen, de hooge vloeden zich verheffen, ziet de landman beangstigd naar de dijken en andere waterkeeringen uit, die hem, naast God, voor onheil en gevaar moeten behoeden. Toen onze vaderen dit land te hunner bewoning verkozen, en onberekenbare moeite deden, om het te behouden en te vermeerderen, toen zagen zij dit gevaar geenszins over het hoofd. En, schoon dit inzigt ook verminderde, naarmate de rampen, op vele plaatsen, zeldzamer werden; schoon men op de vastheid en hoogte der dijken, die daar als eeuwige schutsmuren schenen te staan, al meer
en meer vertrouwde, ja misschien wel eens nalatig werd in het behartigen dier voorzigtigheid, welke immer noodzakelijk blijft, - de kundige zag daarom het gevaar niet voorbij; de ondervinding van vroegere tijden bleef hem leeren, hoe hoog de nood rijzen kan; ja hij weet, dat, bij een' ongelukkigen zamenloop van omstandigheden in hemel- en luchtgestel, het hechtste menschenwerk, en zelfs gewrochten der natuur, die onze kust bedekken, als broze stof bezwijken moeten. Ook deze zamenloop zelf is geenszins willekeurig. Schoon wij deszelfs oorzaken niet berekenen of ontdekken kunnen, zij bestaan daarom niet te minder. En de navorsching van alles, wat onze voorzorg vermeerderen, onze werkzaamheid beter rigten, en ons sterken kan in het worstelen tegen de natuur, is eene loffelijke, hoogstnuttige bezigheid. Wie zou op eenen hoogen bergtop ligt voor overstrooming vreezen? Wie beeft, daarentegen, in onze moerassige oorden voor onderaardsch vuur en allesvernielende schokken van de oppervlakte, op welke onze huizen rusten? Maar, gelijk rook en vlam het prachtige Napels en andere rijkgezegende oorden bedreigen, zoo is de zee onze vijandin, schoon zij, bij kalmere gesteldheid, onze vriendin en weldoenster is. Ja, wanneer de stormen opsteken, wanneer de orkanen bulderen, dan is de beurt

{==208==} {>>pagina-aanduiding<<}
om te vreezen aan u, Nederlanders! dan worden uwe schepen geteisterd, gaan uwe rijke ladingen onder, bezwijken ten laatste uwe gebeukte muren, en dringt de oproerige, die u dusverre ten dienste stond, met vernielend geweld naar binnen. Dit alles ligt in den aard der zake. Er gebeurt niets onnatuurlijks of bovennatuurlijks, wanneer gij door hooge vloeden ongelukkig wordt. En hij zou een dwaas zijn, die zoodanige gevaren te allen tijde van uwen toestand verwijderd wilde zien.
Doch niet minder dwaas hij, die, door deze natuurkundige, de godsdienstige beschouwing geheel verdrongen en veroordeeld rekent! Neen, de laatste is met de eerste volkomen bestaanbaar, en niet min betamelijk en nuttig tevens. Wie toch heeft dat ontzaggelijk geheel, door ons Natuur genoemd, uit het niet te voorschijn gebragt? Wie heeft de aarde als met een' drieling gemeten, de zee in zijne vuist bevat, alle krachten afgewogen, alle dingen in hun verband gesteld? Wie overzag al derzelver ontwikkelingen van den beginne af aan, regeert de wereld, en houdt den oceaan als in een' toom geklemd? Voor wien is tegenwoordigheid en toekomst één? Wie maakt de winden tot zijne boden, en de vuurvlammen tot zijne dienaren? ‘Het is God,’ zegt de Bijbel. ‘Het is God,’ weêrkaatst eene stem in ons binnenste. ‘Het is God, de Eeuwige, de Alwijze en Almagtige!’ roept ons het redelijk verstand, bij de beschouwing van alles, van zoo vele orde en zoo veel wonderbaars, onwederleggelijk toe. Het is waar, wij kennen slechts ten deele, en profetéren ten deele. Het gaat ons verstand te boven, hoe het bijzondere bij het algemeene in Zijn bestuur niet lijdt of verwaarloosd wordt; hoe geen haar van ons hoofd valt buiten Zijn bestel; hoe Hij heilig en regtvaardig blijft, en eenen iegelijk geeft naar dat hij behoeft. Het gaat ons verstand te boven, hoe God de vrije daden der menschen voorziet, en uit hunne dwaasheden en zonden mede een geheel te zamen weeft, dat gepast is om het menschelijk geslacht en elken mensch ten beste op te leiden. Het gaat ons verstand te boven, wanneer wij dit bestel als op

{==209==} {>>pagina-aanduiding<<}
elke bladzijde der wereldgeschiedenis willen lezen, waar zoo vaak eenerlei den vromen en den goddeloozen wedervaart, ja waar de verwarring en de verkeerdheid schijnen ten top te rijzen. Maar zouden wij, niet ziende, daarom ook niet willen geloven? Zouden wij ons bekrompen verstand tot een' maatstaf voor het mogelijke willen stellen? Zou, wat ons onverklaarbaar of onuitvoerbaar schijnt, ook voor den Oneindige en Onbegrijpelijke zoodanig wezen? Neen! wederom spreekt de Bijbel met onmiskenbaar gezag. In de profetiën zien wij God de volken oproepen, de veroveraars dienstbaar maken, heil en ramp scheppen, om Zijne oogmerken te bereiken. In de H. geschiedenis zien wij Jozef's overlevering door broedergruwel en Mozes' wegwerping door bloeddorstige tirannij met het verraden en den kruisdood van Jezus als aan elkander geschakeld, om ten gouden keten van Godskennis en behoud te verstrekken voor volgende geslachten. In het Evangelie vooral treedt die leer op met een gezag en eene overtuiging, die alle harten wint. Hij, die niet antwoordde op Herodes' onnutte vragen, wist immer, wat in den mensche was; Hij kende hem van den beginne, die Hem verraden zou; Hij verzekerde, dat de zoon des menschen moest overgeleverd worden; Hij teekende de geschiedenis Zijner kerke, door alle eeuwen heen, in gelijkenissen, en in uitvloeden des H. Geestes, treffend af; Hij, eindelijk, in wien de volheid der Godheid ligchamelijk woonde, heeft ons omtrent eene volmaakte Vaderzorg geenen twijfel overgelaten.
Het blijkt derhalve, ten aanzien der genoemde natuurkundige en godsdienstige beschouwing, dat wij, het eene doende, het andere niet behoeven noch behooren na te laten. Waakt en bidt, is ook hier van toepassing; en, terwijl wij een dankbaar oog tot God opslaan, die ons bewaart, vertroost, geneest, behoeven wij ons der erkentelijke lofsprake niet te schamen jegens menschen, die schat of kunst en tijd ten beste hebben, om te helpen en te redden. Maar, het is ons hier inzonderheid om den Godsdienst te doen. Wij hebben verkeerdheden

{==210==} {>>pagina-aanduiding<<}
gegispt in het gebruik, door sommigen te dezen opzigte begaan. De nuttelooze navorschingen, de roekelooze uitspraken vooral omtrent elke ramp, door God over een land of volk toegelaten, als door deze of die zonde, door deze of gene nalatigheid, door zulk of zoodanig eene goddelooze ketterij en dwaling onmisbaar te weeg gebragt, schenen ons toe volstrekt veroordeeld te moeten worden. Inzonderheid riekt het naar liefdeloozen hoogmoed, wanneer men zichzelven in dat oordeel niet betrokken acht, wanneer het oog, dat immer van zich ziet, elders die vlekken ontdekt, en een vreemde zich met onze bittere droefheid te ontijdig mengt. Hoedanig is derhalve de godsdienstige beschouwing, welke men bij iedere treffende volksramp, welke men inzonderheid bij die, onder welke zoo velen onzer landgenooten thans zuchten, algemeen mag aanprijzen? Hierop wil ik pogen te antwoorden, M.T. Naar deze aanleiding wil ik u zoeken op te wekken, om daaromtrent op eene regt Christelijke wijze te verkeeren, ter bevordering van algemeen en bijzonder heil, van tijdelijke en eeuwige zaligheid.
Het eerste gevolg dan, dat zulk eene gebeurtenis bij ons behoort te hebben, is verootmoediging voor God.
Waar vertoont zich Zijne grootheid voor elk in een zoo helder licht, als bij het woeden van storm en orkaan, bij het bulderen van zee en golven? Wanneer blijkt het meer, dat Hij alleen kan zeggen: tot hiertoe en niet verder! dan bij het wegspoelen onzer reuzenwerken, de vrucht van eeuwen overdenkens, van honderdtallen nijvere handen? Wanneer is Zijn adem zoo geducht, Zijn donder in de wolken zoo ontzettend, dan bij een oproer in de natuur, gelijk dat bij ons beleefd, bij het schudden en daveren der grondslagen van het gebouw der aarde, waarbij alle berekening van krachten tot niets verkeert? Neen, dan wordt de minst opmerkzame uit zijnen sluimer opgewekt. Die den gewonen loop der dingen met onverschilligheid beschouwde, die noch het groote noch het kleine gadesloeg, als het maaksel van Gods vingeren, die zie hier

{==211==} {>>pagina-aanduiding<<}
en verstomme, die aanschouwe Zijne groote werken, en geve Hem de eer!
Waar vertoont zich in het bijzonder onze afhankelijkheid van God in zulk een treffend licht? Wij weten, ja, ons leven is in Zijne hand; neemt Hij onzen adem weg, dan sterven wij. Maar slechts hier en ginds zien wij de bewijzen dezer waarheid rondom ons. Indien geen ouderdom of ziekte, geene algemeene onveiligheid of krijgsgevaar ons bedreigt, dan wandelen wij gerust; wij leggen ons neder en ontwaken: want het is vrede en geen gevaar. - Wij weten, ja, dat onze heerlijkheid is als eene bloeme des velds, dat onze bezittingen arendsvleugelen verkrijgen, en de armoede ons overvalt als een gewapend man. Maar de veeman acht zich min bedreigd door de wisselvalligheden der wereld. Zijn grond ligt vast; zaaijing en oogst, zomer en winter houden niet op; en, zijne have moge minder of meer opbrengen, zij voedt hem met het brood zijns bescheidenen deels. - Wanneer God echter Zijnen wolkenwagen betreedt, wanneer Hij de winden Zijne boden, de bliksems Zijne dienaren maakt, wanneer Hij de sluizen des afgronds opent en zee en stroomen gebiedt, dan valt het menschdom als de bladeren af, dan wordt al de schoonheid van eenen aardschen lusthof in woestijnen verkeerd, dan is er slechts een dag, een uur tusschen het kalme genot van alle de goederen dezes levens en de bitterste ramp en gebrek aan alles.
Waar, eindelijk, vertoont zich het geduchte van Gods magt en heerschappij in zulk een helder licht? Het is ons gewisselijk wel bekend, dat het kwade met het goede op deze aarde is vermengd. Met velerlei gevaren en rampen hebbende te strijden, is de wacht ons aanbevolen, en nalatigheid of misbruik van de gaven der natuur sleept menigmaal ontzettende gevolgen met zich. Het boek der ondervinding stemt te dezen aanzien met dat der Openbaring overeen. God is niet slechts goed en barmhartig; Hij is ook heilig en regtvaardig. En het kruis, voor Jezus opgerigt, doet ons sidderen bij de gedachte, wat eene

{==212==} {>>pagina-aanduiding<<}
zondige wereld van Hem vorderen, en zelfs over Zijne meestgeliefden brengen kan. Maar, gelijk de onbewolkte zon aan den hemel, de vruchtbare regendrop in de geopende vore, het geheele bloemenkleed der lente, en duizend zangerige kelen, die om hare verrijzenis juichen, tot een beeld van Gods Vaderhefde dienen, zoo schijnt Hij Zijn aangezigt te bedekken, Zijne hand af te wenden en den geest der verwoesting tegen ons los te laten, ja de roede Zijner Almagt te zwaaijen, wanneer de wateren ophoopen, wanneer de oceaan zijnen muil wijd openspert, om het drijvend vlot, waarop ons eenig al berust, geheel te verslinden.
Neen, alle deze dingen kunnen wij niet aanschouwen, zonder dat wij tot nadenken geraken. Wie vast aan de aarde verkleefd is, en op dezelve zijne hope bouwt; wie zich ijdellijk verheft op de glinsterende waterbellen van rijkdom en grootheid; wie slechts op de vreugde der wereld, en niet op vrede en blijdschap door den H. Geest is bedacht, - hoe zou hij niet stilstaan? hoe zou hij niet nedervallen voor den God, die hem gemaakt heeft? niet de stemme hooren: bereid uw huis, want gij zult sterven? o Gewis, T.T.! wij hebben dien wenk verstaan, den wenk der Almagt, die de aarde krimpen en sidderen doet. Wij hebben dien wenk verstaan, en zijn ingekeerd, een iegelijk tot zijn eigen hart. Wie is zonder verkeerdheid? wie is zonder zonde? wie wandelt zóó met God, dat hem noch hoogte noch diepte van het vertrouwen op Zijne liefde scheidt? Neen! wij struikelen allen in vele. Indien God met ons in het gerigt wilde treden, op duizend zouden wij niet één kunnen antwoorden. Welaan, M.M., aanschouwen wij des Heeren daden, en bekeeren wij ons, een iegelijk van zijnen zondigen weg! Heft uwe oogen op naar boven! Hier beneden is het niet. Dáár zal mot noch roest uwen schat verderven; dáár graven geene dieven door en stelen; dáár woeden geene winden en bruisen geene stroomen; dáár hebben wij een gebouw van God, een huis niet met handen gemaakt, maar eeuwig in de hemelen.

{==213==} {>>pagina-aanduiding<<}

Maar deze zelfde rampspoedige omstandigheden mogen ook eene andere aandoening bij ons opwekken, die namelijk van dankbaarheid en blijdschap.
Wij ten minste, zoo velen wij hier vergaderd zijn, ja deze gansche stad en gemeente, zijn genadiglijk verschoond gebleven. Wij hebben de hand des Heeren wel opgemerkt, en de diepe wonden, als door een' slaanden Engel toegebragt, hebben al onzen schrik en medelijden gaande gemaakt. Ja, wij weten, ook onze woonstede waggelde op hare grondslagen. Hetgeen anderen trof, dreigde ons van nabij. Ware de kalmte niet haastelijk teruggekeerd, ware het Gods welbehagen niet geweest, dat wij zouden gespaard worden, geen onzer had het geweld der wateren gekeerd, of was derzelver snelheid ontvlugt.
Nog meer: hoe gezegend is het weder, dat wij sedert dien opstand in de natuur hebben mogen genieten! De wind zwijgt, of hij stuwt de opgehoopte vloeden met zacht geweld terug; de zon lacht liefelijk van den trans, en belooft de dampen op te trekken, het vocht en de koude uit het aardrijk te halen. Niets belet den ijver en het beleid om breuken te heelen en behoedmiddelen voor nieuw gevaar te werk te stellen.
Wijders: hoe voortreffelijk heeft zich de voorvaderlijke deugd der hulpvaardigheid en milddadigheid onzer natie bij deze gelegenheid doen kennen! Hoezeer is het gebleken, dat ongeveinsde menschenliefde nog rijkelijk onder ons woont! Hoe aangenaam is deze opmerking voor den Christen, die liefde als de hoofdwet van zijnen Godsdienst erkent! Ja, is het niet, alsof deze schoone eigenschap op de proef gesteld, aan het licht gebragt en teffens bekrachtigd en uitgebreid moest worden door eene ramp, die zoo vele vroegere ramp en bittere tegenheid als 't ware de kroon opzet? Immers, in dit land zelfs hoorde men schaars van zulke giften, niet uit den overvloed, maar bij schraal gewin, of ook door de behoefte bijeengebragt. Geld en arbeid, zorg en gevaar, alles was terstond en is nog ten beste voor de ongelukkigen. En, ik kan het mede getuigen, geene pralerij, geene ingebeelde

{==214==} {>>pagina-aanduiding<<}
verheffing is de grond of het oogmerk van dit alles. Onbekendheid, klagte van niet meer te kunnen, eenvoudige gulheid bij den schenker van honderden en duizenden zoo wel, als van kleinigheden, zijn het zegel hunner waarachtige liefde.
Eindelijk: dit alles is wel niet in staat, de breuke te heelen. Menschenlevens zijn weggerukt, huisgezinnen van hun hoofd en steun beroofd, harten van elkander gescheurd, schatten door de golven verslonden, paradijzen in woestijnen verkeerd. Hoe velen treuren nog, opeengehoopt in openbare gebouwen, het brood der smarte etende, met geen eigen zweet besproeid, op geen' eigen akker gezaaid of geoogst, bij eene toekomst, zoo donker als de nacht! Maar, wij bezitten een licht op ons pad, waarvoor die duisterheid grootendeels verdwijnt. Zij, die omkwamen, zijn echter in de hand des Heeren; zij, die hen betreuren, treuren niet als die geene hope hebben; zij, die vader of moeder verloren, hebben eenen Vader in den hemel: deze is magtig te doen boven hetgeen wij bidden of denken kunnen, en Zijn naam is Ontfermer.
Ziet daar, T.T., eenige bijzonderheden opgenoemd, die ons bemoedigen, die ons verkwikken kunnen! Ziet daar stoffe van dankbaarheid bij het leed, van vreugde in den geest bij al den druk! God is niet van ons geweken, noch wij van Hem. Eer, dan het eene straf en uitwerking van Zijnen toorn te noemen, zijn wij geneigd u toe te roepen: Verheugt u en verblijdt u, omdat gij in velerlei verzoeking valt! Wie weet, wat goed is voor den mensch in dit leven? Zalig, zeide onze Heiland, zalig zijn die treuren, want zij zullen vertroost worden. Wanneer de beproeving eenmaal lijdzaamheid en volmaaktheid werkt, welker band de liefde is; wanneer eensgezindheid en onderlinge belangstelling, achting en genegenheid de onderscheidene standen en deelen van ons lieve vaderland nader aan elkander sluiten; wanneer deszelfs hoogschatting en vertrouwen bij andere natiën op nieuw toenemen, als van een onverbasterd en echt Christelijk volk, een voorbeeld van licht en liefde in deze gebrekkige we-
{==215==} {>>pagina-aanduiding<<}
reld, - zouden wij dan van achteren geene reden hebben om God te danken voor Zijne vaderlijke bezoeking? Ja, dit zij uwe hope, uw vertrouwen, Landgenooten! Daardoor gesterkt, zij uw gebed vurig, dat geene nog dreigende gevaren ons geheel mogen verslinden. Bidt zoo wel als gij waakt. En zorgt inzonderheid, dat het aan u, aan u, elk voor zich, niet hapere, om de rijkste vrucht van alle wedervaren te plukken. Hij toch, die schatten in den hemel vergadert, wordt rijk in God, wat ook de wereld neme of onthoude. Dengenen, die God liefhebben, werken alle dingen ten goede mede. Wanneer slechts Uw koningrijk komt, o Vader! dan geschiede vrij Uw wil in hemel en op aarde! Zoo bidt de godvruchtige, en hij verheugt zich in den geest.
Leeren wij regt, ons met hem te verheugen. Vragen wij niet naar anderen, niet naar de verborgenheden, die God in Zijne eigene magt heeft gesteld. Het is ware ligtzinnigheid, zich daarin toe te geven, - ligtzinnigheid, om welke de roekelooze spot, de verstandige zucht en treurt, - ligtzinnigheid, die den ongelukkigen slechts te ongelukkiger maakt, en hem het medelijden zelfs zijner medemenschen goddelooslijk ontrooft. Neen! Jezus zweeg; en, zwijgende onder den last, die allen meer- of minder drukt, laat ons slechts lijden en werken tot heil van allen! Dan drukken wij Zijne voetstappen; dan beschamen wij onze vijanden; dan is onze zegepraal zeker; dan herrijst welligt ons vaderland uit de vernedering, waarin het zonk, en wacht ons ten minste, in de blijvende stad der toekomst, eene heerlijke vergelding, met Hem opgewekt, met wien wij gestorven zijn, met Hem geheiligd, verheerlijkt, gezaligd, tot in eeuwigheid. Amen.


{==216==} {>>pagina-aanduiding<<}

Eenige aanteekeningen, over het kabinet van vergelijkende ontleedkunde, te Parijs.

(Vervolg van bl. 175.)

In de zevende kamer vindt men alles, wat tot de hersenen, de zintuigen en het geheele zenuwstelsel betrekking heeft. Men ziet hier de hersenen van vele soorten der vier bovenste dierklassen; maar men kan er niet veel aan studeren: het vocht is dikwerf troebel, en met een sterk bezinksel op den bodem van het glas, dat bij het uitnemen uit de kasten zich door de geheele flesch verspreidt, zoodat men bijna niets kan onderscheiden. Ik acht het ook onnoodig, alle deze preparaten op te noemen.
Men vindt hier de hersenen van die Hottentotsche vrouw (Vénus Hottentotte), waarvan men beneden het skelet geplaatst heeft, zoo als ook in de achtste kamer haar darmkanaal in eene flesch op liquor bewaard wordt. Men vindt hier ook de hersenen van den Orang-outang en meer dan 20 andere flesschen met hersenen van apen. Ook de hersenen en het ruggemerg bij den Ouistiti (simia jacchus), geprepareerd door den Heer. desmoulins. Het geheele dier is in de flesch. - Onder de pathologische gevallen merk ik op de hersenen van een paard, waarin eene der gezigtzenuwen vóór en na de kruising kleiner (dunner) is dan de andere. Onder de hersenen van vogels vindt men ook die van den struisvogel en Casuaris.
De preparaten van het oog zijn zeer talrijk, hoewel niet allen even goed. Deze verzameling begint met eenige preparaten van artisiciéle anatomie. Als eene der beste opspuitingen moet ik het oog van een hert vermelden; de choroïdea is zeer fraai, even zoo het oog van een' bok, waarvan de sclerotica is weggenomen. Wijders ziet men hier ook beenstukjes in de sclerotica van een Scomber thynnus.
Hierop volgen preparaten van het gehoor-orgaan, die

{==217==} {>>pagina-aanduiding<<}
ik zoo naauwkeurig mogelijk nazag. Er zijn zeer goede preparaten van het beenige gehoor-orgaan bij den mensch in twee bakken achter glas. Eenige dergelijke bakken bevatten dergelijke preparaten bij onderscheidene zoogdieren; een paar bakken waren met de gehoor-organen van volgels opgevuld. In een' bak vond men eenige preparaten van het gehoor-orgaan van de schildpad, en eindelijk in een' anderen eene suite van steentjes van het gehoor-orgaan bij de visschen. Geoffroy meent in goeden ernst, dat men deze steentjes met de krijtachtige zelfstandigheid moet vergelijken, die men somtijds in het inwendig oor bij den mensch, vooral als gevolg van eene verouderde lues syphilitica, aantreft; eene stelling, die mij eenigzins gewaagd en hoogst onwaarschijnlijk voorkomt.
Vervolgens ziet men hier preparaten van de huid, de haren, nagels, vederen enz., als zoo vele wijzigingen en voortbrengsels der opperhuid. Hieronder was ook eene soort van hoorn, die, volgens de etiquette, op de linker zijde van het voorhoofd van eene vrouw van 80 jaren groeide. Het voorwerp was meer dan twee duimen lang, rond, hard, spiraalvormig gedraaid, van eene ligte geelachtige kleur, en met eene gestreepte oppervlakte. Voorts ziet men hier nagels van onderscheidene zoogdieren, en van allerlei dieren schubben, pennen, haar, vederen enz. Hierop volgen de preparaten van het smaak- en reuk - orgaan, die echter weinig in getal zijn, en eindelijk eenige neurologische preparaten, waarvan ik er sommige wil opnoemen.
Préparation du nerf de la 'cinquième paire chez l'homme.
Tète de Coati roux pour montrer les nerss de la face.
Le grand nerf sympathique d'un tigre, - d'un phoque, - d'un eygne.
Het ruggemerg en stukken van onderscheidene zenuwen van verschillende zoogdieren.
Moëlle épinière de la Baudroye, coupée à deux pouces de distance du cervelet, point où commence la queue de cheval, préparé par M. desmoulins. Een zeer

{==218==} {>>pagina-aanduiding<<}
schoon en belangrijk preparaat; bij Orthagoriscus mola moet het ruggemerg nog korter zijn. (Arsaky bij carus Versuch einer Darstellung des Nervensystems, 1814. 4o. S. 127.) Ook de osteologie en de geheele overige structuur der visschen in het algemeen levert vele blijken op, dat alle organen in de nabijheid van den kop in een kort bestek zijn te zamen gedrongen.
Nerss de huitième paire et spinaux du Cotte grognant.
Préparations des nerfs de la tête de la Morrhue.
Drie preparaten van de zenuwen van het hoofd van de Muraena conger.
Het zenuwstelsel van de Mur. conger van de bovenzijde gezien, geprepareerd door den Heer desmoulins.
Wijders ziet men in deze kamer de volgende stukken:
Een waspreparaat van de zenuwen, die naar de oogholte gaan, bij den mensch.
Een ander van de zenuwen en spieren van het aangezigt; meesterlijk! door clemente susini, Firenze, 1797.
Een Apollo-hoofd.
De buste van gall.
Een pleisterkop voor de leer der organen van gall.
Visage d'un matelot indien, moulé au Havre en 1818, et donné par M. duvaucel.
Tête du chef d'une nation de la Nouvelle-Zélande, par M. walter buchanan; een dergelijk hoosd, medegebragt door freycinet, 1820; een derde zonder bijschrift.
Twee Negerkoppen van pleister.
Eenige slechte waspreparaten van de hersenen, enz.
In de achtste kamer zijn ingewanden en het darmkanaal van onderscheidene zoogdieren en vogels. Aan deze preparaten heeft men, zoo als ze daar staan, niet veel, daar ze in flesschen gestopt zijn, en men dus over de lengte van het darmkanaal, en over de betrekkelijke grootte van deszelfs verschillende deelen, niet kan oordeelen. - Leerzamer zijn dergelijke preparaten van amphibiën. Deze, veelal kleinere, dieren vindt men hier geheel in de slesch,

{==219==} {>>pagina-aanduiding<<}
en de buik- en borstholte is geopend, zoodat men de betrekkelijke ligging der onderscheidene deelen juist kan nagaan. Als een goed preparaat merk ik op: Lézard vert piqueté, dont les poumons sont injectés par M. mazzi de Sienne.
Tétard de Jackie ouvert (Rana paradoxa.) Het darmkanaal maakt vele spiraalvormige windingen, gelijk bij onze vorschpoppen.
L'Axolotl des Mexicains (Siren pisciformis), ouvert pour montrer les poumons et les branchies. Hier vindt men de kiembogen der visschen weder.
Ovaire et testicule de deux Lamproies pêcheés le même jour et presentés à l'Inslitut, le 27 Mai 1822, par M.M. magendie et desmoulins. Home meent, dat de Petromyzon en Myxine hermaphroditen zijn. (Philos. Transact. for the year 1815, p. 265 sqq.) Hoewel deze meening op eene misvatting schijnt te berusten, zoo waren toch echter nog nooit bij deze dieren de testes door de ontleedkunde aangewezen; altijd vond men ovariën. Het is eindelijk den Heere magendie gelukt, te gelijker tijd twee individuën van Petromyzon te vinden, waarvan het eene sterk ontwikkelde eijerstokken aanbood, het andere, dat een vijfde grooter was, een orgaan bezat, dat, even gelijk de eijerstokken, de gedaante van een' langwerpigen druiventros had, en ook wel door plaatjes inwendig verdeeld was, maar waarin deze plaatjes anders geplaatst waren, en niet in eene dwarsche, maar zeer schuinsche rigting liepen. Meckel meent ondertusschen, dat dit orgaan zeer wel een eijerstok, die zich ontlast had, konde wezen. (Archiv für die Physiologie, VIII, S. 241, 1823.) Hoe het zij, de Petromyzon is waarschijnlijk even min hermaphrodit als de overigevisschen; en, zoo men tot nog toe geene mannelijke individuën ontleed heeft, kan dit zeer wel zijn, doordien bij de lampreijen, die met de wormen in zoo vele andere opzigten overeenkomen, ook, gelijk bij deze dieren, de wijfjes in veel grooter getal dan de mannetjes voorhanden zijn (*).

{==220==} {>>pagina-aanduiding<<}

In het geheel is deze verzameling zeer rijk aan preparaten van de ingewanden der visschen. Hierop volgen gedeelten van het darmkanaal van onderscheidene dieren, en eenige weinige preparaten van de verschillende tunicae. - Belangrijk was mij een stuk van den slokdarm van de Testudo coriacea, medegebragt van het eiland Ceylon door den Heer lechenault, 1822. De oesophagus van de zeeschildpadden is met harde kegelvormige tepeltjes bezet, die naar achteren gekeerd zijn. (Cuvier, Leçons d'Anat. comp. III. p. 412.) Deze tepeltjes zijn hier hoornachtig, zeer lang en spits. Men vindt hier ook stukken van het net- en van het buikvlies bij den olifant, en de lever van eenige dieren. - In deze kamer zijn ook eenige waspreparaten. Een klein preparaat verbeeldt een lijk, dat begint te rotten. De blaauwgroene kleur van den buik en het magere van het geheel stelt de natuur goed voor. Voorts zijn hier waspreparaten van de myologie en splanchnologie van een' haan, en de anatomie van een kuiken.
In de negende kamer vindt men vooreerst harten van onderscheidene zoogdieren; vervolgens harten en longen van vogels en tweeslachtige dieren, en de harten van eenige vischen. Zij zijn bijna alle zonder opspuiting bewaard.
Daarna volgen (als preparaten van het systema circulationis) opspuitingen van de ledematen en van het hoofd bij kinderen, en eenige andere opspuitingen, waaronder eene injectie van de oorschelp bij het gewone hert, die zeer fraai is. Hier zijn ook eenige drooge preparaten, vervaardigd door mertrud. Het zijn opspuitingen van de nieren, longen en de lever, en het parenchyma is weggecorrodeerd.
Een waspreparaat van den ductus thoracicus bij den mensch is zeer middelmatig.

{==221==} {>>pagina-aanduiding<<}

Hierop volgen preparaten van het strottenhoofd en de tong van eene menigte zoogdieren, ook van vogels, tweeslachtige dieren en visschen.
Nieren van onderscheidene zoogdieren, ook waspreparaten hiervan. Andere glandulae, zoo als de maxillaris, parotis; ook de mammae van eene vrouw, van de Vénus Hottentotte (zeer ontwikkeld) en van een' olifant.
Zwemblazen van visschen, meest op liquor.
Wijders ziet men hier de organa generationis bij de vier klassen der gewervelde dieren, eerst achtereenvolgens die der mares, dan die der seminae. Waarom men niet liever de mannelijke en vrouwelijke deelen van elke soort bijeen heeft gezet, hetwelk het overzigt gemakkelijk zoude maken, weet ik niet. Het is toch niet goed al te streng af te scheiden, en daarbij is het onbetwistbaar, dat de voortplantingswerktuigen bij de beide seksen in een zeker verband staan en elkander gelijken; dit bewijst de ontwikkeling van het soetus; dit bewijst de vergelijkende zoo wel als de ziektekundige ontleedkunde. Ondertusschen zijn de beschrijvingen dezer werktuigen even zoo gerangschikt in de Leçons d' Anatomie comparée van cuvier; en elk, die mijne aanteekeningen tot hiertoe gevolgd heeft, zal reeds bemerkt hebben, dat dezelfde verdeeling, die in dit onschatbaar werk gevolgd is, ook in deze verzameling is in acht genomen; en de orde in dit werk moest uit deszelfs aard meer anatomisch dan physiologisch zijn.
Onder de organa generationis waren ook die van de Vénus Hottentotte.
De beroemdes oemmerring schreef mij in Julij 1823, dat hij in den buik van een Cobitis anableps drie zeer ontwikkelde jongen gevonden had, en dat dus deze soort even zoo zeer vivipara is als Blennius viviparus. Ook hier zag ik bij een preparaat van de organa generationis feminina van dit dier een klein vischje, dat men denkelijk in dit exemplaar gevonden heeft.
Op de preparaten van de voortplantingswerktuigen volgen er eenige, om de ontwikkeling van het foetus op te helderen. Deze verzameling is zeer rijk, vooral voor zoog-
{==222==} {>>pagina-aanduiding<<}
dieren. Voorts is er eene suite van de ontwikkeling van het bebroede ei. Hierop volgen de tweeslachtige dieren. Onder dezelven zij het mij vergund, de volgende preparaten op te noemen:
Oeufs de Chélonée (in eene flesch); zij hebben eene harde en witte schaal.
Jeune tortue de mer, dont le plastron a été enlevé pour laisser voir les viscères. La vésicule ombilicale remplie de matière émulsive tient à l'intestin par unpédicule très apparent; on voit aussi l'ouraque, qui va s'ouvrir dans la vessie encore distendue par l'urine.
Jeune foetus de tortue, dont le plastron, ouvert pour laisser voir la vésicule ombilicale, son pédicule et ses vaisseaux, n'est encore qu'une membrane. La partie postéricure de la carapace est retournée, de manière à permettre aux membres postérieurs d'être couchés sur le dos de la jeune tortue, pendant qu'clle est renfermée dans l'oeuf. Dit is zeer belangrijk; ik weet niet, of het bekend is, maar voor mij was het nieuw. Het schild is naar boven omgeslagen, en de bovenste oppervlakte van de pooten ligt op den rug, terwijl derzelver onderste vlakte naar boven gewend is. In het geheel neemt het foetus in het ei (dat der zoogdieren in deszelfs vliezen) de minstmogelijke ruimte in, en hierdoor wordt deszelfs ligging bepaald.
Foetus de crocodile vulgaire (Croc. niloticus); idem de crocodile à museau effilé. Foetus en eijeren van Gecko, enz.
Ook zijn hier vele preparaten voor de ontwikkeling en metamorphose der kikvorschen. Men vindt hier ook een skelet van eene vorschpop. Het is nog kraakbeenig, en bestaat enkel uit het cranium en de ruggraat. Ribben ontbreken er aan. Men ziet dus hier het pars essentialis sceleti. Het cranium is breed, en draagt van onderen de kieuwbogen. Het biedt eene treffende overeenkomst aan met het cranium der roggen en haaijen.
Foetus de Boa.
Foetus de couleuvre dont la vésicule ombilicale n'est plus qu'un gros coccum. Les vaisseaux ombilicaux renfermés

{==223==} {>>pagina-aanduiding<<}
dans une gaine, que leur fournit le cordon, se bifurquent pour aller se distribuer à l'alantoïde.
Wijders ziet men hier ook eenige foctus van visschen, vooral van Silurus en Cobitis, en eijeren van roggen.
Deux soetus de Seiche. Entre les tentacules de celui, qui est dans sa coque, on voit la vésicule ombilicale. Dit navelblaasje hangt met het foetus door eene verlenging van den slokdarm te zamen. Het was aan aristoteles reeds bekend. Deze berigt ons, dat, wanneer zich de jonge zeekat uit het inwendige witte gedeelte van het ei gevormd heeft, zij eindelijk het vlies vaneenscheurt en uitkruipt. Dit witte in het ei verschijnt eerst als eene hagelkorrel, als het wijfje gelegd heeft. Hieruit wordt de jonge Sepia gevormd, en wel het eerst aan den kop (ἐκ γὰς τούτον τὸ σηπίδιον ϕυέται ἐπι κεϕαλην), gelijk de vogels met hunnen buik daaraan bevestigd zijn; hoe eigenlijk hier deze zamenhang met de navelstreng was, wist men niet; maar het was zeker, dat, terwijl het foetus in grootte toeneemt, tevens ook het wit afnam, tot dat het eindelijk (gelijk de dojer in het vogelei) geheel verdwijnt. (Hist. Anim. V. 16.)
Ook vindt men hier nog eenige eijeren van mollusca, meest zonder etiquetten.
Boven de deur staan drie artificiéle preparaten van de vaten in ijzerdraad. Een van de venae en arteriae tevens, bij eenen volwassenen mensch; een ander van de arteriae; een derde van de venae afzonderlijk, bij een kind.
Eindelijk zijn hier, op twee tafels, onder glazen stolpen, preparaten van de magen en het darmkanaal van onderscheidene zoogdieren. Derzelver vaten zijn opgespoten.

(Het vervolg en slot hierna.)


{==224==} {>>pagina-aanduiding<<}

Viertal brieven aan eenen vriend, over de tentoonstelling der kunstwerken van nog levende nederlandsche meesters, te Amsterdam, van den jare 1824.

(Vierde Brief.)

Niemand zal het ons betwisten, geachte Vriend! dat de invloed der Schilderkunst een uitgebreid vermogen oefent op den mensch, welke geaardheid hem ook moge beheerschen. Hierover uit te weiden, duldt, behalve dat ik daartoe mijne krachten mistrouwe, ook de tijd niet; er zou ligt een geheel boekdeel over dit onderwerp kunnen geschreven worden. Bezit zij de kracht, gelijk ik bij eene vorige gelegenheid aanmerkte, om ons, als 't ware, te doen verkeeren in den kring van waardige en dierbare vrienden, wier gelaatstrekken schier geheel het geheugen ontgaan, of die door uitgestrekte afstanden van ons gescheiden zijn, niet minder veraangenaamt zij den gevoeligen mensch, wanneer hij in zijne woning onder hare voortbrengselen ook zulke aanschouwt, die hem het bekoorlijke van vroeger bezochte streken herinneren, of al de schoonheden der hem omringende Natuur, zoo krachtig als naar waarheid, in vollen glans wedergeven. Wat al bevallige verscheidenheid van landelijke tafereelen, waartoe onze neiging zoo kennelijk overhelt, vertoonde wederom de tegenwoordige Tentoonstelling! Wilde men zijn oog spelen leiden door de verrukkelijkste streken onzer Noordelijke of Zuidelijke gewesten, niet onvoldaan - wat zeg ik! de hoogste voldoening werd den beschouwer ten deel. Waar p.g. van os en schelfhout, michaëlis, regenmorter, ommeganck, van der sande bakhuyzen, c.l. hanssen en zoo vele anderen, welke het bestek van dezen brief verbiedt te noemen, hunne kunstvoortbrengselen aanbieden, daar kan men veilig verzekerd wezen, dat zij ons door hun penseel verrukken, en, in zoete vervoering, te midden van vruchtbare velden, heuvelen, dalen, bergen, rotsen en de aangenaamste landouwen rondleiden, om ons daaruit met kracht als op te wekken, wanneer wij den bruisenden waterval niet alleen zien, maar met eene ontzettende kracht in de diepte hooren nederstorten. Ja, schelfhout en van os, bevorens
sieraden in dit vak, waren het

{==225==} {>>pagina-aanduiding<<}
ook thans. Beiden, met uitmuntende en zeldzame bekwaamheden toegerust, hielden de bewondering gaande. Eenvoudigheid en waarheid, die trouwe gezellinnen van het eenig schoone, zijn zoo eigen aan al de stukken van schelfhout, maar waren het vooral aan het overheerlijk en betooverend gezigt van de Hofftede Raaphorst bij Leyden, als zijn meesterlijk penseel blijken geeft van nog steeds toenemend kunstvermogen. De verdienstelijke p.g. van os, welken ik in mijnen tweeden brief reeds noemde, schitterde niet minder met ongeleenden glans. Zijne twee Hollandsche Landschappen gaven, boven die uit de Provincie Luik, nieuwe en de overtuigendste blijken van zijn uitmuntend talent en groot genie.
De met veel lofs bekende michaëlis heeft wederom veel genoegen gegeven. De Landschappen, door hem ingezonden, strekten genoegzaam ten blijke, niet slechts van zijne zucht en ijver, maar ook van zijne geoefende hand en getrouwe navolging.
Niet minder ijver en toeneming in bekwaamheden spreidde de Heer van ravenswaay ten toon. Men heeft wel eens, en te regt, opgemerkt, dat deze kunstenaar zich meer moest toeleggen op waarheid van kleur; doch de voortzetting zijner studie, en het naauwkeurig gadeslaan van hetgeen hem in dezen nog ontbreekt, zullen hem zeker aanleiding tot verdere volmaking geven, daar nu reeds zijn naam onder de beste Schilders in dit vak te noemen is.
Weinige stukken ontvingen wij van de kunstenaars uit de Zuidelijke Provinciën; en die men had, ik ontveins het niet, waren niet geschikt, om ongemeene bewondering voor derzelver vervaardigers te verwekken. Hoe gaarne hadden wij de voortbrengselen van van assche ontmoet, die vóór twee jaren zich zoo meesterlijk onderscheidde, en inderdaad onder de Landschapschilders eene voortreffelijke plaats bekleedt! De voornaamste waren thans regenmorter, ommeganck, ducorron; doch de eigene behandeling van ommeganck, hoezeer gepaard gaande met eene nette uitvoering, wordt door elk niet zoo gretig aangenomen, als men anderzins de verdiensten van dezen Schilder regtmatige hulde doet. Zoo waren de beide stukken van ducorron mede minder uitstekend, dan die hij vroeger leverde. Alles bevestigt de opmerking, dat de Hollandsche School boven de Vlaamsche tot de bearbeiding van deze onderwerpen meerdere

{==226==} {>>pagina-aanduiding<<}
strekking, en daaraan sikscher en aangenamer behandeling paart; zoodat zij in dit gedeelte der kunst hare nationaliteit handhaaft, en, even als vóór omtrent twee eeuwen, uitmuntende Meesters bezit.
Mijn brief zou veel te uitgebreid worden, indien ik van alle degenen wilde gewagen, die bijdragen leverden. Sommigen, b.v. regenmorter, hebben wij reeds elders ontmoet; maar hij slaagde, naar het mij voorkomt, min gelukkig; zoo ook de allezins verdienstelijke westenberg, die zich door eene bijzondere wijze van behandeling, volgens sommiger meening, niet zoo voordeelig in het Landschap onderscheidde, als bevorens. Hanssen, de oude, heeft uitstekende vorderingen aan den dag gelegd, zoo als mede de stukken van p. barbiers, te Amsterdam, zijner vroegere kunstvruchten niet onwaardig waren. P. de goeje heeft zeer veel aanleg tot gedurige vordering, gelijk ook van der sande bakhuyzen, welke laatste op nieuw, in zijne drie schilderijen, overvloedige bewijzen van zijne geschiktheid voor dit vak heeft getoond. Smak gregoor en eene menigte anderen staafden met waardigheid, dat zij de onderscheiding, aan hunne bekwaamheden verschuldigd en ook reeds toegekend, inderdaad blijven verdienen. Uit het verafgelegene Rome zelfs vergaten voogd en teerling hun vaderland niet. In het bijzonder trof de natuurlijke en juiste behandeling van den zeer bekwamen oberman, in alle zijne stukken met paarden; zoodat hij in deze soort althans, bij verdere voortzetting zijner studiën, grooten lof zal behalen, gelijk hem die bereids in ruime mate werd toegekend. Ik weet niet, of ik dasveld bij de Kunstenaars dan wel bij de Liefhebbers zal plaatsen; maar zeker is het, dat hij roem verdient door zijne honden.
Treffen intusschen de voortbrengselen van kunstenaars van beroep het oog en hart van den liefhebber en beschouwer, hoe veel te meer moeten dit de stukken doen van de genen, die de Schilderkunst als verpoozing in snipperuren beoefenen, en daarvan zulke uitstekende blijken geven als brondgeest? Met de gelukkigste aanwending van een warm gevoel voor het schoone, heeft hij vóór twee jaren reeds getoond, dat men van zijne hand al beter en beter mag verwachten. Zijn Wintertje beviel mij bovenal. Töpfer blijft hem met vasten tred volgen; terwijl de geachte Liefhebbers muller,

{==227==} {>>pagina-aanduiding<<}
praetorius, nepveu, engelberts, van veen en splitgerber door uitnemende proeven hebben doen zien, dat zij zich weten te verheffen boven het vooroordeel van dezulken, die de kunst te laag, of, beter gezegd, die haar in het geheel niet weten te schatten.
Het Miniatuurschilderen wordt met lust en ijver voortgezet door de bekende Kunstenaars grebner, hopman, de la tour, watrin. Moge al dit gedeelte der kunst achterstaan bij het reeds genoemde, deszelfs beoefenaars, waaronder wij ook schmetterling, gardner, leijerdorp en anderen tellen, zijn daarom niet minder te achten, en gaven bewijzen, dat zij hunne bekwaamheden evenzeer ten beste der kunst aanwenden. Over het algemeen, echter, zagen wij te voren dit vak gelukkiger beoefend.
Onder de Teekeningen en Gravures bevond zich zoo weinig opmerkelijks, dat ik deze enkele vermelding reeds voor genoegzaam mag rekenen. De Graveerkunst althans blijft aanhoudend in eenen staat van kwijning verkeeren, waaruit alleen hoog gezag en magt, tot ondersteuning, aanmoediging en opwekking, het vermogen bezit, haar op te beuren.
Wat eene aanwending van zulke middelen en krachten vermag, leerde de ondervinding in de Beeldhouwkunst. Zeker is het te bejammeren, dat wij de bijdragen van onzea gabriël moesten missen; maar men verheugde zich toch in die van roijer, die reeds de vruchten der Koninklijke weldaad plukt, aan zijnen aanleg en bereids getoonde bekwaamheden tot eene belooning geschonken. Het Prijsbeeld, waarmede hij deze onderscheiding behaalde, strekt ten blijke van zijnen vernuftigen geest, gelijk mede zijne Pleister-borstbeelden en de Kruisiging, in aarde gebootseerd, gegronde hoop voor zijne verdere volmaking doen opvatten. De Nederlander kessels, te Rome gevestigd, heeft zich en zijne voortreffelijke verdiensten op eene uitnemende wijze kenbaar gemaakt. De fraaije bewerking van zijnen rustenden Schijfwerper en van Mars getuigden van 's mans bekwaamheden, die den Nederlandschen roem ook in het Vaderland der Kunsten verbreiden. Minder gelukkig was, naar het vrij algemeene oordeel, parmentier in het beeld van Jason. De al te groote navolging, waardoor het zoo weinig oorspronkelijks had, zal de vervaardiger, bij eene opzettelijke en naauwkeurige studie, voor 't vervolg zeker moeten en kunnen vermijden, om met luister in dit vak voort te gaan, gelijk het

{==228==} {>>pagina-aanduiding<<}
marmeren Mercurius-beeld reeds van eene uitnemende bewerking getuigenis gaf.
De behandeling van moritz, in de voorstelling van Ariadne door Theseus verlaten, in pleister, kenmerkt, evenzeer als zijne schilderijen, de ervarenheid van dezen Meester. Ook de bekwame van ravenswaay leverde eenen Stier en eene Koe, voortreffelijk bewerkt; en wij moeten hem ten ernstigste aansporen, om in dit vak, waarvan wij nu zulke schoone proeven hebben gezien, voort te gaan.
De Stempelsnijkunst, eindelijk, blijft even lofwaardig beoefend door den Kunstenaar braemt, dien simon nog niet op zijde streeft. Wat de aanmoediging van hooger hand ook hier heeft uitgewerkt, is te overtuigend, om niet te wenschen, dat het den ijverigen braemt daaraan nimmer moge ontbreken. De medalje op het vierde Eeuwseest van koster's uitvinding en Haarlems eer is in veler handen, en kan tot bewijs dienen, hoezeer hij uitmunt boven zijne Landgenooten, medeärbeiders in dit vak. Wij verheugen ons evenwel billijk, dat een ander, dien wij nimmer openlijk hebben zien optreden, van der kellen namelijk, de beoefening van dit eertijds bloejende deel der vaderlandsche kunst tot zijne studie heeft gesteld, en wenschen regt hartelijk, dat hunner aller bekwaamheden eene verdere en blijvende aanmoediging mogen ondervinden, ook in de meer en meer aanwakkerende Penningliefhebberij, welke in onze tegenwoordige dagen steeds meerdere beschermers vindt.
En hiermede zoude ik van deze Tentoonstelling afstappen, zoo ik niet nog openhartig moest bekennen, dat, wanneer ik alles, wat ik u geschreven heb, overlees, ik overtuigd ben, dat ik welligt beter gedaan had, van de geheele Tentoonstelling gezwegen te hebben. Geloof mij, Kunst moet men zien, en wel dikwerf zien. Door vergelijkende beschouwing wordt men wijs; en al dat geschrijf en gepraat en verhandelen over Kunst doet ter zake, waar het op aankomt, bitter weinig af! Hoe toch kan men iemand zonder bewijzen overtuigen? Zelfs al waart gij in de zalen der Tentoonstelling, ik zou het niet, of ten minste zeer bezwaarlijk, kunnen doen, en het allerminst in geschrifte. Het onderwerp is daartoe ook minder geschikt. Wil men de Kunst bevorderen, men bezoeke trouw ons Museum; men erlange toegang tot de voornaamste Kabinetten; men lette op de publieke veilingen, en, boven alles, men brenge het zijne toe, om schilderij als meubelstuk te gebrui-
{==229==} {>>pagina-aanduiding<<}
ken. Wanneer, als bij onze Voorvaders, in ieder fatsoenlijk huis schilderijen hingen, zoo leerde ieder al meer en beter zien, vergelijken, kiezen, en vonden tevens onze verdienstelijke Schilders meerdere en betere aanmoediging in hun werk. De Tentoonstellingen moeten verloopen, als het Prentwerk van vreemden niet meer opgeruimd wordt, en er niet meer algemeen koopers voor Schilderijen komen. Ik keur geenszins af, dat, bij de Haarlemsche Tentoonstelling van Kunstwerken, ook deze deel hebben aan de Loterij; maar, in gevalle schilderij, als eertijds, gezet meubel was, zou zulks onnoodig zijn, en alle Loterij heeft iets tegen zich. Ik beken, de kunstenaars moesten, over het geheel, hunne prijzen redelijker stellen. Eerstbeginnenden moesten nooit vergeten, dat eigene oefening tot vordering de edelste en gereedste betaling is; meergevorderden moesten brave, kundige en belangelooze vrienden, lieden, die het rond zeggen zoo als men het meent, raadplegen, eer zij prijs bepaalden, of zelfs stukken
inzonden. Zij moesten denken, dat zij, die hierin opregt handelen, hunne beste vrienden zijn. De grootste, de voornaamste kunnen ligt te veel vragen, en de markt voor zichzelven en anderen, die hen hierm vooral navolgen, bederven. Zij inzonderheid moeten alles vermijden, wat naar manier of mode zweemt. Ieder volge zijnen eigen', natuurlijken aanleg, en bestudere niemand, dan zichzelven. Men moet daarbij (hoe paradox zulks sommigen moge schijnen) zichzelven klein schatten en eigene behandeling minachten: men moet onze beste oude Meesters door en door, ja altijd zien, maar nooit kopijeren, volgen, overnemen, of wat dies meer zij. Ieder passe zijn eigen oog en gevoel toe op hetgene hij wil uitdrukken, en dat op zijne wijze. De Natuur is rijk; de Kunst, in zekeren zin, nog rijker. Een en hetzelfde geval in de Natuur kan op houderd onderscheidene wijzen goed en natuurlijk afgebeeld worden, al is het anders. Waarlijk treffende rijkdom der Kunst! Hetzelfde beestje van adriaan van de velde, karel du jardin, of potter, zal naauwkeurig waar en uitstekend zijn, en zeker is het bij alle drie verscheiden. Zoo is het met alles. Wat de Kunst het meeste benadeelt, is eigenof liever waanwijsheid. Wij hoorden eens een' geoefend' Kunstenaar zeggen: ‘De ware Kunstenaar moet zijn als de ware Filozoof, die denkt, dat hij niets weet, en dus niet wijs, maar wijsbegeerig.’ Ja, zoo zij een ieder begeerig om Kunstenaar te worden, maar niemand achte zich het te

{==230==} {>>pagina-aanduiding<<}
zijn! Een ander noeme den Wijsgeer wijs, den kunstbegeerigen Kunstenaar; hij zelf mag, ja moet door kunstvuur zich warm en bezield gevoelen; maar, gelijk in de zedelijke en godsdienstige wereld uit ootmoed het ware vertrouwen geboren wordt, zoo ook moet uit gevoel van het eigen gebrekkige de meerdere volmaking natuurlijk volgen. Als men de manier van rembrandt, en andere dergelijke eerste Kunstenaars, nagaat, dan ziet men overal studie, beproeving van zichzelven, allerlei oefening om iets goeds voort te brengen, en juist daardoor werden zij eerste Meesters; maar rembrandt raadpleegde zeker, behalve zichzelven, six en andere Liefhebbers, niet om hen te volgen, maar om te hooren, wat zij zeiden, en wat uitwerking zijne stukken op kundigen, ja dikwerf op onkundigen, deden. Door hooren, vragen, vergelijken en eigene studie wordt men, geloof mij, wijs; door zichzelven volleerd of op eene vaste hoogte te achten, moet men gemanierd worden of achteruitgaan. Nederigheid en gevoel van eigene waarde kunnen zeer wel met elkander gepaard gaan; maar de hoogmoedige komt meest altijd ten val.
Misschien doet dit mijn geschrijf nog eenig nut. Het moge voor 't minst het oppervlakkige van mijn eigenlijk oordeel over de Tentoonstelling vergoeden. Ik herhaal het: voor hem, die zien kan, is mijn geschrijf niet noodig, en een ander, min kundig, kan even goed op het kompas van mijnen buurman afzeilen; want noch ik, noch hij, noch iemand ter wereld kan door eenige beschrijving bewijs leveren, dat een kunststuk waarlijk mooi is. Ik had daarom reeds lang moeten doen, wat ik nu doe, dat is - eindigen, en mij noemen, enz.




Hulde aan Joan Melchior Kemper.


Sloot gij, o wreede! met de kindren 
Der duisternis een helsch verbond? 
Zult ge, op hun beê, den gloed verhindren 
Des lichts, nog stralende op dees grond? 
Zult gij, waar hunne krachten salen, 
Uw zeissen, hun tot vreugd, verstalen, 
En maaijen de eelste planten af; 
Die planten, wellust onzer oogen, 
Die Neêrlands luister grootsch verhoogen, 
Wier vrucht ons kracht en vreugde gaf? 

{==231==} {>>pagina-aanduiding<<}

Hebt ge ons dan eeuwig strijd gezworen, 
o Dood! o schrikbre wereldvorst! 
Kan u de kreet der smart bekoren 
En 't hijgen onzer matte borst? 
Moest ook, wiens groote ziel het leven 
Voor 't vaderland dorst veil te geven, 
Zijn Egis was in 't bangst gevaar, 
Moest hij, de liefde en vreugd der braven, 
Bedeeld met Pallas' beste gaven, 
Ten offer zijn op uw altaar? 
 
Wie zou in uw verlies niet deelen, 
In uwen rouw, o Leydsch Atheen! 
De luit op treurgen toon niet spelen, 
Niet jamren bij uw droef geween? 
o! Wien nog gistren 't oog bestraalde, 
Welks gloed in 't hart der vriendschap daalde, 
Voor 't laatst die vriendschap nog genoot, 
Staat niet, bij 't lijk, in 't hart verslagen, 
En schreit, met echtgenoote en magen, 
Om kemper's plotselijken dood? 
 
Zoo zien we een' milden akker bloeijen, 
Die 't oog verrukt door zeldzaam schoon, 
En, wijl zijn geurge vruchten groeijen, 
Geheel der landouw strekt ter kroon; 
Maar, als de zon, bij 't uchtendblozen, 
De kimmen, met den gloed der rozen, 
In nieuwe pracht en feestdos tooit, 
Vindt gij die kroon des velds niet weder: 
De nachtstorm velde haar ter neder, 
En loof en vruchten zijn verstrooid. 
 
Ja, gij, gij blijft uw baan beschrijven 
Met nimmer afgematte kracht, 
En stoorloos door den ether drijven, 
o Zilvren starren van den nacht! 
Gij blijft, o heldre slonkerbollen! 
Weêr d' afgeloopen baan doorrollen, 
En keert met de eigen glansen weêr; 
Maar wij, aan 't eind des wegs genaderd, 
Staan, als de boom, door storm ontbladerd, 
En zinken in den grafkuil neêr. 

{==232==} {>>pagina-aanduiding<<}

Ook gij, die 't gloeijend west zag dalen, 
o Zon! gij keert op uwe baan; 
Nog zien we in d' eigen glans u pralen, 
Na zoo veel op- en ondergaan; 
Maar gij, ach! gij, deze aarde ontweken, 
In 't midden van uw' loop bezweken, 
o Kemper! keert niet weêr op aard! 
Het gloriespoor, door u betreden, 
Derft al den luister van 't verleden, 
Nu 't zoekend oog u niet ontwaart. 
 
Ach! zou men kemper niet beschreijen, 
Die onverdeeld elks hart bezat, 
Geen bloemen op zijn grafzerk spreiên, 
Cipres en groenend mirteblad? 
Zou 't graf, dat zijn gebeent blijft dekken, 
Tot de adem Gods het weêr zal wekken, 
Geen tuige zijn van onzen rouw? 
Zou, waar geen mond, slechts 't hart, kan spreken, 
Ons oog geen dankbre tranen leken, 
Gewijd aan 's mans onkreukbre trouw? 
 
Die trouw, - dit, Neêrland! kunt gij staven, - 
Zij redde u, o mijn vaderland! 
Nooit noemt uw dankbaar hart die braven, 
Uw redders uit den veegsten stand; 
Nooit werpt ge uw' blik in 't bang verleden, 
Op hen, die voor uw vrijheid streden, 
En wijdt hun uwe hulde en lof, 
Of kemper's beeld zweeft u voor de oogen, 
Tot hooger werkkring u onttogen, 
En zwijgend eert gij 't kille stof. 
 
Al werd zijn braafheid niet gehuldigd, 
Zijn deugd, zoo edel, rein en groot; 
Al was men 't brein geen cijns verschuldigd, 
Waar zoo veel godlijks uit ontsproot: 
Nog moest voor hem eene eerzuil rijzen, 
Waarop de tijd den naam zou wijzen 
Van kemper, die zijn vaderland 
Beminde en boven 't leven achtte, 
En wie de vrijheid, 't regt verkrachtte, 
Het dreigend staal rukte uit de hand. 

{==233==} {>>pagina-aanduiding<<}

Ja, weent! ons zijn de tranen heilig, 
Die vaderland en vriendschap stort; 
Want kemper's naam en roem staan veilig: 
De pijl, van 's lasters boog gesnord, 
Zijn gif, hoe fel hij immer spuwe, 
Wat jaloezij aan logen huwe, 
Wat nijd en laster nog besluit', 
Wie door hun list zich liet belezen, 
Geen kemper heeft den smaad te vreezen, 
Die op zijn deugd en grootheid stuit. 
Zoo stuit, vaak schriklijk onheil spellend, 
Het losgebarsten bliksemvuur, 
Als 't zwerk, van zwarte wolken zwellend, 
't Gelaat verdonkert der natuur; 
Het stuit, door Franklin's geest gebonden, 
(Dat trans en dak 's mans roem verkonden!) 
Op 't staal, langs de afgeleide stang; 
Dat staal trotseert de bliksemstralen, 
En doet ze in 't golvend stroomnat dalen, 
Of smoren in hunn' overgang. 
't Licht, dat der pleitzaal zulk een waarde, 
Heel Neêrland zulk een' luister schonk, 
Waar eerbiedvol de wijze op staarde, 
En 's dichters luit met vreugd voor klonk; 
Dat licht, gelijk Orion's glansen, 
Schier aangebeên aan onze transen; 
Die star, door vreemden opgespoord, 
Wier schittring 't hart hield opgetogen, 
Verdween voor de op hem beidende oogen, 
Maar straalt in reiner spheren voort. 
Hier zal uw naam gezegend blijven, 
o Kemper! bij den tijdgenoot; 
Hij zal dien naam op marmer schrijven, 
Voor spader eeuw nog duurzaam groot. 
Ja, roemrijk blijft die naam nog leven, 
Als eeuw aan eeuw deze aarde ontzweven; 
Hij rolt steeds voort, tot aan 't geslacht, 
Dat, aan den grens des tijds genaderd, 
Den oogst der eeuwen ziet vergaderd, 
Dien de almagt Gods tot rijpheid bragt. 

Zwolle.

abraham wispelwey






{==234==} {>>pagina-aanduiding<<}

Aan de Nederlanders. (*)


Weldadig Volk, Gods zegen waard, 
Dat, bij het land- en zeebeploegen, 
Van elke vrucht, het loon van 't zwoegen, 
Een deel voor de armoê hebt gespaard; 
Geen weeûw of weesje hebt verstooten; 
Gestaag in aller nood voorziet; 
Niet gaaft alleen aan landgenooten, 
Maar ook geen vreemden smachten liet! 
 
Eerwaardig Volk, dat, voor uw goud, 
Hem, die aan 't ziekbed was geklonken, 
Of in behoeftes arm gezonken, 
Meer dan paleizen hebt gebouwd; 
In 't zalig weldoen zonder grenzen, 
Zoo menschlijk waart, zoo Christlijk groot; 
Ja, bij het martlen der Waldenzen, 
Hun 't eêlste van uw schatten boodt! 
 
Voor u ook naakte een vreeslijk uur; 
Van jamren zwanger, is 't gekomen! 
De tranen dringen aan als stroomen.... 
U treft een worstling van Natuur. 
Wie kent den omvang nog der slagen, 
Het peilloos diepe van de wond? 
Maar liefde, helpt zij vreemden dragen, 
Heeft alles veil voor eigen grond. 
 
Ja, ver van 't vreeslijk schouwspel af, 
Hoor ik en gil en zuchten rijzen 
Van kindren, mannen, vrouwen, grijzen, 
Bij d' aanblik van 't onmeetlijk gras. 
De orkaan steekt op; de golven klotsen 
Op 't zwakke bolwerk aan het strand; 
En, ware 't ook een muur van rotsen, 
Dit baatte niet, mijn Vaderland! 

{==235==} {>>pagina-aanduiding<<}

De stoker doet de breede baar 
Gestaag met seller branding beuken, 
Den zwaren paal als 't rietje kreuken, 
En zelfs geen steenklomp breidelt haar. 
Daar slaat zij over hooge dijken, 
En sleept het worstlend landvolk meê: 
De beemd wordt nu een graf voor lijken, 
En de akker het gebied der zee. 
 
Maar hooger nood bij sterker vloed: 
Daar is de laatste hoope verdwenen; 
Daar breekt zij door de dammen henen, 
En zwelgt en have en lijf en goed. 
Daar.... God! Uw hand alleen kan 't heelen, 
Wat ze in een oogenblik ons sloeg: 
Nu, hoe die liefde ook uit moog deelen, 
Heeft Neêrlands burger niet genoeg. 
 
Neen, Liefde geeft 't verlies niet weêr, 
Al moge ze ook als zonnen gloren: 
Waar gade en kindren zijn verloren, 
Daar slaat zij 't oog weemoedig neêr. 
Maar 't weesje kan ze in de armen leggen, 
En voeden 't uit haar' milden schoot; 
En tot de droeve weduw zeggen: 
‘Mijn hart vervangt uw' echtgenoot.’ 
 
Ja, Broeders, Zusters! Neêrlands teelt! 
Komt, vloeit het bloed der eedle Vaadren 
Nog onbedorven door onze aadren, 
Zooveel die liefde kan, geheeld; 
't Genot, dat ons zoo vriendlijk streelde, 
Den zinnen Christelijk ontzegd, 
En wat wij offren aan de weelde 
Blijmoedig aan hen toegelegd. 
 
Neen, gij behoeft mijn toonen niet, 
Om u een' traan in 't oog te lokken: 
Het Neêrlandsch hart wordt aangetrokken, 
Waar 't zuchten hoort of lijden ziet. 
Maar gunt mij, dien met u te plengen, 
Te roepen met een warm gevoel: 
‘Eischt bittre ramp dat offers brengen, 
Dan blijft geen telg van Bato koel.’ 

Deventer, den 12 Febr. 1825.

h. van loghem.





{==236==} {>>pagina-aanduiding<<}

Hulde aan mijne landgenooten.


Zegt, hebt ge niet de stem gehoord, 
Die aan de kusten rees? 
Zij rolt langs veld en waatren voort: 
Ze is die van weeûw en wees; 
Ze is die der moeder, die daar zat 
Met man en hulploos kind, 
En tot den God der liefde bad: 
‘o, Breidel stroom en wind!’ 
 
Die weduw lag wanhopend neêr, 
En snikte om d' echtgenoot; 
Dat weesje vond de bron niet meer, 
Die eens de liefde 't bood; 
Die voedster hield den zuigling nog 
In haar' verkleumden arm: 
Het oog stond stijf, maar waakte toch, 
En 't moederhart bleef warm. 
 
't Was alles, tot in 't verst verschiet, 
Verdronken heerlijk land; 
Hier dreef der daken mossig riet, 
Ginds heel de teenen wand; 
Daar spartelde in den breeden vloed 
Het rund zijn krachten af, 
En vond, met 's landmans have en goed, 
Hetzelfde vratig graf. 
 
De koude doodsangst greep in 't rond 
Voor wie nog zuchten kon: 
o Droeve lijders! na deez' stond 
Herrijst voor u geen zon..... 
Neen, wanhoopt niet: menschlievendheid, 
Bezield door Godlijk vuur, 
Snelt, met hare armen uitgebreid, 
Ter hulpe in 't vreeslijk uur. 
 
Zij haalt, met dreigend lijfsgevaar, 
U af van dak of boom: 
Gij klemt de stijve leên om haar, 
En zij trotseert den stroom; 

{==237==} {>>pagina-aanduiding<<}

Zij brengt u, waar de liefde wacht, 
En alles, wat zij heeft, 
Haar laatste brood, baar laatste kracht, 
Gesaust met tranen, geeft. 
 
Maar nu, zoo arm als niet één worm, 
Die wemelt in het stof, 
Geteisterd en door zee en storm, 
Beroofd van erve en hof: 
Wie bouwt op nieuw, wat ligt in puin, 
Gedreven heinde en veer; 
Wie geeft het bed der zilvren kruin, 
De wieg den zuigling weêr? 
 
‘Dit,’ zegt die stem, ‘doet 't Neêrlandsch hart: 
Hier zorgen kleen en groot; 
Elk brengt zijn' balsem voor de smart, 
En offert bij den nood; 
Hier stroomen goud en zilver aan, 
Alsof op Neêrlands grond 
Het aardmerg van den Mexikaan, 
De rijke mijn, bestond.’ 
 
De weeûw, haar oog, de tolk van 't wee, 
Gerigt naar 't stargewelf, 
Snikt: ‘Ach! zij was te diep, die zee, 
Voor gloênde liefde zelv': 
Maar 't geen ze kon, heeft zij vergoed, 
o Dierbre! aan mij ontrukt; 
Dat smachtend kroost, ons beider bloed, 
Aan de eedle borst gedrukt.’ 
 
En 't weesjen uit zijn' stommen dank, 
Daar 't weêr een' boezem vindt: 
Welsprekend is zij, zonder klank, 
De warme taal van 't kind: 
Het heft de weeke hand omhoog, 
Als streek het moeders borst, 
En zegent, met een lagchend oog, 
Bij 't lesschen van zijn' dorst. 
 
De peluw voor het grijze hoofd 
Is daar op nieuw geschud; 
De schier gebroken stemme looft 
Voor koestrend bed en hut: 

{==238==} {>>pagina-aanduiding<<}

Zoo dankt het al, wat bitter leed, 
Gered, verkwikt, gelaafd; 
En, Nederlanders! Jezus weet, 
Wat ge aan uw broeders gaaft. 
 
Gods zegen kroont uw Christlijk werk: 
Straks, als de lente gloort, 
Speelt 't windjen op zijn ligte vlerk 
En drijft de waatren voort; 
De rijke en milde geefster tooit 
Met jeugdig groen den grond, 
En bloempjes zien we daar gestrooid, 
Waar 't oog slechts golven vond. 
 
Daar wordt de beemd van lieverleê, 
Niet langer zilte plas, 
Betreden door het loeijend vee, 
Dat duikt in 't welig gras; 
Daar, als herrezen uit het meer, 
Staat huis en schuur en stal; 
De zwaluw vindt het plekje weêr, 
Waar liefde bouwen zal. 
 
En als de veldling dan, verrukt, 
De koeijen grazen ziet, 
Zijn vrouw de zwellende uijers drukt, 
De melk in d' emmer vliet; 
Dan roepen beî de Godheid aan, 
Het wichtje aan borst of hand, 
En suikken, met een' dankbren traan: 
‘o, Dit deed Nederland!’ 
 
Ja, smaakt het allen in uw borst, 
Hoe zalig 't weldoen zij! 
Bij dat gevoel heeft van den Vorst 
Het purper geen waardij. 
Het is zoo zoet en 't is zoo zacht, 
Meer dan al 't aardsch genot, 
Als ons de lijder tegenlacht, 
En juicht: ‘Dit loone u God!’ 
 
h. van loghem. 







{==239==} {>>pagina-aanduiding<<}

Hulde aan den heer Cornelis Jacobus Mulder, inwoner der stad Kampen.


Hoort, hoe de noodstorm brult; de vloeden, 
Met onbedwingbre krachten, woeden; 
Hoe 's landmans woning kraakt en beeft, 
Daar zijn gezin, met angst omgeven, 
Ten wanklen steun van 't veege leven, 
Zich op der daken top begeeft! 
 
Daar smakt een golf de ranke muren 
Ter neêr, en sleurt, uit stal en schuren, 
En have en vee, ten afgrond, voort; 
Hij hest, op 't broze dak gezeten, 
Van golf tot golven voortgesmeten, 
Den noodkreet aan, dien niemand hoort. 
 
Wie is er, bij de duizendtallen, 
Die uwe ramp, van poort en wallen, 
Aanschouwt, en u ter hulpe snelt? 
Wiens kracht, wiens moed toch zal 't gelukken, 
U aan den arm des doods te ontrukken, 
Die u reeds bij zijne offers telt? 
 
Zoo jammert elk, en wringt de handen, 
En werpt op de overstroomde landen 
Een' droeven, magteloozen blik. 
Wie zal en vloed en storm trotseren, 
Den dood, ter menschenhulp, braveren? 
En mulder nadert, en zegt: ‘ik.’ 
 
Hij vliegt te boord, rukt los de touwen, 
En streeft, met weinige getrouwen, 
Naar 't oord van rampspoed en geween. 
De poging faalt; maar stout en spoedig 
Hervat hij die, en even moedig 
Vliegt hij door storm en branding heên. 
 
Daar bruist hun 't veld van jamren tegen, 
En 't noodgeschrei klimt allerwegen, 
Van dak tot dak, zoo ver hij ziet. 
Zijn edel hart omvat hen allen; 
Maar 't redden van die honderdtallen, 
Ach, menschenvriend! vermoogt gij niet. 

{==240==} {>>pagina-aanduiding<<}

Hier schreeuwen landliên van de daken, 
En, eer hun redder kan genaken, 
Stort gade en kroost er, met hen, af; 
De vloed verzwelgt hen, en, bedolven 
En voortgeslingerd door de golven, 
Wordt eerlang de afgrond aller graf. 
 
Daar komt de menschenredder nader; 
Hij bergt en gade en kroost en vader: 
Ras is zijn bodem rijk bevracht. 
Zij zinken, dankend, aan zijn voeten, 
En twijflen, of ze een' Engel groeten, 
Dan of een mensch hun redding bragt. 
 
o Naerebout! o Woltemade! 
Sloeg beider geest zijn kiel niet gade, 
In 't branden, koken van den vloed? 
Ja, zeegnend stondt ge aan zijne zijde, 
Die zich der menschenredding wijdde, 
Op 't grootsch tooneel van uwen moed! 
 
Nooit zaagt gij van de rijkste stranden, 
o Kampen! rijker lading landen, 
Hoe wolkloos uw gelukszon scheen. 
Wat haalt toch goud en paarlen tevens 
Bij die geredde menschenlevens? 
Neen, eedler lading is er geen. 
 
De lauwer sier' der helden schedel; 
Hun doel zij, dikwerf, grootsch en edel; 
Maar - aan die lauwren kleeft toch bloed. 
Aan uwen lauwer hangt iets schooners: 
De dankbre traan van landbewoners, 
Door u geborgen uit den vloed. 
 
Zoo lang als de IJssel Kampens muren 
En 's eilands boorden langs zal schuren, 
Terwijl hij kabblend zeewaarts vliet, 
Ruischt hij, op liefelijke toonen, 
Voor hen, die aan zijne oevers wonen, 
o Mulder! u een zegelied. 

{==241==} {>>pagina-aanduiding<<}

En als zijn golven statig ruischen, 
Of woedend, brandend, kokend bruisen 
En schuimend over de oevers slaan, 
Vernieling dreigende aan zijn boorden, 
Heft hij, in luide en grootsche akkoorden, 
U een verheven loslied aan. 
 
Waar 't hart ooit eedle daden huldigt, 
Is 't zijne hulde aan u verschuldigd; 
De menschheid voert uw' roem ten top, 
De deugd is zelve u ter belooning 
Voor 't hart, en Neêrlands eedle Koning 
Drukt eens daar 't vorstlijk zegel op. 

Kampen, Febr. 1825.

d.a.j. troulja.

Het pleit om den gevondenen schat.

Eene ware Gebeurtenis.

‘De Ambtman,’ sprak elizabet zuchtende tot guntram, haren man, die eene kleine landhoeve bezat, maar met schulden en zeven kinderen was bezwaard, ‘de Ambtman zal u zeker, voor de achterstallige grondbelasting, geen langer uitstel, dan tot zaturdag, verleenen. Hoe zult ge u redden?’ - ‘Met Gods hulp zal dat wel losloopen,’ antwoordde guntram: ‘Vijftien daalders liggen klaar; en blijft het overige donderdag nog ontbreken, zoo maken wij vrijdag het een of ander te gelde. Het zal ons beiden, wel is waar, hard vallen; maar, lieve elsje, nood breekt wet!’ - ‘De gouden ketting, welken grootmoeder mij schonk’.... hernam zij aarzelende. - ‘Juist omdat dit een geschenk van uwe grootmoeder is,’ viel haar guntram goedhartig in de rede, ‘zal zij niet verkocht worden; het horologie, dat ik van vader geërfd heb, kan ons helpen; en zoo niet, onze buurman koenraad, dien ik zelf zoo dikwijls dienst gedaan heb.’ - ‘En als die eens niet helpen wilde?’ vroeg de bezorgde vrouw. - ‘Dan welligt mijn droom,’ hernam guntram, ‘of liever de schat, dien ik in dien droom even klaar gezien heb, als ik dien hier niet zie! Die schat bevindt zich - ik wilde zeggen, bevond zich, in mijnen droom na-
{==242==} {>>pagina-aanduiding<<}
melijk, in de mergelgroeve, die koenraad en ik gemeenschappelijk bezitten. Wij ontdekten, koenraad en ik, ten zelfden tijde den schat, deelden hem te zamen, en bragten elk omtrent honderd daalders te huis.’ - ‘Droomen zijn droomen!’ zuchtte elizabet, met een treurig glimlachje. Maar guntram gaf haar een' hartelijken kus, en reed naar de mergelgroeve, waar, een uur daarna, ook
koenraad zich met zijnen wagen liet vinden.
Beiden spraken en schertsten over guntram's droom, toen zij in het mergelgraven op een aarden vat stieten, waaruit hun eene menigte zilvergelds tegenblonk. ‘Half part!’ riepen zij gelijktijdig, en wilden aanstonds tot de deeling overgaan; maar koenraad vond zulks onder den blooten hemel gevaarlijk, daar zulks, van wege de aanspraak des Landheers op het gevondene, noodwendig een geheim moest blijven. - ‘Had de Landheer,’ sprak guntram, ‘daarop eenige aanspraak, zoo maakte ik er geene; maar, volgens eene vóór ruim twee jaren afgekondigde verordening, die gij kennen zoudt, zoo gij vlijtiger ter kerke kwaamt, behoort de schat den vinder. Doch ik acht het, om andere redenen, verkieslijk, dat wij de zaak in mijn huis afdoen.’ - ‘In uw huis!’ riep koenraad uit: ‘opdat vrouw en kinders den vond uittrompetten, en de schuldeischers in beweging brengen, die gij toch ook eenigen, en ik zeer velen heb? Neen! In mijne woning, waar vrouw noch kinders zijn, geschiedt zulks veel beter en veiliger. Kom dan, daar ik dezen middag niet te huis ete, tegen den avond bij mij; dan kunnen wij de zaak onder een snaps afdoen.’ - ‘Ik ben er meê tevreden,’ antwoordde guntram, en tilde zelf den schat op koenraad's wagen, die nu sneller, dan de krachten zijner magere beesten dit veroorloofden, huiswaarts reed.
Maar, toen zich guntram tegen den avond bij koenraad vervoegde, was zijne woning gesloten, en hij zelf nergens te vinden. De buren, evenwel, vertelden hem, dat hij, eenige uren geleden, een zijner paarden gezadeld had, en haastig stadwaarts gereden was. Des anderen morgens, toen guntram zich vroegtijdig tot hem had begeven, vond hij koenraad in den stal, bezig met het verzorgen van een treffelijk paard. Guntram reikte hem vriendelijk de hand toe, en herinnerde hem aan den gevonden' schat en hunne afspraak deswege. Dan, hoe stond hij te kijken, toen koenraad hem met een' grimlach van bevreemding aanstaarde,

{==243==} {>>pagina-aanduiding<<}
zeggende: ‘Ik geloof, dat gij bazelt, vriendje! Hebt gij een' schat gevonden, zoo ga, werwaarts gij dien bewaard hebt!’ - ‘Daarom juist kom ik regelregt tot u,’ hernam guntram: ‘Wilt gij evenwel niet goedschiks doen, wat regt is, zoo zal ik genoodzaakt zijn, andere maatregelen te gebruiken.’ - ‘Maatregelen?’ riep koenraad, en wilde hem met eene zeissen eenen geweldigen slag toebrengen, dien deze echter ontweek, hem dezelve ontrukte, hem met kracht aangreep, en met een' halster naast zijn paard aan de ruif vastbond. Daarop liep guntram naar den Regter, en daagde den gebondenen voor het geregt.
Daar sprak nu de Regter den beklaagde aldus aan: ‘Uw gebuur guntram beweert, dat gij te zamen, in eene u beiden toebehoorende mergelgroeve, eenen schat gevonden hebt, van welken elk van u de helft toekomt. Guntram eischt alzoo de helft van dien schat, welken gij hem weigert. Wat hebt gij daartegen in te brengen?’
‘Dat ik geen' schat gevonden heb, noch in de mergelgroeve, noch ergens elders, noch met guntram, noch zonder hem.’
‘Dat schoone paard evenwel,’ hernam guntram, ‘dat gij eerst heden hebt gekocht?’...
‘Gaat u niet aan,’ viel koenraad hem kortas in de rede.
‘Regt zoo! dat gaat u in 't geheel niet aan,’ sprak de Regter: Wanneer gij niet bewijzen kunt, guntram, het zij door getuigen, het zij’ -
‘Getuigen?’ riep koenraad zegepralend uit: ‘Geen mensch, behalve guntram en ik, was er bij.’
‘Toen de schat gevonden werd?’ vroeg de Regter.
‘Toen wij,’ hernam de beklaagde, zich bezinnende, ‘gisteren morgen in de mergelgroeve arbeidden.’
‘Inderdaad, onder zulke omstandigheden,’ voer de sluwe Regter voort, ‘zal de zaak omslagtig, en in allen gevalle voor één van u, misschien voor elk uwer, kostbaar worden. Daarom, dunkt mij, moest gij het spreekwoord betrachten: beter een mager vergelijk, dan een vet proces, daar bij het laatste toch alleen Advocaten en Regters vet, en partijen gemeenlijk mager worden. Zijt gij, guntram, met eene kleinigheid tevreden? En gij, koenraad, wilt gij hem die kleinigheid geven? Duizend daalders, bij voorbeeld?’

{==244==} {>>pagina-aanduiding<<}

‘Wat! Er waren maar ruim zeshonderd daalders in 't geheel!’ riep koenraad haastig uit.
‘Zoo veel?’ hernam de Regter glimlagchende: ‘Nu, zoo dient gij ruim driehonderd daalders aan guntram toe te tellen; en gij houdt dan, na astrek van het gekochte paard, nog wel een aardig sommetje over!’
Koenraad, geheel verbluft, viel door de ben, keerde driehonderd-vijftien daalders aan den braven guntram uit, en verliet des anderen daags zijn huis en het dorp.
Guntram, zijner elsje den dikken buidel in den schoot werpende, riep, in dankbare verrukking, uit: ‘Droomen zijn bedrog, lieve vrouw! maar het geloof aan Hem daar boven, - het geloof aan troost, hulp, redding van Hem daar boven, is geen droom, is geen bedrog. Waarheid is het, wat in ons gezangboek staat:

Wie zijnen God alleen laat zorgen, 
Geloovig Zijn bestel verbeidt, 
Die wordt vaak wonderbaar geborgen, 
Bij elke wederwaardigheid. 
Hij, die Gods liefde en magt vertrouwt, 
Heeft op geen' zandgrond ooit gebouwd. 

Wie thans door guntram's dorpje trekt, aanschouwt, niet ver van den grooten weg, een nieuw, regt proper gebouw, te midden van voortreffelijke landerijen. Vraagt nu de reiziger, toevallig, aan den eigenaar, of aan diens vrouw, of aan een hunner zeven bloeijende kinderen, wien deze nette behuizing toebehoort, zoo wordt hij minzaam in guntram's gastvrije woning genoodigd.

Averegtsche belooning.

Een Geneesheer wandelde onlangs met een' vriend op eene openbare plaats, ‘Slaan wij deze laan in,’ zeide eerstgemelde: ‘ik zie daar eene jonge Dame, welke ik gaarne wilde ontwijken: ik heb onlangs haren Echtgenoot bediend, en...’ - ‘Ik versta u; gij hebt het ongeluk gehad, hem naar de andere wereld te zenden,’ hernam zijn vriend glimlagchende. - ‘Gij vergist u; ik heb het ongeluk gehad, hem te genezen!’





{==245==} {>>pagina-aanduiding<<}

Mengelwerk.

Levensschets van Gerrit Verdooren van Asperen,

in leven Vice-Admiraal in Koninklijken Nederlandschen Dienst, en Kommandeur van de Militaire Willems-Orde.

Bij het aannaderen van de elfde verjaring der onvergetelijke Novembermaand des jaars 1813 had Nederland reeds te betreuren het verlies van den edelen kemper, wiens naam, aan het grootsch herstel der nationale onafhankelijkhied verbonden, voor altijd leven zal in 's lands historie, en onuitwischbaar gegrift blijft in het hart van zijne dankbare landgenooten. Ook de naam van verdooren, wiens mannelijke kloekheid en geestdrift voor de zaak der vrijheid zoo helder in die angstvolle dagen heeft uitgeblonken, behoorde reeds, helaas! tot de geschiedenis, toen die heugelijke verjaring aanbrak. Aan zijne assche brengen wij eene pligtmatige hulde, bij het opteekenen zijner verdiensten, welke eene grootmoedige Natie niet der vergetelheid ter prooije zal geven.
Op de zee, het tooneel van Neêrlands alouden heldenroem en grootheid, heeft de man, dien wij betreuren, in de donkere tijden, welke ons Vaderland in de laatste jaren der achttiende Eeuw heeft doorgeworsteld, met moed gestreden, en de weleer zoo glansrijke vlag der ten ondergang neigende Republiek heeft in hem eenen waardigen verdediger gevonden.
Een beknopt overzigt van 's mans levensloop zal voorzeker niet onwelkom zijn aan het levende geslacht, en eene zoete herinnering opleveren voor zijne maagschap en talrijke vrienden.

{==246==} {>>pagina-aanduiding<<}

Gerrit verdooren van asperen zag het levenslicht te Bergen op den Zoom, den 6den van Sprokkelmaand des jaars 1757. Zijne ouders, pieter verdooren en maria tegelaar, lieden van den deftigen burgerstand, hadden, na het voltooijen zijner verstandelijke ontwikkeling, den jongeling bestemd voor de Notariéle praktijk; maar het uitbarsten van den rampspoedigen Oorlog met Engeland gaf aan zijne bestemming eene geheel andere rigting.
De algemeene geestdrift, waaraan de vaderlandsche gezangen van bellamy het latere geslacht zoo waardig herinneren, ontvonkte den jeugdigen verdooren in fieren moed.
In Februarij des jaars 1781 nam hij dienst bij het Admiraliteits-Collegie in Zeeland, en werd als Kadet en Schrijver geplaatst op het Fregat Walcheren, onder bevel van den Kapitein j.s. haringman. Het jaar daaraanvolgende werd hij tot Luitenant bevorderd, en in Maart als tweede Luitenant aangesteld op 's lands schip Zierikzee van 64 stukken, onder bevel van hetzelfde wakkere Scheepshoofd. Hij deed daarmede in October den kruistogt op Doggersbank, met het Eskader van den Schoutbij-nacht van kinsbergen, welks doorgestane stormen en zeegevaren in de Vaderlandsche Geschiedenis eene treurige herinnering hebben achtergelaten, daar het schip de Unie van 64 stukken, met 550 koppen bemand, zonder hulp of redding, met man en muis ten gronde ging.
Maar onze jeugdige zeeman deelde daarop zelf in eene bittere ramp, daar zijn schip, nu behoorende tot het Oostzeesche konvooi, onder de orders van den Kapitein van der beets, en met de overige schepen van Elzeneur gezeild, bij het thuiskomen, zwaar lek zijnde, op het rif van Schagen strandde. Hij gaf bij die noodlottige gebeurtenis blijken van onverschrokkenheid, daar hij, van slechts 20 man der equipage, welke behouden bleven, de laatste zich op het wrak van de Zierikzee liet vinden.
In April des jaars 1783 was hij besteld op het schip Zuid-Beveland van 64 stukken, onder bevel van den Ka-
{==247==} {>>pagina-aanduiding<<}
pitein, Baron van kinckel. Dit schip afgedankt zijnde, en geene uitrusting bij de Admiraliteit in Zeeland plaats hebbende, bekwam verdooren, wiens zucht tot den zeemansstand geene laffe rust gedoogde, in December van dat jaar, een gunstig verlof tot het doen eener reize voor het Collegie op de Maaze.
Als Luitenant dienende op 's lands schip Herkules van 74 stukken, gevoerd door den wakkeren, thans nog levenden, oudsten van Nederlands Admiralen, Baron p. melvill, deelde hij, ten jare 1784, in de ontzettende gevaren, welke het aanzienlijk smaldeel, onder den Vice-Admiraal reynst, naar de Middellandsche zee bestemd, in de golf van Narbonne beliepen. Een orkaan, die volle twee etmalen aanhield, deed voor het vergaan van alle de schepen van dit Eskader vreezen; terwijl het schip Drenthe van 64 stukken, gekommandeerd door Kapitein smissaert, omsloeg en wegzonk, zonder mogelijkheid om één' man der equipage te redden; maar het schip Herkules, hetwelk men reeds voor verloren hield, was, met verlies van de groote en bezaans-masten en voorsteng, gelukkig te Port-Mahon binnengeloopen en voor het Vaderland behouden.
Bij het binnenvallen te Vlissingen werd verdooren door het Admiraliteits-Collegie, waarbij hij diende, opgeëischt, en terstond als tweede Officier aangesteld op den Schooner de Dolfijn, onder gezag van den Luitenant cuperus; welk vaartuig op de Wester-Schelde moest post vatten, om, bij de verschillen met Oostenrijk, den doortogt aan alle Keizerlijke schepen te beletten.
Hij was het, die in October 1784 bevel kreeg, om den Keizerlijken Brigantijn, gevoerd door Kapitein van iseghem, des noods met geweld, te stoppen; een voorval, dat alras aanleiding gaf tot de oorlogsverklaring van het Oostenrijksche Hof.
In Maart des jaars 1785 ging verdooren met zijn' Kommandant en equipage over op de Brik de Meermin, van 18 stukken, en bleef daarmede in dienst tot October des volgenden jaars, na twee kruistogten op de Oostindi-
{==248==} {>>pagina-aanduiding<<}
sche Compagnie's retourschepen, en tusschenbeiden eene reis naar de Westindiën, gelukkig volbragt te hebben.
Den 18den December had onze zeeman reeds de voldoening, zich door hetzelfde Admiraliteits-Collegie te zien opdragen het bevel over het vaartuig, waarop hij dusverre had gediend; hetwelk aanhield gedurende de geschillen met het Oostenrijksche Hof over de sluiting van het Zwin; terwijl hij ook vervolgens in dienst bleef, en ten jare 1787, tot binnenlandsche defensie, gestationneerd lag voor Brouwershaven en ter Veere, en later andermaal in het Zwin.
Den 10den Januarij 1793 werd verdooren bevorderd tot Kapitein-Luitenant, zoo ter Zee als bij de Zeeartillerij, en in die laatste betrekking geplaatst bij de Compagnie van den Kapitein ter Zee d.a. haringman. Hij bleef met zijn vaartuig bij de scheepsmagt, welke tot eene linie van verdediging op de Zeeuwsche stroomen diende, en lag voor Oost-Duiveland tijdens het bombardement van de Willemstad.
Vermits de Schooner de Dolfijn buiten staat was voor den actieven zeedienst, werd verdooren, op deszelfs verzoek, in April van dat jaar, geplaatst aan boord van 's lands schip Wilhelmina, onder bevel van den braven Kapitein haringman, zoo even genoemd, met hetwelk hij van Vlissingen naar Texel zeilde, om van daar tot konvooi te strekken van de koopvaardijschepen, naar Rusland bestemd door de Witte Zee. - In December geretourneerd in Texel, deed hij andermaal een' kruistogt tusschen Duinkerken en den hoek van Holland, en viel in Januarij 1794 gelukkig te Vlissingen binnen.
Bij het voortduren van den Oorlog met de Fransche Republiek, was de Admiraliteit in Zeeland steeds ijverig bedacht op eene wakkere verdediging; en, bij het arméren van verscheidene oorlogsvaartuigen, bestemd om eene uitgestrekte linie te vormen, zag onze verdooren zich, den 3 Februarij 1794, vereerd met het bevel over

{==249==} {>>pagina-aanduiding<<}
het Fregat Walcheren, voerende 24 stukken en bemand met 150 koppen, geposteerd voor het Fort den Haak.
In Junij daaraanvolgende werd hem het kommando opgedragen van het Fregat Minerva, insgelijks voor binnenlandsche tegenweer uitgerust, waarmede hij post vatte voor het Hellegat, en later tusschen de Kruisschans en den Doele. Aldaar had onze Scheepsbevelhebber gelegenheid, andermaal blijken van zijne onversaagdheid te geven, daar hij, met twee gewapende sloepen, een vijandelijk schip, hetwelk voor de Kruisschans geankerd lag, in den avond beproefde te vermeesteren. Ongelukkig geraakte hetzelve, na de overrompeling, en toen men trachtte het van daar weg te slepen, aan den grond; waarop een scherp gevecht met handgeweer tusschen zijne manschappen en den vijand plaats had, welke niet kon beletten, dat het schip door de onzen werd in brand gestoken, en tot op het water afbrandde.
Bij eene andere gelegenheid, in datzelfde jaar, haalde hij van onder de vijandelijke wacht aan den Doele zeven vaartuigen weg, die men vermoedde aldaar tot eene onderneming tegen de onzen te zijn verzameld. Over 's mans moedig gedrag, bij deze herhaalde voorvallen gebleken, ontving hij niet alleen bij Resolutie van de Admiraliteit, maar ook namens den zoo bevoegden Zeeheld, 's lands Vlootvoogd van kinsbergen, de vleijendste verzekeringen van bijzonder genoegen.
Wij moeten hier niet verzwijgen een voor den braven verdooren vereerend blijk van vertrouwen, hetwelk hij nog ten jare 1794 van zijne wapenbroeders ontving. Bij de oprigting, namelijk, van het Fonds tot ondersteuning van Officieren en derzelver weduwen of weezen, welke door tegenspoeden of wereldsche wisselvalligheden zulks benoodigd konden hebben, waartoe het voorstel door den Luitenant-Admiraal van kinsbergen gedaan, door den Erfstadhouder als Admiraal-Generaal werd goedgekeurd, zag de Kapitein-Luitenant verdooren, door de Zecöfficieren, dienende bij het Col-
{==250==} {>>pagina-aanduiding<<}
legie Zeeland, zich tot mede-Commissaris van dat Fonds benoemd.
Wij zijn nu genaderd aan het tijdstip der groote gebeurtenissen in ons Vaderland, gevolgen van de invasie der legers van de Fransche Republiek in den aanvang des jaars 1795.
Eerlang bekwam verdooren, die begrepen had zijn Vaderland te moeten blijven dienen, en die inmiddels tot Kapitein ter Zee was bevorderd, het kommando over 's lands schip Delft, geärmeerd met 54 stukken. Hij lag daarmede ter reede van Vlissingen, toen hij bevel ontving van het bestuur der Marine, om met het schip Utrecht, benevens de Hector, de Castor en 's lands Brik de Vlieg, naar Texel te stevenen. Dezen last volvoerde hij allezins met den besten uitslag, daar hij reeds vier dagen later gelukkig binnenviel.
Teruggekeerd voor Vlissingen, bleef hij aldaar eenige maanden het kommandement voeren, tot dat hij, in den aanvang des jaars 1796, op ontvangene bevelen, met het schip Delft en de Fregatten Wilhelmina en Minerva, naar Hellevoetsluis zeilde, alwaar hij onder de orders kwam van den Schout-bij-nacht j.a. bloys van treslong.
Op den 1 Maart 1797 stak dit smaldeel in zee, zich combinerende met het Eskader van den Admiraal reyntjes, en gezamenlijk koers naar Texel houdende, alwaar zij op den 2den reeds ongehinderd binnenvielen. 's Lands vloot, aldaar verzameld onder het opperbevel van den Vice-Admiraal de winter, was bestemd om zee te kiezen, in weerwil van de aanhoudende bedreiging der Engelsche zeemagt, welke onze zeegaten steeds in staat van blokkade hield. Het uitloopen had echter niet plaats vóór den 7 October van dat jaar (1797), wanneer de vloot in zee kwam, en tot den 11den in de Noordzee bleef kruisen. Op dien dag kwam de Engelsche vloot, onder bevel van den Admiraal duncan, opdagen, sterk zestien zware Linieschepen, benevens drie

{==251==} {>>pagina-aanduiding<<}
Fregatten en eenige Kotters, en weldra was alles tot dappere tegenweer gereed.
In dien ongelukkigen doch hardnekkigen zeestrijd had de wakkere verdooren een roemrijk deel; en, welke ook de oordeelvelling der nakomelingschap moge zijn over de noodzakelijkheid van het naar zee zenden eener zoo kostbare vloot, altijd zal landzaat en vreemdeling hulde doen aan de onverschrokkene dapperheid der strijders, gewis eenen beteren uitslag waardig.
Wij sparen onze lezers een omstandig verslag van dit bloedig wapenseit, van hetwelk, uit het destijds publiek gemaakt Rapport van het Committé tot de zaken der Marine aan de Nationale Vergadering, in dato 20 November 1797, vele treurige bijzonderheden nog levendig in het geheugen zijn. Maar wij zullen evenwel het meest onpartijdig van het gedrag van onzen Zeeheld spreken, door zijn wedervaren te boekstaven uit hetgeen wij in dat verslag vinden opgeteekend.
De Engelsche Vice-Admiraal onslow kwam, bij den aanvang van het gevecht, met acht schepen van linie op de Hollandsche Arrièregarde af, en weldra waren dus de schepen Haarlem, Alkmaar en Delft, door het couperen der linie, van de vloot afgesneden.
‘Delft, (dus luidt het verslag, bl. 11) gekommandeerd door den Kapitein verdooren, werd in het begin der actie door vier schepen, alle op minder dan eene halve kabellengte, aangevallen; als the Montague van 74 stukken onder de lij, welke getracht had tusschen hem en de Alkmaar door te zeilen; doch, die beide schepen behoorlijk gesloten zijnde, werd zulks het vijandelijk schip belet, hetwelk alstoen achter Delft omliep; the Powerfull van 74 stukken bleef Delft van achteren even te loefwaart liggen; the Russel van 74 stukken was te loeswaart dwars van Delft; en te loefwaart van the Russel, wat voorlijker, was the Monmouth. In die positie zag de Kapitein verdooren de linie tusschen de Jupiter en de Haarlem doorsnijden. Delft ontving toen het vuur van alle kanten,

{==252==} {>>pagina-aanduiding<<}
en bleef den attaquérenden vijanden niets schuldig. The Russel, na Delft zijne volle laag gegeven te hebben, zeilde door, en engageerde zich met Alkmaar, komende the Monmouth in zijne plaats op.
De Luitenant lancaster, kommanderende het Fregat Monnikendam, kwam daarop, met alles tegen gebrast, onder lij van Delft zakken, en verloste dezelve veel van het vuur van the Montague. Delft bleef dan continueel met the Powerfull van achteren en met the Monmouth wat voorlijker geëngageerd. De laatste geraakte omtrent tusschen de Alkmaar en Delft; hetgeen ten gevolge had, dat deze laatste veel van voren inkreeg. Intusschen passeerde van tijd tot tijd het vijandelijk schip the Adamant, nu en dan de volle laag op hem lossende. Het vuur des vijands was, door de meer dan driedubbele overmagt, ijsselijk; alles werd op Delft aan stukken geschoten; geen bras of schoot was meer heel; de meeste hoofdtouwen en alle slagen, ook het grootmarszeils-val en draaireepen, aan stukken, en alle zijden doorschoten; de bezaansroede doormidden; de bezaansmast stond op het vallen, en de fokkemast was zeer beschadigd; het schip had daarenboven eene menigte grondschoten, welke bijna onmogelijk konden worden gestopt; de helft der stukken was onbruikbaar geworden; een ijsselijk aantal dooden en gekwetsten, waaronder drie Luitenants, de Schipper en vele Onderofficieren zich bevonden. In die benarde omstandigheid, en geene hoop van ontzet overblijvende, liet de Kommandant de fok zoo goed mogelijk vallen, en geraakte alzoo wat van the Powerfull af; doch the Monmouth liep denzelven voor over, even vrij van zijne kluiverpen, en plaatste zich onder lij van het schip, met een vernieuwd en hevig vuur; waarop, na twee groote uren, in eene hel van vuur, schroot, ijzer en kogels, tegen meer dan driedubbele overmagt, boord aan boord gestreden te hebben, het schip Delft zich ook eindelijk aan den vijand moest overgeven.’ - Van 325 koppen waren 43 in het
gevecht gesneuveld, en 97

{==253==} {>>pagina-aanduiding<<}
meestal zwaar gewond. Het schip had negen voet water in, toen het voor de overmagt bezweek; en, tot overmaat van ramp, moest verdooren zijn masteloos wrak, na hetzelve als krijgsgevangen benevens eenigen der zijnen te hebben moeten verlaten, zien ten gronde gaan, met 135 zijner moedige strijders, die allen, zoo wel als eenige vijandelijke manschappen, welke van hetzelve bezit hadden genomen, den dood in de golven vonden!
Na alvorens te hebben aangeteekend, dat het gedrag van onzen verdooren, bij het eindigen zijner eervolle krijgsgevangenschap, voor eenen hoogen Zeekrijgsraad is onderzocht, met een voor hem allezins vleijend gevolg en volkomene vrijspreking, zullen wij van dit gedeelte van 's mans loopbaan afstappen, met ook voor zijn aandeel de lofspraak over te nemen, welke wij in het straks ingeroepen verslag van het Opperbestuur der Zeezaken zoo treffend vinden uitgedrukt: ‘Dit zeegevecht heeft, hoe ongelukkig ook deszelfs uitslag geweest zij, den roem der Natie onder de Volken van Europa bevestigd. Het was een gevecht, waarin de schoonste trekken van fieren heldenmoed en onwrikbare dapperheid van de overwinnaars zelve den lof van velen onzer Zeehelden hebben afgedwongen; het was een gevecht nog eens, waarin de krijgsdeugden en vaderlandsliefde, welke de geschiedenissen aan onze dappere voorouders zoo roemrijk toekennen, zigtbaar hebben uitgeblonken; met één woord, een zeestrijd, welke zekerlijk mag gerekend worden een der bloedigste te zijn geweest, welke in onze historiën geboekt zijn, en waarin men het getal der gesneuvelden en gewonden van beide zijden te zamen vrijelijk op vierduizend mag begrooten.’
Niet lang toefde verdooren in den schoot van zijn gezin. Den 28 Maart 1799 zag hij zich met een nieuw kommandement vereerd: hij kreeg het bevel over het Linieschip Brutus van 76 stukken, bemand met 550 koppen, liggende ter reede van Hellevoetsluis. Hij bleef in die betrekking tot de maand October des jaars 1801 zij-
{==254==} {>>pagina-aanduiding<<}
nen dienst waarnemen, wanneer eene zware ziekte hem noodzaakte zijn ontslag te vragen. Hij gaf het bevel over aan den Admiraal hartsinck, en bleef sedert in nonactiviteit tot in Mei des jaars 1804, wanneer hij door den Raad der Marine, op last van het Staatsbewind, werd bescheiden op het Texelsch Eskader, aan boord van het schip Doggersbank, om ad interim, bij absentie van den Schout-bij-nacht kikkert, het kommandement te voeren; wordende hem toegestaan de Schout-bij-nachts vlag te laten waaijen.
In Slagtmaand van dat jaar gaf het stranden op de Noorderhaaks van het Engelsche Oorlogschip the Romney van 50 stukken, gekommandeerd door Kapitein cornwall en bemand met 380 koppen, aan onzen verdooren op nieuw eene hem altijd welkome gelegenheid, om zijnen moed en menschlievendheid tevens aan den dag te leggen. In weerwil van eene zeer hooge zee, vertrok hij vrijwillig met zeven sloepen naar buiten, redde in dezelve, alsmede in twee visschers-vaartuigen, het leven van al het scheepsvolk met de Officieren, na alvorens met den Bevelhebber eene kapitulatie te hebben gesloten, waarbij de geheele equipage van het vijandelijk schip zich krijgsgevangen erkende. Eene belangrijke omstandigheid, te gunstiger, daar zij aan het Gouvernement de gelegenheid verschafte, om, bij uitwisseling, de vrijheid aan een gelijk getal onzer landgenooten terug te bezorgen.
In April des jaars 1805 ontving verdooren het bevel over 's lands schip de Wreker van 76 stukken, (later de Koninklijke Hollander genoemd.) Behalve de equipage, bestaande uit 550 koppen, had hij nog gedurende een' geruimen tijd aan zijn boord ingescheept een gelijk aantal soldaten, een gedeelte uitmakende van het leger onder den Generaal marmont, door napoleon bestemd tot zijne groote Landingsexpeditie tegen Grootbrittanje, waartoe ons ongelukkig Vaderland zoo vele opofferingen moest doen.
Het uitbarsten van den derden Coalitieöorlog door de toetreding van Oostenrijk, en vooral de groote meerder-
{==255==} {>>pagina-aanduiding<<}
heid van Engeland op de zee, weinige weken later door de schitterende overwinning van Trafalgar bevestigd, verijdelde de reuzenplannen van buonaparte, waaraan de Eskaders van Texel en Hellevoetsluis (bestemd tot eene expeditie op de Noordelijke kusten van Engeland) moesten dienstbaar zijn, en de troepen werden in Augustus wederom ontscheept, om terstond op te breken naar Duitschland.
Na het opdringen van lodewijk tot Koning aan Holland, werd verdooren, in October des jaars 1806, aangesteld tot Kommandant van de Maritime Armade bij het Noordelijk Departement, welke dienen moest tot defensie der Zuiderzee en bijgelegene stroomen. Het schip, door hem gevoerd, werd opgelegd in Februarij 1807; zijnde de Armade bemand met deszelfs equipage.
Den 15den derzelfde maand werd verdooren tot Schout-bij-nacht bevorderd; zijnde reeds te voren met de Ridderorde van de Unie begiftigd.
Een jaar later zag hij zich het opperbevel te Hellevoetsluis opgedragen, en kreeg last, om de Fregatten Euridice en Vriesland naar Zeeland over te brengen; terwijl hij in Februarij 1808 tevens last bekwam, om mede het bevel te voeren over de vaartuigen op de Zeeuwsche stroomen, vervolgens de Armade op die stroomen in gereedheid te brengen, en daarmede voor Vlissingen post te vatten. Slechts weinige dagen later werd hij benoemd tot tweeden Bevelhebber bij het Texelsch Eskader, onder de orders van den Vice-Admiraal de winter.
Bij de hooggerezene geschillen tusschen lodewijk en napoleon, en toen eerstgenoemde reeds ernstig bedacht scheen op krachtdadigen wederstand tegen de geweldige maatregelen van zijnen alles dwingenden Broeder, genoot verdooren een uitstekend bewijs van vertrouwen, daar hij den 10 Mei 1808, met den Gouverneur van Amsterdam en de Generaals martuchewitz en croiset, den last ontving, om de defensie van de Hoofdstad in alle bijzonderheden na te gaan en op te nemen, waarvan een omstandig verslag aan den Ko-
{==256==} {>>pagina-aanduiding<<}
ning werd gedaan in Augustus daaraanvolgende, en hetwelk den 17 September gevolgd werd van zijne benoeming tot Kommandant en Directeur van het Noordelijk Departement der Marine (Amsterdam), waaraan hij in die moeijelijke tijden, een weinig later, 14 April 1809, zag toegevoegd het kommandement der Maritime Armade op de Zuiderzee en bijgelegene stroomen. In datzelfde jaar, in de maand Augustus, bij het vertrek des Generaals dumonceau, werd hem het Gouvernement der Hoofdstad voor eene wijle tijds opgedragen; en, bij zoo vele proeven van welverdiend vertrouwen, viel hem, in den aanvang van het volgende jaar 1810, eene nieuwe onderscheiding ten deel, daar lodewijk hem tot Kommandeur der Orde van de Unie verhief; waarbij hem nog, in Mei, een laatste blijk van hoogachting van Hollands vernederden Koning werd toegevoegd, toen deze hem benoemde als Officier van zijn Huis.
Nu was eindelijk het tijdstip genaderd, waarin de heerschzuchtige oogmerken van buonaparte geen breidel meer kenden: Holland verloor deszelfs volksbestaan, en werd ingelijfd in het Fransche Keizerrijk. Verdooren werd toen als Chef militair bij het Departement der Marine te Amsterdam, onder de orders van den Zeeprefect, Admiraal truguet, bevestigd; en als man van eer vervulde hij, zijne vaderlandsche spijt verkroppende, de pligten van zijn ambt; nogtans nimmer vergetende, wat hij aan zijne landgenooten in die tijden van druk en argwaan, tot leniging der algemeene ellende, verschuldigd was.
De man der verschrikking, die geheel het vasteland van Europa deed sidderen en de wereld met zijnen krijgsroem vervuld had, bezweek voor de vereenigde zamenspanning der tot wanhoop gedrevene Volken, aangemoedigd door Engelands nooit bezwekene volharding.
Nederland, het oog op oranje gevestigd, had nimmer vergeten, hoe heerlijk het voorgeslacht, na eenen tachtigjarigen kamp, de vrijheid had bevochten.
Hogendorp en van der duyn traden op, en

{==257==} {>>pagina-aanduiding<<}
de Novembermaand van 1813 zag den eersten lichtstraal der bevrijding door dreigende wolken aan den gezigteinder schemeren.
Alles hing in die hagchelijke omstandigheden af van de toetreding van Amstels volkrijke stad. De mannelijke Proclamatie van den 21 November, waarbij alle gehoorzaamheid aan den Geweldenaar werd opgezegd, had de algemeene geestdrift ontvlamd; maar de middelen van verdediging waren zoo luttel, het gevaar bij der Franschen terugkeer zoo groot, dat het aarzelen der waardige mannen, welke in die dagen, ter bevrediging der opgewondene gemoederen, zich moedig met het tusschenbestuur wilden belasten, alleen door hoog opgewondene geestdrift konde gelaakt worden.
In dit éénig tijdsgewricht zien wij onzen verdooren in een helder licht te voorschijn treden, en een karakter van den echt vaderlandschen stempel ontwikkelen.
Wij schrijven geene geschiedenis van die onvergetelijke dagen: zoo vele welsprekende pennen hebben die taak beproefd; en des onvergelijkelijken van der palm's Gedenkschrift alleen ware meer dan genoegzaam, om eene dankbare nakomelingschap op Nederlands zoo grootsch tot stand gebragte herstelling met verrukking te doen staren. Uit dat geschrift willen wij verdooren leeren kennen, en er eenige minder bekende daadzaken bij opteekenen.
Het diep indringend oog van kemper doorzag al het voordeel, dat uit eene gemeenschappelijke zamenspanning van kraijenhoff en verdooren voor de zaak van Vrijheid en oranje te rapen was. De edele man had niet te vergeefs op beider medewerking gerekend. ‘Kraijenhoff en verdooren (zoo lezen wij in het roemvol Gedenkschrift) waren terstond bereid, om zich uit den dienst van Frankrijk te ontslaan, deden het bij geschrifte, en beloofden trouw aan oranje en het Vaderland. Eene onwaardeerbare winst voor de goede zaak, zulk een voorbeeld en zulke talenten! Ook konden, door de ronde toetreding van verdoo-
{==258==} {>>pagina-aanduiding<<}
ren, de hulpmiddelen, in de magazijnen der zeemagt voorhanden, tot verdediging der stad, indien zij bedreigd werd, worden aangewend; doch men achtede haar, van dit oogenblik af, niet alleen veilig voor zich, maar ook een voormuur ter verdediging van het geheele Vaderland.’
De Fransche Zeeprefect verliet Amsterdam den 23 November. Eerst in den ochtend van den volgenden dag, bij het binnenrukken van 200 Kozakken, ontving verdooren de schriftelijke overdragt van het opperbevel der zeezaken, hetwelk de Admiraal truguet niet langer kon blijven voeren. Verdooren schrijft, zonder te aarzelen, een' brief aan den Minister der Marine te Parijs, waarbij hij zijne demissie inzendt, en liet alzoo niets dubbelzinnigs te denken over bij dezen mannelijken stap. ‘Ik ben,’ dus schreef hij, ‘een geboren Hollander. Ik zie met de hoogste voldoening de gebeurtenissen, welke mijn Vaderland weder plaats zullen doen nemen in den rang der vrije Volken; en ik acht mij ten duurste verpligt, om, met alle mijne krachten, de hand te bieden aan het grootsche doel van deszelfs herstelling.’ Zoo schreef de wakkere man, in geestdrift ontstoken voor de heilige zaak; maar zijne daden bewezen, dat het Vaderland meer dan warme deelneming van hem te wachten had. Hij aanvaardde terstond, met overleg van de Commissarissen Generaal van het Algemeen Bestuur te Amsterdam, het Militair Kommandement en de geheele directie der Marine van het eerste arrondissement van Holland; terwijl, reeds den volgenden dag, het Algemeen Bestuur, om zijne geheele goedkeuring en vertrouwen aan den dag te leggen, hem de waardigheid opdroeg van Admiraal der Zuiderzee. Hij ontving daarbij de uitgestrektste volmagt, om alle middelen van tegenweer aan te wenden, welke hij noodig zou oordeelen, requisitiën van manschappen, wapenen en ammunitie te doen, en, in naam van het hoog bewind, voor alle betalingen bons af te geven, welke tegen gereed geld ingewisseld zouden worden. Hij vond in de voor-
{==259==} {>>pagina-aanduiding<<}
malige bekwame Ambtenaren der
Marine, niet minder dan in de aanwezige Officieren der Zeemagt, (van welke allen hij, in naam van oranje, den eed van trouw afnam) den loffelijksten ijver tot medewerking, en gaf allen het voorbeeld van rustelooze inspanning, bedaarden moed en onwankelbare volharding.
In weinig tijds, daar nu de oude vaderlandsche vlag van alle torens wapperde, had alles een krijgshaftig aanzien bekomen. Uit het tuighuis werd naar stads bolwerken het voorhanden zijnde geschut vervoerd, en aldaar, onder het toezigt van den braven Ingenieur versteeg, de noodige beddingen gelegd door 's lands werklieden, welke het hout, daartoe benoodigd, van de werf hadden aangevoerd. De werving van zeevolk slaagde naar wensch: in korte dagen bragt men 800 man onder de wapenen, en waren een aantal vaartuigen gereed tot beveiliging der Zuiderzee.
Alle de bijzonderheden van dit, ook voor den naneef zoo belangvol, tijkperk vindt men elders breedvoerig ontwikkeld: wij teekenen alleen tot ons oogmerk nog op, dat de Admiraal gewapende vaartuigen naar Rotterdam en Leiden, naar Texel en Wieringen, tot voor Harlingen afzond; terwijl eenige tot blokkade voor Naarden werden bestemd, werwaarts al spoedig 300 manschappen, onder bevel van den moedigen Kapitein-Luitenant ter Zee waardenburg, tot versterking van de door den Luitenant-Generaal kraijenhoff bijeengezamelde magt, konden aanrukken.
Hoe vleijend was niet voor verdooren de goedkeuring van Neêrlands afgebeden Vorst, die niet aarzelde, door zijne overkomst en dadelijke tegenwoordigheid te Amsterdam, aan Europa te verklaren, dat Nederland verrezen was, en voor altijd aan vreemde onderdrukking zich onttrokken had. Ooggetuigen alleen kunnen zich herinneren, wat de brave man daarbij, en bij 's Vorsten eerste verschijning op 's lands werf, gevoelde, en hoe zijn mannelijk en open gelaat aan zijne verrukte medeburgers de zelfvoldoening vertoonde, welke zijne beslis-
{==260==} {>>pagina-aanduiding<<}
sende keus in den felsten nood hem wel verzekerd had, maar die nu, dank zij der Voorzienigheid! bij eene opdagende uitkomst, alle andere gewaarwordingen moest te boven gaan.
Bij de plegtige inhuldiging van den Souvereinen Vorst binnen Nederlands Hoofdstad, genoot verdooren de eer, willem den eersten te vergezellen; en de gouden gedenkpenning, op dien voor altijd gedenkwaardigen dag aan de hooge Staatsbeambten uitgedeeld, werd, op 's Vorsten last, door den Minister van het Zeewezen, aan hem ter hand gesteld, met schriftelijke betuiging, ‘dat zulks geschiedde tot erkenning van den ijver en de welmeenendheid, met welke hij, in de eerste oogenblikken der Revolutie, de werkzaamheden van het zich vormend Bestuur had ondersteund.’
Aldra kwam de organisatie van het korps Zeeössicieren tot stand, en nu werd verdooren als Vice-Admiraal bevestigd, leggende hij den 28 Julij 1814 in handen van den geliefden Vorst den eed af, dien hij met zoo veel geestdrift te midden van het gevaar reeds luide had uitgesproken. En toen in het volgend jaar, 1815, oranje's luisterrijke verheffing tot den Nederlandschen troon, in het oogenblik der bedreiging van de vaderlandsche grenzen, aanleiding gaf tot de instelling eener Ridderorde, strekkende tot belooning van uitstekende daden van moed, beleid en trouwe, bedreven door die genen, welke, zoo ter zee als te lande, den Koning en het Vaderland dienen, zag verdooren zijnen naam aankondigen onder de eerste braven, wien die eervolle onderscheiding te beurt viel, daar Zijne Majesteit den 8 Julij hem benoemde tot Kommandeur der Militaire Willems-Orde.
En zoo, overladen met eer en onderscheiding, zien wij den verdienstelijken man genaderd aan het einde van zijn openbaar leven. Van de maand December 1813 af had hij, met trouwhartigen ijver, onafgebroken, tot het einde van Augustus 1815, onder het opperbeleid van 's Konings Minister voor het Zeewezen, den dienst blijven waarnemen, als Directeur en Kommandant bij het Noor-
{==261==} {>>pagina-aanduiding<<}
delijk Departement: hij werd alstoen door wijlen den Schoutbij-nacht lemmers vervangen; terwijl de Koning zich voorbehield, hem als Vice-Admiraal tot andere functiën op te roepen. De laatste jaren van zijn leven genoot hij dus eene eervolle rust. De genoegens van het landleven waren steeds voor hem bekoorlijk, en huisselijk geluk was voor hem een hemel op aarde. Bemind en geacht van allen, die zijn edelmoedig bestaan en ronde inborst kenden, sleepte eene hevige ziekte van slechts negen dagen hem ten grave. In Gods altijd wijs bestel gelaten, ontsliep hij, den 30 October 1824, in de armen eener hem teeder lievende Echtgenoote, omringd van zijne met haar diepbedrukte kinderen, die met talrijke vrienden zijnen onverwachten dood beschreijen. Zijne vaste gezondheid en krachtig ligchaamsgestel schenen hem een' zeer hoogen ouderdom te beloven: hij bereikte den leeftijd van 67 jaren, waarvan hij de laatste acht gesleten heeft op zijn geliefd buitenverblijf Doorens-lust, onder Oost-Souburg, op het Eiland Walcheren. Op het kerkhof, aan zijne woning grenzende, had hij zelf zijne toekomstige rustplaats aangewezen; en, overeenkomstig 's mans uitdrukkelijk verlangen, is zijn stoffelijk overschot aldaar onder eenen eenvoudigen lijksteen bijgezet, daar hij, wars van ijdele praalzucht, had begeerd, dat, bij zijne uitvaart, alle eerbetoon, aan zijnen hoogen rang verschuldigd, achterwege gelaten zou worden.
Dikwerf werd 's mans huisselijk geluk door grievende slagen gestoord. Hij trad, ten jare 1788, voor de eerste maal in den echt met adriana elisabeth westerwijck forsborg, welke in Augustus 1796 overleed. Dit huwelijk werd gezegend met vier Zonen en eene Dochter, waarvan slechts één der eersten den Vader mogt overleven. Hij hertrouwde, in Julij 1798, met catharina maria brand, Weduwe van zijnen heldhaftigen Wapenbroeder, den Kapitein ter Zee, l.w. van rossum, die op den 11 October 1797, strijdende voor de eer van 's lands vlag, zoo roemrijk gesneuveld was. Hij droeg haar ten grave in December 1810.

{==262==} {>>pagina-aanduiding<<}
Uit dit huwelijk zijn drie Zonen geboren, waarvan één dood ter wereld kwam en thans nog twee in leven zijn. In October 1811 gaf hij voor het echtaltaar de hand aan elisabeth henriëtte, Gravinne van den roetzelaer van langerak, welke hem reeds in Januarij 1813 ontrukt werd. Met zijne nablijvende droevige Weduwe, wilhelmina maria haack, was hij gehuwd in Mei 1814. Uit dit huwelijk werd hem ééne Dochter geboren, welke dood ter wereld kwam. Aan de zachte deugden en beminnelijke hoedanigheden dezer waardige Vrouwe was de Afgestorvene het stil geluk verschuldigd, dat in den avond van zijn leven hem in volle mate ten deel viel.
Dat aan 's mans asch elk Nederlander een' dankbaren traan wijde! Zijne waardige Weduwe en Kinderen zullen zijnen naam in eere houden; zijne Wapenbroeders en Vrienden hem nimmer vergeten!

Eenige aanteekeningen, over het kabinet van vergelijkende ontleedkunde, te Parijs.

(Vervolg en slot van bl. 223.)

In het tiende en laatste vertrek zijn vooreerst misgeboorten van den mensch en van onderscheidene dieren. Ik heb ten opzigte van deze verzameling wel eens door verschillenden hooren aanmerken, dat dezelve, hoe belangrijk ook, echter hier niet op hare plaats was. Ondertusschen, waarmede kan de geschiedenis der ontwikkeling van het foetus beter opgehelderd worden, dan met de afwijkingen, die hetzelve ondergaan kan, en die nu eens uit eene verkeerd geleide, dan weder uit eene verhinderde vormdrift voortspruiten? En wil men hier alleen aan de menschelijke misgeboorten eene plaats weigeren, dan komt het mij voor, dat zij even min in eene verzameling van vergelijkende ontleedkunde moeten ontbreken, als de preparaten van menschelijke ligchaamsdeelen. Vergelijkende ontleedkunde is geene enkele ontleedkunde van die-
{==263==} {>>pagina-aanduiding<<}
ren, maar zij bevat de menschelijke en dierlijke ontleedkunde tevens; en de menschelijke mag hier te minder ontbreken, dewijl dezelve de grondslag en maatstaf onzer vergelijking moet zijn (*).
Hoewel onder de misgeboorten van menschen en dieren vele belangrijke stukken voorkomen, zal ik echter bij dezelve niet stilstaan. Men kan hierover rudolphi, in zijne Bemerkungen auf eine Reise u.s.w., I Th., naslaan: sedert den tijd, dat rudolphi hier geweest is, schijnen er minder voorwerpen bij gekomen te zijn, dan men voor een tijdsverloop van meer dan 20 jaren wel verwachten zou. Onder diegene, waarvan genoemde schrijver geen gewag maakt, behoort een foetus van Squalus acanthias met twee hoofden.
De overige voorwerpen in dit vertrek hebben betrekking op de ontleedkunde en natuurlijke geschiedenis der ongewervelde dieren. Om mijn geschrijf niet te zeer te rekken, durf ik over dit belangrijk gedeelte dezer verzameling niet dan eenige korte uittreksels uit mijne aanteekeningen mededeelen. Het is om deze reden, dat ik ook niet spreken zal over de keurige waspreparaten van poli, die op de ontleding der weekdieren betrekking hebben, en in bakken bewaard zijn, met eene bijgevoegde uitlegging der bijzondere deelen.
Vooreerst moet ik opmerken, dat de beste preparaten van weekdieren, welke zeer talrijk zijn, door cuvier, in zijn werk: Mémoires pour servir à l'Histoire et à l' Anatomic des Mollusques, zijn afgebeeld. Dit hoofdwerk moet men met zich hebben, wanneer men in het Kabinet de preparaten met vrucht bestuderen wil.
Van Cephalopoden is hier ontzettend veel. Als eene hoogstmerkwaardige zeldzaamheid noem ik het volgend

{==264==} {>>pagina-aanduiding<<}
preparaat: Diverses parties des intestins d'un énorme Calmar, trouvé mort à la mer près de l'équateur du poids à peu près de 400 ℔, par M. freycinet. Zulk een reusachtig voorwerp bewijst de mogelijkheid, dat de verhalen van oudere schrijvers over de zeekatten meer dan fabels zijn.
Een dier, onder den naam van Cyanogaster door rudolphi aan het Kabinet geschonken, bleek bij onderzoek een Pleurobranchus te zijn.
De preparaten zijn dikwerf slecht bewaard. Zij zijn op, veelal gekleurde, wasplaatjes gestoken, en worden in flesschen op liquor bewaard. Dikwijls is het vocht troebel, of door de kleur der wasplaten geverwd; somtijds zijn de wasplaten in vele stukken gebroken en de preparaten ineengevallen, en bijna altijd zijn de flesschen slecht gesloten.
Van het genus Aplysia zijn vele preparaten, waaronder een van het zenuwstelsel, dat uitstekend is. Insgelijks vele preparaten van Bulla aperta.
Limax. Twee goede preparaten van het zenuwstelsel van Limax rufus. Voor het overige niet veel.
Helix pomatia. Hiervan vele preparaten, waaronder eene zeer fraaije opspuiting met kwik.
Vitrina. Vitrine avec l'animal.
Bulimus. Groote exemplaren van dieren van dit geslacht. - Dieren en ontleedkundige preparaten van de genera Onchidium, Planorbis, Lymnacus, Turbo, Trochus, Cypraea enz.
Buccinum. De anatomie hiervan is bekend uit de Mém. sur les Mollusques. De platen zijn echter duidelijker en leerzamer dan de preparaten, zoo als die thans zijn.
Het dier van Murex tritonis.
Sigaret, Haliotide, Patelle, Oscabrion, dieren en preparaten, die uit de aangehaalde Mémoires bekend zijn.
Ostrea Canadensis van New-York, gezonden door milbert, opmerkelijk om deszelfs grootte. Eenige preparaten van Ostrea edulis. Een groote steen (calculus) door een laag paarlemoer omgeven en in het lig-
{==265==} {>>pagina-aanduiding<<}
chaam van een oester gevonden, gegeven door le sauvage te Caen.
Het dier van Chama gigas.
Cardium. Het dier van C. rusticum, C. hemicardium.
Venus. V. mercenaria. Verscheidene schelpen met het dier, uit New-York door milbert overgezonden, 1819, 1820. Venus chione avec son animal; on lui a ôté un lobe du manteau. Venus, système nerveux. Hiervan kan men niet veel onderscheiden.
Mya met het dier.
Solen vagina met het dier.
Pholas. Ph. dactylus, Ph. crispata met de dieren.
Teredo. Anatomie de diverses espèces de Tarets. Niets daaraan te zien.
Salpa. Verscheidene soorten. Salpa scutigera de Java, par M. lechenaud; Salpe de la Mediterranée, 1818, freycinet; Salpa, iles Waigiou et Rawack. Exp. de M. freycinet.
Ascidia. Van de preparaten van Ascidia monachus is het onmogelijk iets te onderscheiden. Ascid. mammillata. La grande enveloppe gélatincuse ouverte pour montrer les vaisseaux, zeer fraai; - eenige slecht geconserveerde preparaten van hetzelfde dier. Asc. microcosmus. Hiervan zijn zeer goede preparaten, welke bekend zijn uit het aangehaalde werk van cuvier (Mém. sur les Ascidies, Pl. I.)
Boltenia ovifera, savigny. (Vorticella ovifera, linn. Syst. nat. Ed. XII. T. I. p. 1319; vergelijk savigny, Mémoires sur les an. sans vertèbres II. premier fascic. Paris 1816. p. 141.)
Pyrosome géant, lesueur, de la Méditerranée; Pyrosome de Nice, par M. risso.
Ascidie composée (Diazona, sav.) des parages d'Ivica. Het is de Diazona violacea, waarvan savigny in de zoo even genoemde Mémoires eene zoo heerlijke afbeelding gegeven heeft. De violette kleur was reeds veel verbleekt. Men zie ook cuvier, Règne anim. Pl. XI. f. 6.

{==266==} {>>pagina-aanduiding<<}

Polyclinum constellatum.
Sigillina du Cap Leuwin, 487 pieds de profondeur, par péron.
Lingule. Onmogelijk, hiervan iets te onderscheiden.
Anatifa. Anatife commun du Havre, vele exemplaren in eene flesch. Anatifa (Pollicipes leach, lam.) de Java, par M. philibert. Hier zijn, in plaats van vijf schaalstukken, vele kleine. Eene kleine Anatifa van Port Jackson (expeditie van freycinet, 1820.) Van het zenuwstelsel zijn verschillende preparaten; een, dat zeer goed is, met het opschrift: Anatife préparée pour montrer le système nerveux. Men ziet hier duidelijk den overgang tot de geleedde dieren; of liever het zenuwstelsel behoort reeds tot den typus van dat der articulata. Behalve den eersten knoop boven den slokdarm, zijn er vijf knoopen, die door twee zenuwstrengen verbonden zijn. Waar, bij de articulata, slechts ééne streng tusschen de zenuwknoopen aanwezig schijnt te zijn, moet men dezelve altijd beschouwen als eene ineenvloeijing en zamensmelting van twee, oorspronkelijk gescheidene zenuwdraden. - Otion Cuvierii, leach; Otion Blainvillii, leach. Zij hebben slechts twee kleine schelpstukken, voor het overige eene vliesachtige huid, gelijk de stengel; op den rug zijn twee oorvormige vliezige pijpjes. Oken noemt dit geslacht Branta (Zoölogie, I.S. 362.) Anatife à quatre valves de l'île des Kanguroos.
Balanus. Gland de mer (Lepas balanus) enlevé de sa coquille; zeer groote Balani van de Kaap, gezonden door delalande. Pentalasmis Donovani leach, Atlantique sud, donné par M. leach; P. Ellisii (Lepas fascicularis), Angleterre; Pent. cheloniae, Atlantique sud; Pent. spirulicola, alle geschenken van leach, het laatste uit de bogt van Guinee.
Coronula. Iles Pisang et Moluques 1820, expédition de M. freycinet. Het is eene zeer platte species, waarvan de schaal van onderen wijder is dan van boven, gelijk bij C. balaenaris. - Hierop volgen de ringdieren.

{==267==} {>>pagina-aanduiding<<}

Serpula. S. contortuplicata, verscheidene exemplaren van het dier. S. gigantea, een slecht exemplaar.
Sabella. Een Sabella ventrilabrum (Amphitrite ventrilabrum) Dieppe, par M. fr. cuvier. (Cuvier haalt voor dit dier in zijn Règne anim. als afbeelding aan ellis, Corall. XXXVI; dit is waarschijnlijk eene drukfout, en moet zijn XXXIV.) Sabella de Nice, par M. risso, het dier in zijn huis, dat met sertulariën bezet is. Sabella grandis cuv., de la mer des Indes, par M. péron.
Terebella. T. conchilega du Havre, par M. homberg; dezelfde soort geopend, waaraan men echter niet veel zien kan.
Amphitrite auricoma Capensis, ouverte. Men kan duidelijk zand in het zeer gekronkelde darmkanaal onderscheiden. Voorbeelden van dezen aard bij onderscheidene andere dieren vindt door treviranus verzameld in zijne Biologie, IV. S. 284 sqq.
Nereis. Eene Nereis zonder etiquette. Diverses parties d'une très grande Nereide. Stukken van eene zeer groote Nereis van buiten en van binnen gezien en opgespoten; een stuk van eene dergelijke Nereis, die aan den rug geopend is, om de spieren te toonen. Deze spieren zijn dwars en in elke articulatie aan elkander gelijk. Dit is over het geheel bij den tronk van alle articulata het geval. Elke geleding is eene herhaling van de anderen; in elke vindt men doorgaans een ganglion, bij de insekten twee stigmaten van de luchtbuizen, enz. Nereide ouverte, pour montrer son anatomie; niets daaraan te zien.
Glycera unicornis, savigny.
Eunice. Leodice gigantea. Het dier, 110 centimètres groot, en volgens de etiquette uit 446 ringen beslaande, speelt met de levendigste kleuren van den regenboog; elke ring draagt aan wederzijden eene kieuw, die gevederd is, een' cirrhus en een knobbeltje met pluimpjes. Leodice opalina. Lysidice valontina.
Aphrodita. Myologie et système nerveux de l'Aphrodite herissée. Het zenuwstelsel bestaat uit een' dunnen draad,

{==268==} {>>pagina-aanduiding<<}
die naar achteren zeer fijn uitloopt; de knoopen zijn menigvuldig en klein. Pallas heeft hetzelve reeds naauwkeurig beschreven en afgebeeld in zijne Miscell. Zoöl. Tab. VII. fig. 13. Anatomie de l'Aphr. herissée, twee zeer goede preparaten. Partie du canal intestinal de l'Aphrodite herissée. Wat zijn toch die blinde aanhangsels, die men aan wederzijden van het darmkanaal aantreft? Pallas en cuvier houden ze voor blinde darmen (intestinula coeca), en de eerste gelooft, dat ze dienen om de kortheid van het darmkanaal te vergoeden, en denkt, dat de chymus in dezelve den toegang heeft, opdat de voedende deelen des te beter uit denzelven zouden getrokken worden. Oken meent, dat het ademhalingswerktuigen zijn; terwijl deze dieren, volgens hem, door het darmkanaal ademhalen. Is dit wel met de analogie overeenkomstig; en wat wil men dan van die deelen maken, welke cuvier hier ademhalingswerktuigen noemt? Ondertusschen heeft ook het gevoelen van pallas voor mij zwarigheden. Waarom zijn deze blinde aanhangsels met naauwe buizen in het darmkanaal ingeplant, hetgeen weinig geschikt is om den overgang van chymus in dezelve te bevorderen? Duidt dit maaksel niet veeleer aan, dat deze aanhangsels een vocht in het darmkanaal uitstorten?
Halithea sericea, savigny.
Amphinome. Amph. tetraëdre (Terebella rostrata) geopend; niets daaraan te zien. Pleione carunculata, savigny (pallas, l.l. Tab. VIII. fig. 12, 13); Pl. eolides, sav.; Chlocia capillata, sav. (pallas, ibid. f. 7-11.)
Arenicola piscatorum. Drie preparaten van dit dier in eene flesch; men kan niets van dezelve onderscheiden. Nog eenige exemplaren van dit dier in twee flesschen.
Lumbricus terrestris. Cerveau et nerfs d'un Lombric terrestre, zeer goed. Lombric terrestre dans le temps de l'accouplement. Portions antérieures de deux Lombrics terrestres pris pendant l'accouplement, M. montègre. (Men zie de afbeeldingen hiervan in de Annales du Mus. d'Hist. nat. of in de Dissertatie van leo,

{==269==} {>>pagina-aanduiding<<}
de structura Lumbrici terrestris, 1820.) Organes de la génération du Lombric terrestre dans le temps de l'accouplement.
Thalassema echiurus (Lumbricus echiurus) du Havre, par M. homberg, een exemplaar geheel en een ander opengesneden, om het darmkanaal te doen zien. In hetzelve zijn vele langwerpige ligchaampjes, waarvan ik even min iets te maken weet als rudolphi, die ook van dit preparaat in zijne Bemerkungen spreekt. Straus verhaalde mij, dat cuvier deze ligchaampjes voor eijeren aanzag; in dit geval zou men hierbij aan de Aktiniën moeten denken, wier eijerstokken in de maagholte eindigen, zoodat, even als het niet verteerde gedeelte der spijzen, ook de eijeren door den mond worden uitgeworpen.
Hirudo (*). Een preparaat van de vaten, die met kwik zijn opgespoten. Eene flesch met drie dergelijke preparaten, waarvan een zeer schoon.
Préparation des nerfs de la Sangsue verruceuse; de zenuwstreng ligt op het darmkanaal; het dier is dus aan de buikzijde geopend. Hirudo muricata (Albione, savign.) of Pontobdella muricata, verscheidene exemplaren.
Branchiobdellion, rud. Bloedzuiger van de Torpeda van Napels, gezonden door rudolphi. Bij zamentrekking heeft savigny er Branchellion van gemaakt!
Mandibule et lèvre inférieure calcaire d'une très grande Nereide.

{==270==} {>>pagina-aanduiding<<}

Gordius. G. argillaceus, het darmkanaal, dat in een fijn draadje uitloopt. G. aquaticus.
Fragment d'un annélide indéterminé. Tube d'un annélide indétcrminé. Het is een wijde, witte en zachte koker, met sertulariën bezet.
Hierop volgen de preparaten van Crustacea, waaronder ik slechts optel: Twee preparaten van het zenuwstelsel van Astacus fluviatilis, die vrij goed zijn; de spieren van den rug, van den staart en van den buik van den gewonen kreeft, welk preparaat bekend is door eene afbeelding in de Leçons d'Anat. comp. Wijders de lever van Squilla mantis. Dit deel is zeer groot, en loopt langs den rug in het midden van het lijf; op hetzelve ligt het hart. Anatomie de l'Apus productus; het zijn goede en nieuw vervaardigde preparaten van straus. Voor het overige zijn de meeste preparaten oud, en niet in den besten toestand. Men vindt hier ook vele soorten van Crustacea op liquor.
Onder de preparaten van Araneidea merk ik op: Araignée des oiseaux (Aranea avicularia) coeur et poumons. - Vele exemplaren van verschillende soorten van Aranea: de preparaten van de anatomie van de tuinspin waren geheel onduidelijk geworden; even zoo is het met vele preparaten van Scorpio europaeus, waarvan ook de etiquetten door den tijd veelal onleesbaar zijn geworden. In een preparaat ziet men het zenuwftelsel vrij goed; in een ander twee der sacci pulmonares; alle vier de longezakjes zijn ook in een' grooten schorpioen (zoo ik meen eene Amerikaansche soort) zeer zigtbaar.
Scolopendra. Se. morsitans; système nerveux de la grande Scolopendre d'Amérique; twee preparaten, waarvan het eene ongelijk beter is dan het andere. De twee koorden, die de zenuwstreng uitmaken, blijven meer zigt baar gescheiden dan bij de meeste overige articulata. In elken ring ligt een knoop, meer naar den bovenrand dan naar den benedenrand van denzelven. Grande Scolopendre ouverte montrant le canal intestinal et l'ovaire. Het darmkanaal loopt regt.

{==271==} {>>pagina-aanduiding<<}

Julus. Eenige Juli van Pondichery en Cayenne. Anatomie d'un grand Jule, niets daaraan te zien, enz.
Nog meer moet ik mij bekorten bij het opnoemen der preparaten van Insekten, die in vrij groot aantal hier gevonden worden. Zij zijn juist niet in de beste orde gerangschikt, en hier en daar mogt men ze wel eens met nieuwere verwisselen. Er is hier een zeer goed preparaat van het zenuwstelsel bij het volkomene insekt van Lucanus cervus, en twee preparaten van de mannelijke en vrouwelijke organa generationis bij de Gryllus gryllotalpa l. zijn vooral zeer schoon, het werk van straus, gelijk ik van hemzelven vernam. Voorts noem ik nog de volgende preparaten:
Femelle de Termite, dont l'abdomen est rempli d'oeufs. Eene ontzettende uitzetting. Vele wijfjes van insekten zou men bijkans bewerktuigde eijerzakken kunnen noemen. Bij het wijfje van Bombyx antiqua en aanverwante soorten ziet men van de vleugels niets dan kleine sporen overblijven; het abdomen is daarentegen ontzettend groot geworden, en zoodanig met eijeren opgevuld, dat men die door de bekleedsels heen ziet, en dezelve dikwerf bij gedroogde voorwerpen uit den buik vallen.
Sphinx atropos, Chenille. Een vrij goed preparaat van de spieren.
Ovaires du Bombyx salicis. De eijeren zijn aan elkander gehecht, even als de kralen van een paternoster.
Système nerveux et vaisseaux soyeux de la chénille du grand Paon de nuit. Een zeer schoon preparaat. Het vat, dat ter afscheiding der zijde dient, maakt vele kronkelingen, vooral in het achterste gedeelte des ligchaams; naar voren loopt het regt, en wordt bij den kop veel dunner. (Men vergelijke de afbeelding van dit vat bij Bombyx mori in roesel, T. III. Suppl. Tab. IX.) Dit vat overtreft niet alleen bij de soorten, die spinnen, gelijk de zijdeworm, maar ook bij de Sphinges, die in de aarde hunne gedaanteverwisseling ondergaan, verscheidene malen de grootte des ligchaams.
In de Sphinx ligustri vond ik onlangs, dat de lengte

{==272==} {>>pagina-aanduiding<<}
van dit vat, als het ontrold is, tot die van het geheele ligchaam staat als 7:2. Men weet, dat ook deze dieren de holte, waarin zij zich tot pop veranderen, met een kleverig spinsel glad maken en bedekken.
Vele larven van verschillende Oestri, eenige groote rupsen enz.
Voorts was hier ook een bak met fleschjes, waarin anneliden, meest Lumbrici, die door savigny bestemd waren.
Hierop volgen de preparaten van straaldieren.
Verscheidene soorten van Asterias en Ophiura. De anatomie van Asterias rubens.
Comatula, Iles Waigiou et Rawack, par M. freycinet.
Encrinus? Espèce nouvelle. Het is eene Comatula, geen Encrinus. Waar het voorwerp gevonden is, mis ik hier, gelijk bij eene menigte andere voorwerpen, ongaarne op de etiquette.
Echinus. Verscheidene soorten, door péron medegebragt. E. rasaceus de la Mer des Indes, par péron, 2 exemplaren. Oursin de la Mer rouge, par M. savigny. Dezelve behoort tot de subdivisie, waartoe E. mammillatus behoort. Zie cuvier, Règne an. IV. p. 14. Oursin artichaud. Ech. atratus, Ile Sandwich, par M. freycinet, 1820.
Holothuria, verscheidene soorten, doch meest zonder etiquetten. Voor de anatomie van dit genus weinig. Hol. Cuvieria, péron, afgebeeld in het Règne anim.
Molpadia. Eene andere soort van hetzelfde genus (?) onder den naam van: Zoöphyte voisin des Holuthuries, Mais sans pieds, d'Ivica; laroche.
Mynias cyanca. Gelijk cuvier dit dier met een meloen vergelijkt, zoo is het ook, even als deze vrucht, door inkervingen verdeeld; vergelijk de afbeelding Règn. an. Pl. XV. f. 8.
Sipunculus. Verscheidene exemplaren. Sipunculus saccatus, gm. Als men dit specimen ziet, komt ons de

{==273==} {>>pagina-aanduiding<<}
gissing van cuvier hoogst waarschijnlijk voor, dat deze soort wel een individu konde zijn, waarvan de epidermis was losgeraakt; zie zijn Règne an. IV. p. 26. Sip. edulis ouvert, een zeer schoon preparaat. Men ziet het darmkanaal, dat van den mond tot het tegenovergestelde einde loopt, en daarna weder terugloopt, terwijl het om het eerste deel spiraalvormig gedraaid is. Het eerste deel van het darmkanaal wordt door vele draden bevestigd, die men met het mesenterium der hoogere dieren zou kunnen vergelijken. De draad, dien men in de huid vindt, en welke kronkelachtig schijnt te loopen, kan ik naauwelijks gelooven eene zenuwstreng te zijn, - enz.
De verzameling van Entozoä is tamelijk talrijk, en bevat de meeste genera; het genus echinococcus ontbreekt b.v. (Zie cuvier, Règn. an. IV. p. 47.) Slechts van de Ascaris lumbricoides vindt men een ontleedkundig preparaat. Voor het overige bepaalt zich deze verzameling tot de dieren, en is dus meer dierkundig dan ontleedkundig.
Hierop volgen de Acalephae cuv.
Actinia. Vele soorten zonder etiquetten. Diverses parties d'une Actinie. A. plumosa, fendue verticalement pour montrer son intérieur. A. brune, préparation montrant l'origine des filemens.
Zoanthus. Z. alcyonium mammillosum, in den vorm van eene breede oppervlakte. Zoanth. sociatus ouvert.
Lucernaria. Een slecht exemplaar, waardoor men van dit genus geen begrip kan krijgen.
Medusa. Verscheidene exemplaren in eene flesch. Zij zijn verder niet gedetermineerd, even min als vele kleine soorten van de expeditie van freycinet. Velen behooren tot de Equorées; zie cuvier, Règn. an. IV. p. 55. Phorcynia istiophora? du Havre. Aurelie rose, péron. Medusa aurita müll. et gm. (genus Cyanea, cuvier, l.l. p. 56). Chrysaore. Chr. du Havre, péron et lesueur. Chr. spilhémigone du Havre, pér. et les. (zeer schoon; om het dier zijnen vorm te doen behouden, heeft men onder de ombrelle een' ring van kurk ge-
{==274==} {>>pagina-aanduiding<<}
plaatst.) Nog andere soorten van Chrysaora van péron; vergelijk cuvier t.a.p.
Rhizostoma. Rh. bleu, dont les ovaires ne sont point encore developpés; dezelfde soort opgespoten met melk, waarvan men den steel weggenomen en de maagholte geopend heeft. De tentacula (grijpers, zoo als baster ze noemt) van dezelfde soort met melk opgespoten; zeer schoon. Een dergelijk preparaat met inkt voldoet daarentegen in het geheel niet. Grand individu du Rh. bleu, injecté au lait, enz.
Béroé globuleux. (Baster, Natuurk. Uitspanningen, 3de Stuk, Tab. XIV, Fig. VI, VII.) Béroés entiers et ouverts.
Charybdée périphylle, péron, Océan atlantique.
Diphye piramidalis.
Porpita, twee exemplaren, een van de expeditie van freycinet, 1820. (Iles Waigiou et Rawack.)
Cartilage de vélelle (Medusa velella l.). Préparations de vélelles. Vélelle, par M.M. quoi et gaimard, Iles Waigiou et Rawack. (Exp. de M. freycinet, 1820.)
Physalia, lam. Physale du Cap Vert, par M. taunai. La vélelle d'Amérique (Holuthuria physalis l.)
Physsophora musonema, péron; de l'océan atlantique, enz.
De verzameling wordt door de Polijpen met polijpenhuizen besloten. Men heeft hier een specimen van Tubipora musica met de diertjes, waaruit het gevoelen van oken wederlegd wordt, dat deze soort tot de ringdieren, even als de Serpula, zoude behooren. Er zijn in bakken achter glas eenige Sertulariae en Corallinae, doch dit is weinig; aan deze voorwerpen is, gelijk men begrijpen kan, het Museum van Natuurlijke Historie veel rijker. Onder de Pennatulae noem ik nog de Pennatula hydropica, eene nieuwe soort van Java, gezonden door lechenaud. Een breede stengel; het gedeelte, dat zonder baard is, kort en puntig uitloopende. De baarden

{==275==} {>>pagina-aanduiding<<}
zijn als platgedrukt, en dragen weinige, maar lange en harde stekels.
Doch het is reeds te lang, dat ik mijne lezers heb bezig gehouden, en ik durf hun geduld niet langer op de proef stellen. Uit deze aanteekeningen, hoe gebrekkig ook, ziet men, welk een rijke schat in het Kabinet te Parijs gevonden wordt. En dit alles, zoo als het daar is, is gerangschikt en voor een groot gedeelte verzameld onder de leiding en het opzigt van één' man, die bijkans alle gedeelten van het dierenrijk door zijne onderzoekingen heeft opgehelderd, en vóór meer dan 20 jaren het eerst een eenigzins volledig zamenstel van vergelijkende Ontleedkunde gegeven heeft, dat nog als de voornaamste en rijkste bron van dierontleedkundige kennis moet beschouwd worden. Zoo veel vermag de zucht tot kennis der rijke, schoone Natuur; zulk eenen werkzamen ijver wekt deze kennis bij allen, die dezelve uit eigene aandrift beoefenen, en dit zijn de heerlijke vruchten, die uit deze werkzaamheid voortspruiten, wanneer hare pogingen worden ondersteund en aangemoedigd door een verlicht Bestuur, dat de wetenschappen weet te bevorderen en te waarderen.

Het ziek- en sterfbed en de begrafenis van Napoleon.

(Mémoires du Docteur f. antommarchi, ou les derniers momens de napoléon. II Tomes. Paris. 1825.)

Zwaarder en langduriger ligchaamslijden, (van October 1817 tot 5 Mei 1821) banger en langer doodstrijd verduurden wel weinige stervelingen, dan napoleon op St. Helena! Zijne ziekte bestond in eene verstopping der lever en eene scorbutieke kwaadsappigheid; en Dr. antommarchi is stellig van gevoelen, dat erfkwalen als eene loutere hersenschim te beschouwen zijn, en dat alleen het klimaat van St. Helena in het algemeen, waar schier niemand zijn veertigste jaar bereikt, en de hoogst ongezonde ligging van Longwood in het bijzonder, napoleon, die een zeer sterk gestel bezat, vermoord hebben. De twee boekdeelen met laatste oogen-
{==276==} {>>pagina-aanduiding<<}
blikken, van zijnen Lijfarts, Dr. antommarchi, leveren daarvan het bewijs, in een schier ondoorworstelbaar dagelijksch rapport van zijne duizend en duizend brakingen, enz. enz. gedurende zoo vele maanden. Het lust ons, het een en ander uit dit, in andere opzigten, niet onbelangrijk werk mede te deelen, zoo als dit onder het doorloopen onze meer bijzondere aandacht trok.

‘5 April 1821. De Keizer heeft een' ongemeen angstigen nacht gesleten. Overstelpt van het gevoel zijns toestands, riep hij herhaalde malen uit: ‘Ach! waarom, daar ik het leven op eene zoo ellendige wijze moet verlaten, hebben de kogels hetzelve gespaard!’
In twintig dagen had hij zich niet kunnen scheren; maar hij wilde tot geene vreemde hulp verstaan. ‘Nooit heeft iemand de hand aan mijn aangezigt gelegd; mijne natuur verzette er zich altijd tegen.’ En toen Dr. antommarchi, wien hij zulks ten laatste, als eene bijzondere gunst, opdroeg, zich daarvan verschoonde, verrigtte hij, zoo zwak als hij was, het zelf.
10 April. Hij legt zijne hand op de milt, terwijl hij zegt: ‘Daar zit het, in de maag, in de lever, Dokter! Aan welk eene luchtstreek heeft men mij overgeleverd! Gij hebt geene geneesmiddelen tegen de hitte, die mij verteert; geene mengsels, om het vuur te doen bedaren, dat mij verslindt!’ - Dr. arnott wilde hem nog overreden, dat de lever niet was aangedaan. ‘Het moet wel zoo zijn,’ zeide hij, ‘omdat hudson het gedecreteerd heeft!’
12 April. ‘Dank voor uwe zorgen, Dokter! 't Is verloren arbeid; de hulp der kunst vermag niets; het uur heeft geslagen; mijne kwaal is doodelijk. - Dr. arnott! sterft men ook van zwakheid? Hoe kan men leven van zoo weinig voedsel?’
13 April. De Keizer wil geene purgeerpillen slikken. Ik drong er op aan. ‘Zijn ze wèl verzilverd?’ - ‘Ja, Sire!’ - ‘Zullen ze mij den mond niet vergiftigen?’ - ‘Uwe Majesteit zal er niets van proeven.’ - ‘In goeden ernst?’ - ‘Zekerlijk.’ - ‘Wel nu! Daar, coquin! slik ze,’ zeide hij tot marchand, zijnen Eersten Kamerdienaar. Marchand nam ze op staanden voet in, en verzekerde hem, dat

{==277==} {>>pagina-aanduiding<<}
ze niet leelijk waren. ‘Zeide ik het u niet, Dokter! dat hij medicijnen noodig had? Geef hem ook de overigen: wat mij betreft, ik wil ze niet; ik geef de voorkeur aan lavementen; dat zijn de beste en de eenvoudigste van alle geneesmiddelen. De Engelschen,’ voegde hij er schertsend nevens, ‘vinden derzelver gebruik vernederend; ik ben minder gevoelig op dat stuk.’
14 April. Napoleon is wat beter. ‘Wat hebt gij daar, Dokter?’ ‘Niets, Sire! een souvenir; het liedje van Malbrouck, dat mij in mijne kindschheid in slaap wiegde. Ik had het uitgeschaterd, zoo uwe Majesteit niet tegenwoordig was geweest.’ - ‘Wat werkt intusschen het belagchelijke niet al uit! Het brandmerkt alles, tot zelfs de Overwinning toe.’ Hij lachte zelf, en neuriede het eerste couplet. (*)

{==278==} {>>pagina-aanduiding<<}

15 April. De toegang tot den Keizer is door hem aan elk ontzegd, behalve aan den Generaal montholon en aan marchand. Ik trad binnen. Het tapijt was bedekt met verscheurde papieren; de tafel met gecachetteerde brieven, enz. ‘Ziehier mijne voorbereiding, Dokter! Ik ga heen; 't is met mij gedaan!’ - Ik wilde hem beduiden, dat zijn toestand nog niet hopeloos was; hij viel mij in de rede: ‘Geene verblinding; ik weet, wat er van de zaak is; ik onderwerp mij.’
16 April. ‘Ach, Dokter! welk een lijden! welk eene benaauwdheid! Ik voel aan het linker uiteinde der maag eene pijn, die mij overweldigt.’ - Ik poogde hem te verligten, maar hij weigerde zulks; ik bood hem op nieuw den drank aan; hij wees dien af, en zeide: ‘Gij moet trouwen, gij moet trouwen, Dokter!’ Ik wist niet, waar hij heen wilde, en zweeg; hij ging voort: ‘Gij zijt al te opbruisend, al te levendig; gij hebt een bedarend geneesmiddel noodig. Huw eene Engelsche; haar ijskoud bloed zal dat vuur temperen, en gij zuit minder lastig zijn. Geef op den drank!’ Hij verzwolg dien in ééne teug. ‘Wanneer men zich schuldig heeft gemaakt aan oneerbiedigheid jegens galenus, zóó doet men boete!’
18 April. Ik sloeg napoleon eenige medicijnen voor, welke mij nuttig dachten. ‘Neen!’ riep hij, op den toon van een' man, die zijn besluit genomen heeft, ‘Engeland eischt mijn kadaver; ik wil het niet laten wachten, en zal wel sterven zonder uwe artsenijen!’
21 April. Ten half 2 ontbood hij vignali, en trad met dien Abt in gesprek, hem het ceremonieel opgevende, hetwelk hij wilde, dat bij en na zijn afsterven zou worden in acht genomen. Zijn gelaat was overspannen, stuipachtig. Ik sloeg hem, met bezorgdheid, gade. Hij gaf daaraan eene verkeerde uitlegging, en zeide: ‘Gij zijt verheven boven zulke zwakheden.’ (Doelende op zijn onderhoud met den Abt.) ‘Maar ik ben noch Wijsgeer, noch Arts. Ik geloof aan God; de grootste geesten hebben in Hem geloofd; ik belijd den Godsdienst van mijnen Vader: men is geen Atheïst, wanneer men wil.’
26 April. De Keizer ligt op zijn sterfbedde.
27 April. Hij beproeft te schrijven, maar zijne krachten zijn uitgeput; hij krabbelt echter een gedeelte der achtste codicil van zijn testament. De dood heeft hem reeds aan-
{==279==} {>>pagina-aanduiding<<}
gegrepen. Hij wil zijne kleine, ongerijfelijke, bedompte kamer met de salon verwisselen; maar, toen wij ons gereedmaakten hem derwaarts over te brengen, zeide hij: ‘Neen - als ik dood ben; voor tegenwoordig is het genoeg, dat ge mij ondersteunt.’
28 April. Een zeer slechte nacht. ‘Na mijnen dood,’ sprak de Patiënt zeer bedaard tot mij, ‘die niet ver meer af kan zijn, wil ik, dat gij mijn lijk zult openen; ik wil, ik vorder van u, dat ge mij belooft, dat geen Engelsch Heelmeester de hand aan mij sla. Ik verlang, dat ge mijn hart, in wijngeest, naar mijne geliefde maria louiza zult overbrengen. Gij zult desgelijks mijne maag wèl onderzoeken, en een naauwkeurig verslag deswege aan mijnen Zoon doen geworden. Ik ben niet vreemd van te gelooven, dat de maag is aangetast van het ongemak, dat mijnen Vader grafwaarts sleepte, te weten van een knoestgezwel aan het uiteinde. Ondertusschen heb ik altijd eene ijzeren maag gehad; en, terwijl mijn Vader veel hield van zwaar voedsel en geestrijke dranken, heb ik daarvan nooit gebruik gemaakt.’ - Vergeefsche pogingen, om voornoemde achtste codicil te voltooijen.
29 April. Geweldige hik, enz. Napoleon ijlt, praat van zijne maag, van het gezwel aan dezelve; hij roept baxter op, om voor de waarheid zijner bulletins te getuigen; ook o'meara, en vaart geweldig uit tegen de Engelsche staatkunde. Bedarende, zegt hij ons, dat de Geneesheeren, bij het openen van zijns Vaders lijk, eene erfziekte hadden voorspeld, en herhaalt zijne aanbeveling, om, door middel van het naauwlettendst onderzoek van zijn lijk, zijnen Zoon voor deze wreede kwaal te behoeden.
2 Mei. De koorts verheft zich. De Zieke spreekt, ijlende, van Frankrijk, van zijnen Zoon, van zijne wapenbroeders. ‘Steingel, desaix, massena! gaat, vliegt, verhaast den aanval; de overwinning is ons!....’ Te midden van deze benaauwde ijlhoofdigheid verzamelt hij al zijne krachten, springt ten bedde uit, en wil met geweld naar beneden in den tuin. Ik haast mij, hem in mijne armen op te vangen; maar zijne beenen bezwijken, en hij valt achterover op den vloer. Wij heffen hem op, en smeeken hem, zich weder te bed te begeven; maar hij kent niemand meer; hij biedt tegenweer, raast en tiert, tot dat zijne krachten geheel zijn uitgeput.

{==280==} {>>pagina-aanduiding<<}

3 Mei. De koorts vermindert. De Abt vignali dient het laatste oliefel den Keizer toe.
5 Mei. Onder hevige angsten en benaauwdheden, hik, kramptrekkingen, brakingen, diepe zuchten, jammergeschreeuw en stuipen, in een luid en geweldig snikken eindigende, blaast hij, ten 6 ure min 11 minuten in den avond, den jongsten levensadem uit. Zijn gelaat stond ontsteld en misvormd. Zijne laatste woorden waren: ‘Tête ... armée! (Hoofd ... armee!’)
Te midden van den algemeenen rouw en verwarring kwamen twee Engelschen binnensluipen, ontbloot ten en betastten den Keizer, (als om zich te overtuigen van zijnen dood) en verwijderden zich gelijk zij gekomen waren. Deze ontheiliging bragt ons weder tot onszelven, en wij bewaakten het dierbaar lijk, opdat geene Engelsche handen hetzelve andermaal bezoedelden.(!)
De Gouverneur verzette zich tegen de uitvoering van 's Keizers laatsten wil: ‘Ik begeer, dat mijne assche ruste aan de boorden der Seine, te midden van het Fransche volk, dat ik zoo zeer heb bemind.’ (!...) Reeds in 1820 had hij den last ontvangen, dat de overblijfselen van bonaparte op St. Helena zouden blijven. Hij kwam terstond, om zichzelven van zijnen dood, en dat het zijn ligchaam was, te overtuigen, en wilde, dat hij onmiddellijk (!) zoude geopend worden; waartegen ik mij verzette, op grond, dat de Keizer nog maar zes uren dood geweest was.
Napoleon had zijn haar (dat zeer weinig en ligt kastanjekleurig was) voor onderscheidene leden zijner familie bestemd. Marchand, had hij in zijn testament bevolen, moest evenwel van zijn haar braceletten doen vervaardigen voor maria louiza, zijne Moeder, en voor elk zijner Broeders, Zusters, Neven, Nichten, den Kardinaal, en de grootste voor zijnen Zoon; alsmede een paar gouden schoengespen zenden aan joseph, een paar gouden kousenbandgespen aan lucien, en een gouden halsgesp aan jerome. Hij was geweldig vermagerd, sinds mijne komst op St. Helena, en had geen vierde van zijnen voormaligen omvang overgehouden. De linker zijde van den mond was eenigzins zamengetrokken tot een' sardonischen lach. Het ligchaam vertoonde eene brandwond aan den linkerarm, en verscheidene likteekens, als één aan het hoofd, drie aan het linkerbeen, één aan een' der vingeren van de linkerhand, en een vrij groot getal op de linkerdije. Hij had 5 voet, 2 duim en 4 lijn

{==281==} {>>pagina-aanduiding<<}
lengte; het hoofd 20 duim en 10 lijn omtreks; het voorhoofd hoog; de slapen ligt ingedrukt; het voorhoofdsbeen zeer sterk uitgezet; een' korten hals, doch vrij regelmatig; eene breede borst; eenigzins kleine, maar fraaije en welgemaakte handen en voeten.
Ik was begeerig, om op den Grooten Man het schedelstelsel van spurzheim en gall toe te passen. Ziehier de waarschijnlijkste kenmerken, welke zijn hoofd mij aanbood: 1o. Werktuig der Veinzerije; 2o. der Veroveringszucht; 3o. der Goedwilligheid (!); 4o. der Verbeeldingskracht; 5o. der Eer- en Gloriezucht. Ten aanzien der intellectuéle hoedanigheden, vond ik: 1o. Werktuig der Individualiteit, of kennis van bijzondere personen en zaken; 2o. der Localiteit; van Verhoudingen, en Ruimte; 3o. der Berekening; 4o. der Vergelijking; 5o. der Oorzakelijkheid; van de gaaf, om gevolgtrekkingen en besluiten op te maken; van den wijsgeerigen kop.
Gaarne wilde ik het brein onderzocht hebben, achtende den staat van dat werktuig bij zulk eenen Man van het hoogste aanbelang; maar men verbood mij zulks stellig.
Gekleed, zoo als hij bij zijn leven gewoon was, in eene ouderbroek en broek van wit cazimir, wit vest, zwarten halsdoek, van achteren geknoopt, groot cordon van het Legioen van Eer, uniform van Kolonel van de Jagers der Garde, versierd met de ordes van het Legioen en de IJzeren Kroon, lange laarzen, driekanten hoed, werd napoleon op een veldledekant ten toon gesteld. De blaauwlakensche mantel, dien hij in den veldslag van Marengo had gedragen, diende tot dekking; hij had den degen op zijde, en een crucifix op de borst. Eene zilveren vaas, op eenigen afstand van het lijk, bevatte zijn hart en zijne maag. Aan het hoofdeinde was een altaar, waarbij de priester, in pleeggewaad, gebeden las.
Niemand wist nog van zijne ziekte, veel min van zijnen dood. Groot was de toevloed der menigte.
De kist gekomen zijnde, werd ik genoodzaakt, het hart en de maag, die ik zoo gaarne naar Europa had overgebragt, daarin te plaatsen. Zij was van tin, bekleed met eene soort van matras, een hoofdkussen, en overtrokken met wit satijn. De hoed werd, uit plaatsgebrek, op zijne voeten gelegd, alsmede adelaars, stukken van al de munten, met zijne beeldtenis geslagen, zijn couvert, zijn mes, eene schaal met zijne wapens, enz. Men sloot de kist, soldeerde die zorgvuldig, en plaatste haar in eene andere van acajouhout, deze

{==282==} {>>pagina-aanduiding<<}
in eene derde van lood, en die wederom in eene vierde van acajou, welke men verzegelde en sloot met ijzeren schroeven. (*)
Hudson geliet zich, het overlijden van napoleon te betreuren, en verklaarde ons, dat hetzelve te smartelijker was, omdat zijn Gouvernement hem gelast had, den Generaal bonaparte aan te kond gen, dat het oogenblik naderde, waarin hem de vrijheid zou kunnen hergeven worden; en dat zijne Britsche Majesteit geenszins de laatste zou zijn, om het eindperk zijner gevangenschap te bespoedigen. ‘Hij is dood,’ voegde de Gouverneur daarnevens, ‘alles is nu voorbij; morgen zullen wij hem den laatsten pligt bewijzen. De troepen hebben bevel, den rouw aan te nemen, en met het aanbreken van den dag in het geweer te komen.’
8 Mei. De Gouverneur, de Schout bij - nacht, al de burgerlijke en militaire Authoriteiten vereenigden zich op Longwood. Ten half een ure torschten de Granadiers de ontzettend zware kist, met inspanning van alle krachten, naar de groote allee van den tuin, plaatsten haar op den lijkwagen, en bedekten haar met een violetkleurd fluweelen kleed en den Marengo-mantel. De wagen werd getrokken door vier paarden, geleid door ongewapende palfreniers ter wederzijden. Een aanzienlijke trein verzelde de lijkstaatsie, waarbij de Schout-bij-nacht en de Gouverneur te paard, alsmede het garnizoen des Eilands, ten getale van ongeveer 2500 man.
(Wij gaan de eerschoten en de overige plegtigheden, kortheidshalve, met stilzwijgen voorbij.)
Een geweldig groote steen, bestemd tot den opbouw van eene nieuwe woning voor den Keizer, werd nu gebruikt om zijn graf te sluiten! Dezelve rust aan elke zijde op een' vasten steenen muur. Men bevestigde het metselwerk met eene laag cement.
Terwijl dit verrigt werd, wierp zich het volk op de wilgen, die het graf van napoleon beschaduwden. Ieder wilde een tak of bladen van deze boomen hebben, tot eene gedachtenis. Hudson en de Schout-bij-nacht poogden vergeefs zulks te beletten, en de wilgen werden geplonderd, zoo ver men dezelve maar konde bereiken. De Gouverneur was bleek van gramschap; en hij wreekte zich, door den toe-
{==283==} {>>pagina-aanduiding<<}
gang tot het graf te doen omringen van een' slagboom, bij welken hij twee schildwachten en een' post van twaalf man, met een' Officier, plaatste; welke wacht, zoo als hij zeide, daar voor altijd zou blijven post houden.
Het graf van napoleon is ongeveer eene mijl van Longwood, heeft een' vierhoekigen vorm, breeder boven dan beneden, en omtrent twaalf voet diepte. Geen grafdeen of eenig opschrift mogt hetzelve versieren.

De Gouverneur had napoleon ten grave gebragt; zijne taak was volvoerd! Thans wierp hij zich gretig op zijne nalatenschap. Hij deed daarvan een' staat opmaken, doorzocht, doorsnuffelde, opende zelfs de pakketten, die de Keizer zelf vóór zijnen dood had verzegeld. Maar hij vond niet, wat hij zocht. Hij werd onverduldig, drong, dreigde, ondervroeg, en verliet de plaats niet vóór dat zijne handlangers de meubelen geïnventariseerd, de boeken ingepakt, en er geen hoekje overbleef, dat niet doorzocht, geen snipper, die niet geregistreerd was. En het werd ons niet vergund, eenig voorwerp, hoe gering ook van waarde, ter gedachtenis te behouden. - Een storm, gedurende den overtogt naar het Vaderland, bedekte de twee bakken, waarin wij stekken van wilgen, op het graf van napoleon geplukt, aankweekten, met zeewater, en deed ze sterven.

Maria louiza was ontroostbaar over zijnen dood. Zij is zeer vermagerd, neerslagtig, en vertoont de kenmerken van het hartzeer, door haar geleden. (*) De Kardinaal fesch deed geene belangstelling of deelneming blijken over den dood van napoleon; Koning lodewijk deed hem (antommarchi) weten, dat hij al te bedroefd was, om hem te ontvangen (!); Prinses pauline, daarentegen, was zeer aangedaan, maar bovenal Madame Mère, die geheel ontroostbaar scheen, en hem een juweel ten geschenke gaf.

Wij voegen hier, als eene aardigheid, nog de lijst nevens, door napoleon zelven vervaardigd, van zijne, waarlijk

{==284==} {>>pagina-aanduiding<<}
Keizerlijke, uitrusting van kleederen en linnengoed, door hem, bij codicil, aan zijnen Zoon gelegateerd, die echter waarschijnlijk beter dan Papa zal onderleid zijn:

1 jagers uniform.

1 granadiers dito.

1 nationals-garde dito.

2 hoeden.

1 grijsgroene kapot.

1 blaauwe mantel (Marengo.)

1 sabelbonte groene pels.

2 paar schoenen.

2 paar laarzen.

1 paar pantoffels.

6 draagbanden.

6 hemden.

6 zakdoeken.

6 dassen.

6 servetten.

6 paar zijden kousen.

4 zwarte dassen.

6 paar onderkousen.

2 paar batisten beddelakens.

2 hoofdkussen-sloopen.

2 nachtjaponnen.

2 nachtpantalons.

1 bretel.

4 broek- en vesten, wit cazimir.

6 dito, madras.

6 flanellen vesten.

4 onderbroeken.

6 paar slopkousen.

1 kleine doos vol van mijnen tabak. [Regie, of snuiftabak?]

1 gouden halsgesp.

1 paar gouden kousenband-gespen.

1 paar gouden schoengespen.


napoléon.’


{==285==} {>>pagina-aanduiding<<}

De mode in de geneeskunst; of, iets uit de briefwisseling van Meester Jan.

Dat bij eene langdurige uitoefening der praktijk ons vele vreemde dingen voorkomen, mijn waarde T., spreekt, als 't ware, van zelf. Gij weet, dat ik reeds vele jaren daarin heb doorgebragt; en ofschoon mijne tijdelijke omstandigheden zouden doen denken, dat ik nog onder de pas beginnenden behoor, zoo getuigt toch mijn achtbaar grijs hoofd, dat ik onder de afgaanden mij zal moeten rangschikken. Doch daar wilde ik nu niet op nederkomen; neen, het zijn dingen van geheel anderen aard.
Gij weet, dat, hoe vele ondervinding ik ook mogt vergaderen, en hoezeer ik bij deze of gene gelegenheid nog al dingen van belang heb verrigt, ik het nimmer zoo verre heb kunnen brengen, om den titel van Doctor in de Genees- of Heelkunde te erlangen, namelijk bij de eene of andere Hoogeschool. Den naam van Velddokter heb ik wel bij mijne boeren verkregen, zeker uit onderscheiding voor mijne bijgewoonde veldtogten. Zij hechten daar ook nog al veel aan, meer dan de stedeling, bij wien een Velddokter niet veel meer beteekent dan een Oliekoop, die dan (dit zij in het voorbijgaan gezegd) mij danig op ons dorp hinderen, en, in spijt van alle Geneeskundige Commissiën, reeds menigeen van mijnen schaapstal door hunne hevige middelen voor altijd genezen hebben, waardoor vele waterzuchtige lijders, van wier langdurige ziekte ik hoopte nog eenige partij te trekken, en ondervinding voor mij en anderen te verzamelen, mij zeer spoedig, en wel buiten mijn weten, ontvallen zijn. Ik heb er met den Schout al eens over gesproken; doch die zegt, dat zij geene Geneeskundigen zijn, en veilig onder zekeren vrijbrief, dat zij Olieverkoopers zijn, mogen rondreizen. Patet derhalve, zegt hij, dat zij niet in uwe zaak tasten. Doch ter zake.
Dewijl ik nu bij de buitenmenschen slechts een Velddokter ben, en ook verder niet gepromoveerd, dan tot Plattelandsheelmeester, zoo gebeurt het niet zelden, dat mij door dezen of genen vermogenden somtijds een Esculaap wordt toegevoegd, om mij in het sturen van het wrakke schip behulpzaam te wezen, of somwijlen, terwijl hij op den wal staat

{==286==} {>>pagina-aanduiding<<}
en ik op het water dobber, mij toe te roepen, hoe ik sturen moet. Nu, het is trouwens ook u bekend, dat de beste schippers aan wal staan. Zulk eene hulp en bijstand is mij nu mijn geheele leven door niet vreemd geweest; want, toen ik bij het leger diende, had ik altijd eenen leidsman boven mij, hoezeer het mij dikwerf is voorgekomen, of ik hem niet meer tot Tolk toegevoegd was, even als de vreemde Gezanten bij de Verhevene Porte zulke wezens ontvangen, omdat zij niet allen Turksch verstaan. Denk nu echter niet, dat mijne Opperhoofden uit zeer verren lande waren; neen, men kon ze gemakkelijk uit Wurzburg en aangrenzende rijken bekomen; want, hoe zeer de Veldartsenij hier ook niet ruim bezoldigd wordt, de Nederlandsche guldens zijn toch meer verlokkende, dan de schrale medicinal-Groschen.
Maar ik dwaal al wederom af. Ik wilde u dan zeggen, dat ik dikwijls, zoo als men dit noemt, consuleren moet. Dit plagt ik in waarheid ook gaarne te doen; want vroeger kon ik met Doctor phlebottom best overweg; ook Doctor vomitorius was handelbaar; later raakte ik wel eens in strijd met Doctor incitans; maar het ergste van allen sta ik thans met den jongen Doctor vampirius, zoo ik hoor een geleerd man, want hij is ook te Parijs geweest; maar, of het zijne nieuwigheid of mijne ouderwetschheid is, wij kunnen het maar al te dikwijls niet eens worden.
De verstandige Arts, (niet de menigte, maar velen hielden hem daarvoor, en ik wil het ook daarvoor houden, omdat zijne Opperhoofden zijne begunstigers niet waren) onder welken ik vroeger heb gediend, heeft mij steeds ingescherpt, mij altijd naar de verschijnfelen te regelen; waar eene vuile tong, gestoorde eetlust en wat dies meer zij van eene ongestelde maag getuigden, noch te aderlaten, noch koortsbast en kamfer in den blinde toe te dienen; over het algemeen, wanneer de zaak nog niet geheel duidelijk was, liever een weinig toe te zien, geene hevig werkende middelen voor te schrijven, en wel niet alles, maar toch altijd het meest van de Natuur te verwachten, waarbij ik mij ook opperbest heb bevonden; en kan het eenigzins voor mijne gelukkige praktijk getuigen, zoo voeg ik hierbij, dat de oude doodgraver zegt, dat mijn voorganger veel beter de kunst verstond, om ieder en ook hem te doen leven; want ‘des eenen dood is des anderen en vooral mijn brood,’ is altijd zijn woord. Ook ga ik gerust om middernacht over ons kerkhof en over de

{==287==} {>>pagina-aanduiding<<}
graven der genen, die ik aan onze moeder de Aarde op hunnen tijd heb wedergegeven, en bloos niet bij dag, zoo dat ik, als de oude stolpertus, zaliger gedachtenis, het aangezigt met den zakdoek behoef te bedekken.
Intusschen de tijden veranderen en ook de gewoonten; maar of dit nu van zoo grooten invloed is, als het schijnt, en dat, hetgeen wij vroeger langs onderscheidene wegen en op verschillende wijzen moesten verkrijgen, thans slechts door één middel behoeft bewerkt te worden, dit wil het oude hoofd maar zoo vlot niet in, wat Doctor vampirius ook van zijne veelvuldige ondervinding getuige, en hoewel hij verzekert, er al een paard en chais op te moeten nahouden, omdat hij zijne zieken niet meer kan beloopen, hetwelk trouwens niet gaarne iemand doet, die het al rijdende kan verrigten, vooral wanneer de ouders voor den post van den stal op het budget voor zoontje een amortisatiefonds hebben.
Het is mij steeds voorgekomen, dat de omstandigheden van invloed op den aard der ziekten zijn. Want toen, in de eerste dagen van mijn verblijf, dikwijls het mesje getrokken werd, en de boeren elkander korven, alsof zij baars onderhanden hadden, moest ik, wanneer zij spoedig om hulp kwamen, de verhitte gemoederen nog door eene lating temperen, en de fabrikant in salpeter sleet ook iets van zijne waar aan mij. Toen ons dorp door eene zware inkwartiering weken lang bezocht werd, en de Flankeurs het spek zoo schoon wegflankeerden, dat de muizen bij hoopen van honger stierven, toen heb ik weinig geld aan braak- en purgeermiddelen verdiend. En toen onze jongens moesten medeloten, en menige goede moeder haren besten knaap zag vertrekken, heb ik wederom dieper in de Hoffmansflesch getast. En zoo is het mij meermalen voorgekomen, dat de ziekten wel gewijzigd werden door tijden en gebeurtenissen; maar van zulke veranderingen als nu, daar rijzen mij de haren van te berge!
Zoo verhaalde mij een Officier, dien ik vroeger als een Herkules had gekend, dat, om zijne fijne vaatjes te ledigen, waarin eigenlijk nu de zetel der kwalen huisvest, men hem van lieverlede zevenhonderd bloedzuigers had gezet op borst en buik. Indien vele honden den haas zijn dood zijn, moge deze nu bleeke en uitgeteerde man toch eene uitzondering op den regel zijn; maar hij mag met dat al wel eene droeve uitzondering heeten. Want, hebben zij hem niet gedood, en zijn zij minder bloeddorstig geweest dan de ordonnateur, zij

{==288==} {>>pagina-aanduiding<<}
hebben hem toch zoo medegenomen, dat hij nu meer naar Pietje van Breda gelijkt dan naar een Herkules, en borst en buik zagen er uit, of hij bij de Braminen een' nacht in de Pagode had geslapen voor een fooitje, om de bloeddorstige dieren, die zij op 's Rijks kosten aldaar onderhouden, zonder ze te dooden, tot eene aangename recreatie te dienen. Dit is nu wel wat erg, zult gij zeggen; maar onze Doctor spreekt toch maar zoo van 20 of 30 tot 100 bloedzuigers te gelijk, of het oesters waren, en als men zulke getallen eenige malen verdubbelt, wordt het spoedig eene groote rekening. Terwijl ik mij nu van zulk eene geneeswijze voor de kunst en voor de gezondheid geen groot heil kan voorspellen, moet ik u ook gul belijden, dat het voor de beurs mede onheilspellend is. Dat onze boerinnen, die zoo zeer als andere Dames aan de Modezucht laboreren, in hare Eaude-Reine-doosjes, in plaats van dit geestig vocht, een' bloedzuiger zullen huisvesten, om die maar fluks achter het oor of aan het oog te zetten, wanneer zij eene zinking op deze deelen gevoelen, daar heb ik nu juist geene vrees voor, en dit zoude mij misschien nog iets meer te doen geven; want de scherpe angel des bloedzuigers wondt dikwijls zoo, dat het voortvarende vrouwtje, bij de nabloeding, door haar niet te stelpen, om Meester zoude zenden. Maar, denk eens! mijne boeren, die men zoo ligt voor domme kinkels scheldt, beginnen te zeggen: ‘Hoor, Velddokter! als er met die bloedzuigers zoo veel kan gedaan worden, dan zien wij niet, waarom wij langer van jou leelijke drankjes zullen slikken; we laten maar permantig onze bienen in de sloot hangen, tot dat er zoo wat van die biesten aan vast zitten, en dat is ons van dubbel voordeel, want wij raken het kwade bloed kwijt, verkoelen ons meteen, en behoeven je koeldrankjes niet, die je ons duur aansmeert, omdat het een slecht bessenjaar is geweest.’ Of ik ze nu al zoek te beduiden, dat ze daar
weinig mede zullen uitregten, en dat eene maag, door spek en boonen van streek gebragt, of waarin nog eene portie koek op den ketel ligt te gesten, niet langs dien weg te herstellen is, zij zijn onverzettelijk, onverzettelijker dan de roewijzers langs den weg. De Doctor, die het in vreemde landen is wezen zien, moet het immers wel beter weten; en die zegt nog daarbij, dat de man, die het nieuwtje voorstaat, verklaart, dat hij alleen, met de zijnen, de zienden, en de anderen altemaal blinden zijn.

{==289==} {>>pagina-aanduiding<<}

Ware Doctor vampirius toch liever naar Munchen gereisd, daar het thans de mode is, zóó te laten, dat bij de minste ziekte drie of vier, bij eene van belang wel tot tien latingen in het werk gesteld worden, zoo men mij heeft onderrigt! Ik verneem echter, dat er eenige verslagenheid heerscht, sedert de Koningin, die ook gelaten moest worden, eene slagader is geraakt geworden; en dewijl dáár de vrouwen niet als zeker dichter schijnen te denken, die, bij gelegenheid dat een groot personaadje zijn sleutelbeen brak, zong:

‘Hij steeg te paard, en reed daarheen; 
Hij viel, en brak zijn sleutelbeen. 
Komt, laat ons rijden allen henen, 
En breken onze sleutelbeenen!’ 

en dus ook zich, in navolging, en om der Koninginne haar hof te maken, geene slagaâr willen laten doorsteken, zoude er reeds vrees en afkeer gekomen zijn voor de latingen. Nu behoef ik u niet te zeggen, dat, wanneer de vrouwen daar tegen zijn, de Faculteit van Munchen, ja alle Geneeskundige Faculteiten maar best doen van vlag te veranderen; althans ik waagde het nog liever, den Grooten Heer nolens volens eene lating te doen, dan mijne vrouw, buiten hare toestemming, op verren afstand met het lancet te naderen.
Hartelijk wensch ik dan, mijn vriend, zoo wel ten nutte der lijders, als ter eere der ware Geneeskunst, (want die moet er toch zijn, in spijt van alle stelsels) dat ook door deze overdrevenheid de goede zaak weder in evenwigt moge komen; dat ook Doctor vampirius nog eens tot bedaardheid gerake, en, niet bij broussais zwerende, zoo als anderen dit bij hippocrates of bij galenus vroeger deden, de ziekten neme zoo als zij zijn, en zulke geneesmiddelen bezige, waarheen de Natuur als van zelf ons leidt. Dewijl ik aan geene Akademie ben geweest, heb ik mij ook aan geen stelsel kunnen overgeven; ik ben noch humoraal, noch solidair; ik heb nooit mij tot eenige kolom mogen bekennen; ik heb dus getracht de Natuur te bestuderen, en mij door haar als aan de hand te laten leiden; en liep zij soms wat hard, zoo ben ik haar van verre voorzigtig blijven volgen, tot dat ik dacht, haar met goed gevolg wederom te kunnen inhalen; en zoo ben ik nog al niet ongelukkig geweest; althans de sterfte, zoo als ik u reeds zeide, is sedert

{==290==} {>>pagina-aanduiding<<}
mijn verblijf alhier niet toegenomen, en gij weet, dat is zoo eenigzins de maatstaf, naar welken onze verdienste en wanverdienste, of liever ons geluk en ongeluk, wordt afgemeten; ofschoon ik u plegtig kan verklaren, dat bij velen, waar de uitkomst niet gelukkig was, de pogingen mijner kunst groot zijn geweest. Maar gij weet wel, niet naar het doel, maar naar het gevolg worden wij beoordeeld. Ik troostte mij dan, wanneer de buurvrouwen niet tevreden waren, dat ik vrede met mijn geweten had; en van het weinigje Latijn, hetwelk ik niet vergeten ben, is mij vooral bijgebleven: mens conscia recti. - Vaarwel, mijn waarde T.! en vergeet niet den ouden

meester jan.

Onverdraagzaamheid van het deïsmus.

Het is eene meermalen opgemerkte waarheid, dat, wanneer de zoogenaamde uitsluitende Godsdienst der Rede eenmaal de volle magt in handen had, zijne aanhangers misschien van alle Sekten de onverdraagzaamsten jegens andersdenkenden zouden zijn, in weerwil der verdraagzaamheid, of wijsgeerige onverschilligheid, op welke zij zich beroemen, omdat zij thans - de zwaksten in getal zijn. Nu en dan geven de Deïsten, die thans in Duitschland, meer en min bedektelijk, de Openbaring bestrijden, ons eene proef, wat het worden zou, indien zij regeren mogten, en dat zij alsdan waarlijk de Fransche Conventie en het Uitvoerend Bewind in vervolgzucht niet zouden achter zich laten. Sterker echter, dan in een onlangs uitgekomen stuk van eenen gebhard, Predikant en Superintendent (!!!) te Kranichfeld, in het land van Gotha, hebben wij zulks nergens gezien. Deze eerlijke man, die als Christen-leeraar en Opziener der Gemeente 's lands geld trekt, plaatst in een boek, genaamd: Ueber die letzten Gründe des Rationalismus, waarin hij in den sterksten zin het gezag des Bijbels en alle eigenlijke Goddelijke Openbaring aantast, de volgende liefderijke oordeelvelling over Godsdienstleeraars, die aan den Bijbel, als eene Openbaring Gods aan het menschdom, gelooven: ‘De mensch, die nooit redelijk wordt, is misbruikt, en hij, die, voor 't overige redelijk, nogtans in eenige menschelijke aangelegenheid blindelings gelooft, is slechts half redelijk en in zoo verre onverstandig; de Geestelijke, die der Rede door eene Openbaring eene

{==291==} {>>pagina-aanduiding<<}
voogdes wil geven, is een geestelooze, goddelooze, die niet weet, wat hij wil, dewijl hij niet eens weet, dat waarheid waarheid is; hij is een booswicht, die de Rede, de Godheid en de menschheid hoont, een verachter, vernietiger der geestelijke menschheid, van welke hij zich toch zelf niet ontslaan kan, en die hem toch alle levensbronnen opent, uit welke hij ieder oogenblik gedrenkt wordt.’ - Dit, wat de Geestelijken aangaat. Maar ook de arme Christelijke leeken, die in de eenvoudigheid huns harten aan den geopenbaarden God en Vader van jezus christus gelooven, komen niet vrij. Ziehier, hoe malsch deze Apostel der Rede hen aanspreekt: ‘Mensch! ga weg van mij! Gij zijt een ellendig, jammerlijk wezen, een schepsel slechts voor deze aarde, en koestert zelfs in uwen bloei haren worm, die u weder in aarde veranderen moet. Gij schijnt in zekeren zin voor deze wereld te goed, en zijt toch niet goed genoeg voor eene hoogere. Gij schijnt alles en zijt niets, geen enkel, geen volledig dier, en een onvolledige geest. Gij hebt hooge voorgevoelens van eenen beteren toestand, die zich echter, wanneer gij u daarvan verzekeren wilt, slechts als misleiding vertoonen. Zoo dra iets dragelijks van u worden zal, behoeft gij vreemde hulp, zonder te weten, van waar die komt. Uwe Rede, de kracht, die over alle uwe krachten bevelen zal, mag hare eigene bevelen niet vertrouwen. Geboren tot het zoeken naar waarheid, loopt gij de dwaling in handen. Ieder schepsel heeft tot zijn bestaan, tot het bereiken zijner bestemming de noodige hulp van de Natuur; u moet de onmisbare waarheid van buiten gegeven worden, en echter spelt gij eeuwig in die Openbaring, en kunt in haar geenen enkelen ondubbelzinnigen Tekst vinden. Kunt gij dan achting voor uzelven hebben,
gij onhandig schepsel? Wilde de Schepper in u een meesterstuk voortbrengen, en had toch het denkbeeld van uw wezen niet regt begrepen? Gij moest een Engel in zigtbare gedaante worden, en het dierlijke kon zich met dien geestigen aard niet verdragen, en zoo werd gij een half dier en een geestelijk monster. - Tot zulk een wezen maken de Supernaturalisten (Christenen) den mensch met hunne zonderlinge stellingen, in plaats dat zij het denkbeeld moesten vasthouden: Rede is toch Rede.’
Dit boek is in 1822, in een Christelijk land, met naam en toenaam des Schrijvers, gedrukt! Nog twee stalen van de

{==292==} {>>pagina-aanduiding<<}
denkwijze des Schrijvers: ‘Niet ééne redelijke Geloofsleer heeft in den Bijbel meer zekerheid en kracht, of een' verhevener, weldadiger zin ontvangen.’ - ‘Het Voorbeeld van jezus mag, in de hoofdzaak, slechts in die zelfde mate werken, als andere voorbeelden.’

Iets over Göthe.

Op den ouderdom van 74 jaren naauw merkbaar gebogen en van eene hooge gestalte, stapt göthe nog met een' vasten tred, en eenige stramheid in spieren en gewrichten is het éénig merk, dat de hand des Tijds hem heeft ingedrukt. Hij heeft een breed voorhoofd, vrij zware wenkbraauwen, en zijn open oog is vol waardigheid, welker majestueuze uitdrukking niet is uitgewischt, terwijl het vuur insgelijks nog niet geheel is gedoofd. Hij spreekt gelijk een man van de groote wereld, gemakkelijk, natuurlijk en bevallig, de keus zijner woorden is gelukkig, en zijn gezelschapstoon is zuiver, zonder gemaaktheid. Eenzaam levende, onttfekt hij zich thans aan aller oogen. Hij heeft der wereld vaarwel gezegd, en leeft alleen voor zijne schilderijen, prenten, boeken, en al het nieuwuitkomende in alle landen. Als begraven in zijne afzondering, verscheen hij echter, zeer onlangs, te Weimar, op een Concert van lafont. Hij kwam laat. De symphonie, reeds begonnen, werd afgebroken; alle de instrumenten zwegen; en, in weerwil der tegenwoordigheid van Hertogen en Prinsen, rezen alle de aanschouwers voor den grijsaard overeinde. De Groothertog zelf verliet zijne plaats, om hem te ontvangen. - Eene noodlottige ijdelheid gaf aanleiding tot zijne afzondering, nu ongeveer tien jaren geleden. Hij beheerschte het Tooneel; en wanneer göthe, in zijne loge, het teeken van toejuiching gaf, werd hij, die zulks naliet, verdacht gehouden van de misdaad van gekwetst Genie. De Hond van Montargis, een Fransch Melodrama, was in staat (wie zou het gelooven?) om göthe van den dramatischen troon te stooten. Men wilde op den Schouwburg van Weimar, met alle geweld, dit stuk doen vertoonen. Göthe verzette zich daartegen. Inderdaad, zulk
eene voorstelling, waarin het geblaf van een' bulhond, dien men zijne rol geleerd had, door eene saucijs aan de koord der schel vast te maken, die hij moest trekken, de hoofdrol speelde, was eene soort van heiligschennis op het Tooneel van schiller.

{==293==} {>>pagina-aanduiding<<}
Lang worstelde hij tegen den indrang van den Hond van Montargis. Eene vrouw, de hoofd-Actrice, die op een' goeden voet stond met den Groothertog, had de bovenhand; het stuk werd gespeeld; de Actrice blies triomf; de hond debuteerde, en göthe verzaakte het Tooneel. Van tijd tot tijd doet de onzigtbare Aartsvader der Duitsche Letterkunde, van uit zijne diepe eenzaamheid, nog eenige zeldzame orakels hooren, steeds met eene geestdrift, aan dweeperij grenzende, opgevangen. De Grooten zijn er trotsch op, hem te kennen; mannen van de grootste talenten vereeren hem als hunnen meester; het gemeen kent hem, ik weet niet welke, hoogere en schier hemelsche verstandhouding toe.




Aan Boschwijk, bij de naderende lente, na het overlijden van mr. Rhijnvis Feith.


't Is hoogtijd; 't lagchend groen 
Van 't lieve lentsaizoen 
Ontluikt reeds aan de boomen; 
Het pluimgedierte zingt; 
Het vischje schiet en springt 
Langs d'oever van de stroomen. 
 
't Snel Boschwijk te gemoet; 
't Geeft mij den lentegroet 
Door duizend orgelkelen; 
Daar zal, van uit de blaân, 
Weêr 't feestlied opwaarts gaan, 
Dat oor en hart kan streelen. 
 
O vreedzaam, heilig woud! 
Waar Feith weêr hoogtijd houdt, 
Dat zoo veel schoons omvademt; 
Ontvang mijn huldbewijs, 
Gij, Neêrlands Paradijs, 
Waar reine Godsvrucht ademt!... 
 
Neen, droombeeld, streel mij niet! 
Ach, grijze Feith verliet 
Voor eeuwig Boschwijks dreven! 
Deze aarde was hij moê; 
De Hemel loeg hem toe; 
Hij smaakt reeds beter leven. 

{==294==} {>>pagina-aanduiding<<}

Waartoe, o Boschwijk! thans 
Uw groen, uw geur en glans? 
Wie zal uw paden drukken? 
Waartoe uw zoet gekweel, 
o Teedre filomeel! 
Wien zult gij daar verrukken? 
 
Waartoe, verlaten bosch! 
Tooit ge u in hoogtijdsdos? 
Zult gij de Lente vieren?... 
Schud bloem en loover af; 
En mogen die slechts 't graf 
Van grooten Feith versieren! 
 
o Boschwijk! 's Dichters lust! 
Gij gaaft hem zielerust, 
En waart zijn troost in smarte; 
Hoe vaak vloeide in uw' hof 
De God gewijde lof 
Uit 's grijsaards deugdzaam harte! 
 
o Oord, nog korts zoo rijk, 
Nu 't eenzaam woud gelijk 
In schaars bezochte streken! 
Wie ijlt er naar u heen, 
Sinds de eedle Feith verdween? 
Zal iemand van u spreken?... 
 
o Ja, hef 't bladrijk hoofd! 
Al ligt gij ook beroofd, 
En ver van 't volksgewemel, 
Uw naam eert 's werelds end. 
Kom, vier met ons de Lent'! 
Feith viert haar in den Hemel. 

Gorinchem, 1824.

a.j. ten hagen, jzn.




Aan den Redacteur der Vaderlandsche Letteroefeningen.

Mijn Heer!

Ik zend u hiernevens eenen Tegenhanger van de Wijsgeerigheid dezer Eeuw, in de Krekelzangen van bilderdijk. Dit stukje zou, naar mijn inzien, zeer verdienstelijk zijn, indien hetzelve eenen anderen titel voerde, en gerigt ware, niet tegen de Wijsgeeren, maar tegen die, zichzelven zoo noemende, Nietdenkers, die gaarne God en geweten, en het eeuwig onderscheid tusschen deugd en ondeugd, zouden wegredeneren, om, in den loop hunner zedelooze uitspattin-
{==295==} {>>pagina-aanduiding<<}
gen, door de inspraak van hun geweten en ernstige overdenkingen niet gestoord te worden. Maar, kan men in ernst zulke ligtzinnige dwazen Wijsgeeren heeten? Kan men, zonder zich aan den moedwilligsten laster schuldig te maken, die denkwijze de wijsgeerigheid onzer Eeuw noemen? Gewisselijk neen! En die hatelijke aantijging, zoo listig uitgedacht, om de onnoozele menigte tegen hare grootste weldoeners, de Wijsgeeren, voorin te nemen, verdiende, dunkt mij, wel eenen wederkeerigen aanval tegen dat Rot, dat, onder den dekmantel van gehechtheid aan den Godsdienst, gaarne alle Verlichting, Rede en Vrijheid zou in den ban doen, om zelf, als ondergeschikte kerkelijke en wereldlijke Tirannen, te heerschen. Overtuiging zit er, om meer dan ééne reden, met dat volkje niet op; en ik geloof, dat men, veel meer dan met de bondigste wederlegging, algemeen nut zal doen, wanneer men het met zijne eigene wapensoort bestrijdt, hetzelve in zijne afschuwelijke naaktheid ten toon stelt, en het daardoor het krediet, dat het anders mogt hebben, beneemt. Dit was mijn doel met de vervaardiging van dit stukje, waarbij ik verzoek dat van bilderdijk eens na te lezen. Vindt gij het doelmatig, en als vers niet te slecht, dan verzoek ik u eene plaats voor hetzelve in uw Mengelwerk. Met de verzekering mijner hoogachting noem ik mij

Uwen d.v. Dienaar h. bloemen.

Ootmarssum, 25 Febr. 1825.

Het naamchristendom dezer eeuw.


Hoort toch, hoe men raast en schreit, 
Schreeuwt en tiert als Kermisgekken, 
Waarheid lastert, Logen vleit, 
Om het oog op zich te trekken 
Zich omhult met vroomheidschijn! 
Menschen! heet dit Christen zijn? 
 
Kling'len met de naarenbel 
En zich in 't geraas vermaken, 
't Aardrijk schelden voor een Hel, 
Gods weldadigheên verzaken, 
Jamm'ren om verdichte pijn: 
Menschen! heet dit Christen zijn? 
 
Zijn er dan geen banden meer, 
Die ons aan deze Aarde binden? 
Doet Gods vaderlijk beheer 
Nergens levensvreugd meer vinden? 
Is Zijn zegen enkel schijn? 
Menschen! neen, dat kan niet zijn. 

{==296==} {>>pagina-aanduiding<<}

Neen! geen echte zoon van 't huis 
Zal zijn dankgevoel versmoren: 
Maar, bij 't Christelijk gespuis, 
Gaat Gods zegening verloren; 
Dat keert zielzoet in venijn. - 
Zeker, ja, zoo moet het zijn. 
 
Ja, dat wrevelmoedig rot 
Weet geen zegening te smaken. 
Daar de wijze, algoede God 
Zelf het hem niet regt kan maken, 
Gromt en knort het als een zwijn. 
Menschen! heet dit Christen zijn? 
 
Ja, Gods zegen valt hem hard, 
Dien het and'ren ziet genieten. 
't Baart der afgunst bitt're smart, 
Dat Gods gunst dien uit wil gieten; 
't Gistend bloed, door zielvenijn, 
Doet het hoofd verbijsterd zijn. 
 
Moog' dit lasterlijk gebroed 
Met verdichte smarttooneelen, 
Met verdichte ramp en bloed 
't Waanziek hoofd en harte streelen: 
Moge vrij dit helsch festijn 
Laaf'nis voor zijn' hoogmoed zijn! 
 
Scheld' het vrij den Filozoof, 
Wien zijn woede niet doet beven; 
Nergens vindt het meer geloof, 
En belagch'lijk is zijn streven: 
Wie, die 't wezen kent van schijn, 
Wilde zulk een Christen zijn? 
 
Roep' het schijn voor waarheid uit, 
Om de onnoozelen te vangen! 
't Menschdom wordt nooit weêr zijn buit; 
't Blijft in 't spinneweb niet hangen; 
Nooit zal weêr, door Godsdienstschijn, 
Dweepzucht alles meester zijn. 
 
Weg met die gewaande deugd, 
Last'rend Vrijheid, Licht en Reden, 
Die, met dweepzucht, zich verheugt, 
't Menschdom op den nek te treden, 
En het gaarne, in Godsdienstschijn, 
Voortzweepte aan der Dwangzuchts lijn! 
 
Maar de hoogmoed, die u rijdt, 
Dweepziek rot! is al te onnoozel; 
Uw gewaande ned'righeid 

{==297==} {>>pagina-aanduiding<<}

Houdt thans ieder voor gekozel; 
Wetend', dat, in Godsvruchtsschijn, 
Duiv'len slechts uw meesters zijn. 
 
Maar zij worden 't van ons niet; 
Dit verhindert Godes goedheid. 
Neen! nooit smaken wij 't verdriet, 
Nimmer gij die helsche zoetheid, 
Dat wij, (kind'ren Gods in schijn) 
Met u, Duivelskind'ren zijn. 
 
Maar gij spreekt steeds van 't gemoed. - 
Zoudt ge ook naar zijne inspraak hooren? 
't Was bij u een slechte bloed. 
Die zich van dat ding liet storen, 
Kan geen wolf in schaapvachtsschijn, 
Kan geen huich'lend Christen zijn. 
 
Neen, verachtlijk dweepersgild! 
Moogt gij van gevoelens kwaken, 
't Zijn slechts woorden, die gij spilt, 
Daar uw daden die verzaken; 
Gij bedriegt ons door geen schijn; 
Neen, wij zullen wijzer zijn. 
 
Hoogmoed is uw ware God; 
Heerschzucht is uw lust en leven; 
Dwing'landij uw hoogst genot; 
Baatzucht doel van al uw streven; 
Onder 't mom van Godsdienstschijn, 
Zoudt gij gaarne meesters zijn. 
 
Spuw uw' zwadder vrij in 't rond, 
Laat het op uw lippen bruisen, 
Laat het schuimen om uw' mond, 
Laat uw vloek in de ooren ruischen, 
Daar wij, niet als gij, in schijn, 
Maar in waarheid Christ'nen zijn! 
 
Maar, als ge eens aan 't eindperk staat 
Van uw doorgehuicheld leven, 
Waan niet, dat dan troost of raad 
Valsche Godsdienst u zal geven; 
Neen, die zal geen medicijn, 
Alsem zal hij voor u zijn. 
 
Voor u is geen rust in 't graf, 
Dáár voor u geen toevlugt open; 
Alle schijndeugd valt u af: 
Wat zoudt gij dan kunnen hopen? 
Neen, hier namaals geldt geen schijn; 
Alles zal daar waarheid zijn. 






{==298==} {>>pagina-aanduiding<<}

Mijne voormalige equipage.


De lente was weêr daar, en met haar de oude plagen, 
Die zelfs den vreemdling van ons landje doen gewagen, 
Als een, welks zindlijkheid geen weêrga kent op aard'; 
Zelfs Parry vond die niet, aan 't uiterst van zijn vaart. 
Maar 't staat ons, mannen, duur! Men kan de Aprilmaand lezen 
Op 't vrouwlijk aangezigt: een fierheid, nooit voordezen 
Als maagd bij haar bespeurd, bezielt den zachtsten blik, 
En slaat den fermsten man met onbekenden schrik. 
De vrouw, niet meer voldaan met heimelijk regeren, 
Braveert, terwijl zij 't huis met bezemen doet keeren, 
Alsdan in 't openbaar het mannelijk gezag: 
Geen Huwlijksformulier, dat d'opstand keeren mag; 
Ja, de Oproer-akte, die den wildsten Ier doet vreezen, 
Werd vruchtloos, in die maand, voor vrouwen afgelezen; 
En geen, hoe zacht van aard, die geen leeuwin gelijkt, 
Wanneer men, op dat pas, voor haar de vlag niet strijkt. 
Elf maanden moog' de man, in schijn, de teugels voeren; 
De twaalfde maand verschijnt, hij durft geen vin verroeren! - 
De lente, dan, verscheen; 't was buiten heerlijk, maar 
Van binnen was 't niet pluis; de Schoonmaaktijd was daar. 
Ik zag het vrouwenheir een okshoofd water scheppen, 
En, of er brand ontstond, al heen en weder kleppen; 
Ik zag het, onverpoosd, trap op en weêr trap neêr, 
Den raagbol in de vuist, de gard als zij geweer, 
Zich tot den togt, een' waren kruistogt, voorbereiden; 
Ik zag het, en, mijn lot getroost, sloop ik, bescheiden, 
Naar 't eenzaamst plekje, en liet de rest van 't huis ten buit; 
Het vrouwvolk was de baas; de bezem stak er uit! - 
Wat zou ik doen? De lust tot werken was vervlogen; 
Een digte regen wou geen wandeling gedoogen: 
Ik dacht aan 't Nut, (*) en bad mijn Zangnimf om een dicht, 
En dat zij dus de taak, mij wachtende, verligt'. 
Wel, sprak zij, 'k wil ook thans u weêr genoegen geven, 
Mits gij de stoffe kiest, door mij u voorgeschreven. 
Ik boog mij regt galant, en zweeg gelijk een muis; 
Zij klopt me op schouder, en, glimlagchende kwansuis, 
Zegt zij: Welaan! bezing dan eens uwe Equipage. - 
Hoe! riep ik, gansch verbluft: dat 's immers badinage? 
Ik houd geen rijtuig, kind! de tijden zijn te slecht.... 
Om 't even; 'k blijf bij 't geen ik u heb voorgezegd. - 
Maar, in Apollo's naam, wat zal ik daar van maken? - 
Hij, die zoo vragen kan, deed nooit mijne aandrift blaken! 
Dus sprak ze; en, andermaal gehoorzaam aan een vrouw, 
Schudde ik, bemoedigd, dit gedichtje als uit de mouw: 



{==299==} {>>pagina-aanduiding<<}

Mijne voormalige Equipage.


Alles streeft naar weelde en grootheid, 
Alles haakt naar zingenot; 
Dit te smaken, dit te omvatten, 
Ach! ziedaar het zaligst lot! 
 
Buitenplaatsen, stoet van knechten, 
Eerbewijzen zonder tal, 
Keur van fijne en vreemde spijzen, 
Equipage bovenal; 
 
o, Hoe haken, o, hoe trachten 
Duizenden naar haar bezit, 
En verachten de eêlste gaven, 
Door het streven naar dat wit! 
 
Doch, mijn vrienden, al die grootheid, 
Op een' afstand schittre zij; 
Maar de glans, die ons verbijstert, 
Wordt zoo flaauw van naderbij! 
 
Deze, wien een Eden toelacht, 
Vindt bij elken rozengaard, 
Door gewetensangst gefolterd, 
Englen met een vlammend zwaard. 
 
Die, omringd van livereijen, 
Heeft, in stede van gerief, 
In dien tuin een' hoop spionnen, 
In schier elken knecht een' dief. 
 
Dien, belaân met eerekruisen, 
Die hij niet met eere torscht, 
(Schoon zij menig' 't hoofd doen draaijen) 
Drukken ze, als een kruis, de borst. (*) 
 
Gene, omringd van tafelschuimers, 
Zoekt in dischgenot zijn heul; 
Maar Verveling is er gastvrouw, 
En een kwade maag zijn beul. 
 
Die, van tonnen gouds bezitter, 
Zet miljoenen op het spel; 
Aan één' beursgang hangt zijn welvaart, 
En dié beursgang wordt zijn hel. 
 
Zegt mij, die op koets en paarden 
Als een' aardschen hemel staart, 
Vindt gij in des eignaars trekken 
Ook dat hemelsch heil bewaard? 
 
'k Zwijg hier van die arme dwazen, 
Wie het voetgaan beter voegt: 
Ach! gij zoudt hen niet benijden, 
Wist gij, hoe hun 't harte zwoegt. 

{==300==} {>>pagina-aanduiding<<}

'k Hield ook eenmaal Equipage; 
Maar zij stak geen mensch in 't oog: 
Daarom schonk ze mij een weelde, 
Waar 'k, met weemoed, nog op boog. 
 
‘Altijd zal ik om haar treuren, 
Bloempjes strooijen op haar graf; 
Altijd aan den wellust denken, 
Dien mij haar bezit eens gaf!’ 
 
Neen, het was geen spotternije, 
Die mij hier van Alphen's taal 
In den mond lag, bij 't gedenken 
Aan die eens gevoerde praal. 
 
Wel is waar, zij was eenvoudig, 
Goud noch wapen op mijn koets; 
Maar 'k beklom die, vrij van zorgen, 
Altijd vrolijk en goedsmoeds. 
 
'k Had de Trouw tot mijn lakkeijen; 
Vreugde, als looper, ging mij voor; 
Mijn koetsier was wijze Voorzorg; 
Als Jockey wees Liefde 't spoor. 
 
Vrij van hobbelige wegen, 
Vond ik overal chaussée; 
En, van tolregt mede ontheven, 
Voerde ik steeds een' vrijpas meê. 
 
Heel de stoet, die mij verzelde, 
Kostte mij geene enkle cent; 
En, volijvrig mij te dienen, 
Waren zij met de eer content. 
 
Welkom, waar ik mij vertoonde, 
Werd ik rondom gul onthaald, 
En de rijklijkste vertering 
Met een' kus of wat betaald. 
 
'k Had ook anders niets te geven; 
'k Was veel armer ook, dan thans; 
En toch blijft mij voor 't hervinden 
Der verloren praal geen kans. 
 
Want de Tijd, die wreede roover, 
Die geen' buit nog ooit hergaf, 
Nam voor altijd, onmeêdoogend, 
Mij mijn' kinderwagen af. 

Gedeeltelijk naar het Hoogduitsch.

j.w. ijntema.




Na de inzage van ‘Ontijd's ja en neen,’ door dr. A. Capadose.


Alweêr een wrange vrucht van 't jammerlijkst bedoelen! 
Wie ziet het einde nog van al dat schendig woelen? - 
Och, mogt hij, uit wiens brein deez' vuile dampen rezen, 
Haast zat van onrust zijn, of - kort van dagen wezen! 



{==301==} {>>pagina-aanduiding<<}

Mengelwerk.

Het leven van Franciscus Petrarca beschouwd in betrekking tot het geheim van zijn hart.

(Vervolg en slot van bl. 167.) (*)

II. Heeft franciscus petrarca, staande aan het hoofd der legerbenden van Italië en Frankrijk, volken uit een' benarden toestand verlost, dat hij nu, waar hij komt, door het volk en de beheerschers der steden met eerbewijzen overladen wordt? De man bemint de rust. Heeft hij dan, gezeten aan de zijde van den Keizerlijken of Pauselijken troon, vandaar der wereld de grootste diensten bewezen? Hij poogde zich altijd van alle bedieningen los te houden. Vanwaar dan die glans? Dat is u genoeg bekend. Ik spreek alleen op dezen toon, om in uwen geest het denkbeeld op te roepen, hoe ontzaggelijk groot hij moet geweest zijn in zijnen letterkundigen en wetenschappelijken arbeid, waardoor hij grootendeels zich met dien schitterenden eereglans omringd zag. Zoo hoop ik dan ook verschooning te vinden, als ik, om tijd te sparen, eene breede opgave- zijner geleerde werkzaamheden terughoude. De groote man is van dezen kant ook bekend genoeg. Ieder weet toch, dat men aan zijne letterkundige reizen door Italië, Frankrijk en Duitschland zoo wel, als aan zijne geleerde betrekkingen alomme, zelfs tot in het Oostersch Keizerrijk, de opsporing, afschrijving en bewaring van de schriften der meeste Latijnsche Wijsgeeren, Geschiedschrijvers, Redenaars en Dich-
{==302==} {>>pagina-aanduiding<<}
ters te danken heeft, en ook een goed gedeelte van de Grieksche Litteratuur. Het eerste volledige afschrift van homerus, dat Italië uit Konstantinopel ontving, mogt hij aan zijn hart drukken, en door zijne beoefening der Grieksche taal herleefde in het Westen de roem des alouden Zangers. En toen hij het nog ontbrekend gedeelte van quintilianus' schriften vond, was hij zoo opgetogen, dat hij dadelijk aan dien Redekundige in de eeuwigheid eenen brief schreef.
Was petrarca alleen verzamelaar en schatbewaarder? Neen. De man verzwolg, wat hij vond, en zijn geheele geest was met het merg der oude schriften doorvoed. Welk een licht hij over geschiedenis, oudheidkennis en wijsbegeerte verspreidde, blijkt genoegzaam daaruit, dat, in zijnen en na zijnen tijd, alles, wat letterkunde en wetenschap betreft, door hem eene heerlijker gedaante aannam. En, hij moge in genie beneden dante staan, allen stellen hem in smaak en geleerdheid hoven dezen Dichter en boven boccacio.
Ik heb voor mijn doel genoeg gezegd. Maar, hoe staat al dit heerlijke nu in verband met 's mans diepe ellende en waarachtig zielelijden? Ik neem hier het geschrift, zijne Geheimenis, in handen, om met dezen sleutel tot zijn hart een gedeelte zijner overige schriften te doorloopen, en stel mij de drie volgende vragen voor: 1) Met welken geest beoefende petrarca de letterkunde en wetenschappen? 2) Met wat doel deed hij het? 3) Welk eenen invloed had deze beoefening op hem?
1) Waarom gilt de jonge checco zoo vreesselijk, en waarom is hij zoo ontsteld? Zijn vader, die hem drong tot de beoefening der Regtsgeleerdheid, wierp daar zoo even zijnen cicero en virgilius in de vlam. Ziet gij het niet? Het is hartstogt, waardoor de jongeling zoo vroeg aan cicero en virgilius gebonden is. Verneemt nog iets. Het weinige, dat van de verbeurdverklaarde goederen gered en naar Frankrijk overgevoerd was, kwam bij den dood zijns vaders, in de jaren van zijne onmondigheid, in verkeerde handen. Petrarca

{==303==} {>>pagina-aanduiding<<}
schreef naderhand aan eenen vriend: ‘Gelukkig, dat deze ellendige zaakbezorgers de waarde niet kenden van het handschrift van mijns vaders cicero! Dit is, naar mijn oordeel, het kostbaarste der gansche nalatenschap.’ Uit onkunde hadden de voogden dit handschrift den jongen checco, zoo als hij, kind zijnde, genoemd werd, laten medenemen. Petrarca had genoeg. Ziet, geen heilige, maar een hartstogtelijke geest leidt hem in de letterkunde. Dat mag men van een kind ook niet anders verwachten. De beminnelijke man gevoelde naderhand eerst, toen hij op voormelden berg, met augustinus in de hand, Gods heerlijkheid met het oog des gemoeds gezien had, dat zijn leven een hartstogt gebleven was, en het werd eene bittere smart voor zijne ziel, dat hij niet voor de zaak van God, maar alleen voor zichzelven de letterkunde behandeld had. De zoon van eenen landman grijpt, tot eigene verlustiging, met kracht den veldarbeid aan, en staat des zondags aan den hoek van de schuur, om te luisteren naar den roem der kerkgangers, als zij de heerlijkheid van zijne akkers aanschouwen. Ach! petrarca gevoelt: wat men tot eigene verlustiging doet, verdient geenen roem. De wereld liegt. De kroon drukt zwaar op 's mans grijze haren.
Ik zie hem te bedde op den middag. Vijfendertig jaren is hij oud. Waarom werkt hij niet? Omdat eene ziekte hem dreigde. Vóór weinige dagen kwam zijn vriend, ik geloof de Bisschop van Cavaillon, bij petrarca, en vindt hem, gelijk altijd, in letterarbeid. Vreezende, dat de hartstogtelijke ijver zijne gezondheid zal benadeelen, vraagt deze den sleutel, sluit boeken en schrijfgereedschap weg, en zegt: ‘Ik beveel u, dat gij in tien dagen geen boek of pen in de hand neemt.’ Petrarca doet zich geweld aan; hij gehoorzaamt, maar wordt op den derden dag reeds ziek. De Bisschop geeft den sleutel terug, en petrarca is weder hersteld. Ziet, niet slechts een hartstogtelijke, maar een slaafachtige geest leidt hem in de letteren, en hij wordt voor duizend dingen, in de zaak van God te doen, ongeschikt. De jeug-
{==304==} {>>pagina-aanduiding<<}
dige agapictus, uit het geslacht der colonna's, waaraan petrarca alles te danken had, wordt hem als kweekeling aanbevolen; maar de vorming van den jongeling heeft een' droevigen gang. Zijnen eigen' zoon dwingt hij bijna tot de letteroefeningen; deze heeft daartoe geenen lust, en wordt een ellendeling, die een woest leven leidt, zijnen vader besteelt, en ter deure moet uitgezet worden. Wie waagt het, den goeden man te beschuldigen? Doch hij zelf stelt zich met ontblooten hoofde voor God, en is bedroefd over zijne vroegere boekenslavernij, als hij zijne Geheimenis schrijft; daarin legt hij zijnen Heilige het strengst verwijt tegen zichzelven in den mond.
2) Verbond zich dan met den slaafschen hartstogt geheel geen doel? - Petrarca lag aan den rand des grafs. Wat was zijne grootste bekommering? Dat zijn onvoltooid heldendicht, Afrika getiteld, na zijnen dood door een' ander voltooid, zonder zijnen naam der wereld in handen zoude gegeven worden, en dat een ander alzoo den roem zou wegdragen. Hij had reeds besloten, hetzelve in de vlam te werpen; doch hij herstélde. Wat was zijn doel? Roem. - Dergelijke herinneringen maakten hem naderhand het leven zuur. Zijne Geheimenis getuigt er van. Roem was zijn doel. Als kind rigtte hij het oog reeds op den glans der krooning. Vandaar ten deele ook, dat hij zich van vele gewigtige betrekkingen, waarin hij voor de heilige zaak van God en voor het Rijk der zaligheid zoo veel kon gedaan hebben, geheel afgescheiden zocht te bewaren, om in de stilte van het landleven den tijd aan de wetenschappen te kunnen wijden. Vandaar, dat hij des winters, zoo als zeker vriend hem schreef, gelijk een uil in zijn boekvertrek zat opgesloten, terwijl hij des zomers met virgilius en horatius in de hand de bergen beklom. O, hoe weemoedig zag hij op de afgeloopene baan terug, toen de geest van augustinus hem uit de omwindselen van de verblinding dezer wereld losmaakte, en de grootste en schoonste helft zijns levens vervlogen was! Wat had hij voor de wereld gedaan? Naar zijne eigene getuigenis, bloemen uit Rede-
{==305==} {>>pagina-aanduiding<<}
naars en Dichters onder het volk gestrooid, om allen te behagen en aller aandacht te trekken. De heilige zaak van christus door zijne studiën en schriften te bevorderen, dat was buiten den kring van zijn gezigt gebleven. Hij liet zich door den geest des volks wegslepen, en strooide van den schat zijner geleerdheid overal rond, wat aller zinnelijkheid het meest streelde; en gelijk hij als jeugdige knaap
bevreesd was voor den wind, die zijne haren in wanorde kon brengen, zoo vreesde hij later voor den adem des monds van duizenden, die zijne lauwerkroon ontsieren kon, toen geene eer hem te groot scheen. Niet tevreden was hij met den roem zijner eeuw; ook bij het nageslacht moest zijn naam onsterfelijk blijven. Dat doel alleen gaf voltooijing aan zijn heldendicht, 't welk door vernieuwing van gezondheid voor de vlam bewaard bleef. De man heeft het zelf voor God beleden. Met dat doel ondernam hij alles. Zijn reizen, zijn opsporen van handschriften, zijn afschrijven, zijn verzamelen en bewaren van de schatten der wetenschappen en letteren; met één woord, al zijn werken en trachten was buiten God omgegaan. En, ik heb het reeds gezegd, met de vlammende begeerte naar den glans van eer en roem bleef hij worstelen tot aan den ouderdom; en hij dankte den Hemel, dat hij tot die worsteling gekomen was. Wel is waar, hij had vóór en bij de krooning wel heimelijk reeds eene stemme Gods in zijn binnenste vernomen. Zoo regt goed was het hem daarbij niet om het hart geweest; maar de zinnelijkheid bleef eene overdekking van het hemelsch licht, schoon hem de roem naging, dat hij het licht der wereld en eene verlichting voor allen was. Ach! hoe weende de man naderhand, toen hij zag, dat het zoo zeer geprezen licht duisternis was! Neen, vóór en bij de krooning zelve was het hem al niet zoo wèl om het hart geweest. Dat blijkt ook uit de brieven, te dien tijde aan zijnen Koninklijken beschermer geschreven. Met alle magt poogt hij robbert hooge denkbeelden van zichzelven in te boezemen, om der krooning waardig gekeurd te worden. In hetzelfde

{==306==} {>>pagina-aanduiding<<}
oogenblik, dat hij zich dezen hoogen eereglans onwaardig noemt, en niet zonder eene heimelijke rilling door het binnenste zijner ziele, zag hij den grooten seestdag aanbreken. Dit maakte zijne gemoedsonrust naderhand te grooter. Eene heilige stem had in hem gesproken; maar hij was den onheiligen wereldgeest gevolgd, en had zich door den schitterenden glans eenen blinddoek over het aangezigt laten werpen. Ach! roem alleen was het doel zijner studiën geweest. Vele jaren toch vóór dien grooten dag zijner aardsche heerlijkheid, naderhand in zijne Geheimenis de dag zijner schande genoemd, was hij in vertwijfeling, of hij door zijnen letterarbeid wel ooit iets groots zoude kunnen worden, en in die bange uren wil hij zijne loopbaan geheel verlaten. Hij raadpleegt eenen eerwaardigen grijsaard. ‘Gij, mijn vader!’ zegt hij, ‘hebt mij onder het oog gebragt, dat ik voor God rekenschap zal moeten afleggen wegens de ontwikkeling der talenten aan mij gegeven, en ik vleide mij, dat ik door onvermoeiden ijver mijzelven tot iets groots zoude kunnen opvoeren. Doch dit schijnt mijne krachten te boven te gaan. Heb medelijden met mij, mijn vader! Zal ik eene andere loopbaan kiezen?’ - De grijsaard antwoordt: ‘Uw toestand, mijn zoon! is niet zoo treurig. Toen gij geloofdet, veel te weten, wist gij nog niets. Nu is het voorhangsel opgehaald. Thans ontdekt gij eerst de duisternis uwer ziele, welke de hoogmoed voor uwe oogen verborgen hield.’ Dit woord rukte petrarca uit zijne vertwijfeling. Hij geloofde weder, dat hij iets groots zou kunnen worden, en zijne ziel vlamde. O! had de waardige grijsaard hem toen reeds de heerlijkheid Gods, naderhand op voormelden berg door het oog des gemoeds opgevangen, kunnen aanschouwelijk maken, door hem de ziel te verbrijzelen, in plaats van ze te zalven, - zeker, petrarca ware niet gekroond, en voor veel zielelijden bewaard
gebleven, ook voor de kwelling van vele benijders, wie de glans der kroon in het oog stak. Die kwelling noemde

{==307==} {>>pagina-aanduiding<<}
hij, door augustinus geleerd, een gevolg en eene regtvaardige straf zijner vroegere wereldsgezindheid.
Maar, was dan roem en eer in alles zijn eenigste doel? Dat zij verre! Zedelijkheid, Deugd, Godsdienst gingen hem ter harte, van zijne kindsche dagen af aan. Maar juist daarom beschuldigde hij zich later zoo veel te meer. Door God had hij die heilige zaken altijd wel op den bodem van zijn hart gedragen, maar ze nooit tot zijn hoofddoel gesteld. Daardoor was hem de Bijbel, welken hij na het schrijven van zijne Geheimenis de bron zijner wijsheid noemde, te voren een gesloten boek geweest, 't welk hij, met cicero en virgilius in de hand, ter zijde schoof. Hoe zeer hem naderhand die zaak ter harte ging, blijkt uit het volgend voorval in zijnen ouderdom, waarin evenwel nog de vlam van zijnen vroegeren hartstogt schijnt te flikkeren, ten bewijze zijner altijddurende worsteling.
Te Venetië openbaarde zich eene nieuwe of vernieuwde wijsbegeerte, welke, hoog stijgende, de hoofden duizelig maakte in overmoed en zelfverheffing. Zij achtte den Bijbel en alle openbaring eene zaak des onverstands, en zocht alle steunsels daarvoor weg te nemen. Petrarca's roem van geleerdheid, in lateren tijd ook besteed tot bevestiging van Gods woord, stak die duizelende wijzen in het oog. Vier jongelingen, zwevende op de vleugelen dier wijsbegeerte, kwamen tot den gekroonden letterheld, spraken met hem, gingen heen, en zetteden zich, tot een jeugdig spel of in hoogmoedigen ernst, dat weet ik niet, neder, om een vonnis over petrarca uit te te spreken. Een van het viertal moest den held verdedigen; de drie overigen stelden daartegen de kracht hunner winderige wijsheid. Eindelijk werd het vonnis geveld, en het luidde aldus: ‘Petrarca is een goed man; maar hij weet niet veel.’ De zaak kwam spoedig alomme ter sprake. De waarlijk geleerde man, aan den eenen kant diep bedroefd, dat zulk eene loszinnige wijsheid de wijsheid van christus als dwaasheid zoude doen voorkomen, wekte ieder op, om er tegen te schrijven, maar was, aan den anderen kant, ook diep

{==308==} {>>pagina-aanduiding<<}
getroffen van wege zijnen eigenen roem; en hoe bescheiden hij, in de voorrede van een geschrift: de onwetendheid van mij en van vele anderen genaamd, ook spreekt over gemeld vonnis, alsof het hem niet ter harte ging, zoo heeft hij echter, naar de gedachte van een bevoegd beoordeelaar, daarin alle geleerdheid uitgekraamd, om de wereld te doen zien, wat hij wist, appellerende zelfs op de nakomelingschap, als Regter, in blijkbare worsteling tusschen eerzucht en godsvrucht. - Opdat een ander na zijnen dood niet zoude pronken met zijn heldendicht, wilde hij het verbranden! Wie gevoelt niet het verband tusschen zijne mannelijke jaren en zijnen ouderdom?
Ik ga over om aan te wijzen, welk eenen invloed de beoefening van de letteren en wetenschappen op hem had.
3) Ik kan hier niet bedoelen de geheele vorming van den waarlijk grooten man. Ik breng de zaak alleen in betrekking tot zijne Geheimenis, en dus tot zijn hart. Hoe veel petrarca van dezen kant aan zijnen letterkundigen arbeid te danken had, en hoe hoog hij de wetenschappen, ook uit een heilig oogpunt beschouwd, schatte, vooral in zijne vergevorderde dagen, daarvan moge getuigen een brief aan zijnen boezemvriend boccacio, die, toen nog in den bloei der jaren, worstelde met de gedachte van velen in dien tijd, of het een' Christen wel geoorloofd ware, de Heidensche Litteratuur te beoefenen. Ziet hier den brief: ‘Ik weet bij ondervinding, mijn lieve boccacio! hoe veel de menschelijke wetenschappen bijdragen tot volmaking van zeden, en, wat meer zegt, tot verdediging van den Godsdienst. Het is er mede gelegen als met zekere grovere spijze, die voor eene gezonde maag goed is, maar voor eene zwakke zwaar te verteren valt. Menigerlei lectuur is voor den eenen heilzaam, voor den anderen vergif. Ik weet wel, men kan zonder wetenschappen een Heilige worden; maar ik weet ook, dat ze aan de heiligheid geen nadeel toebrengen: want er zijn vele wegen, die ten Hemel leiden.’
Ziet! daar eene ware getuigenis, dat de grijze pe-
{==309==} {>>pagina-aanduiding<<}
trarca van het zedelijk nut der oude letterkunde en wijsbegeerte gaf, waardoor hij welligt boccacio op de baan der wetenschappen eeniglijk staande hield. Doch niemand kon zeker met meer gevoel des harten de beoefening der Ouden een vergif noemen voor den zwakken; want in de eerste en ver de grootste helft zijns levens was daardoor een gif in zijnen boezem uitgestort, 't welk hem blijkbaar tot aan zijn veertigste jaar kwijnen deed, zonder regt te weten, waar de kwaal zat. Door dat gif almede werd het volgend leven eene pijnlijke worsteling, en op den rand des grafs smeekte hij God nog om geheele herstelling zijner ziel. Vergunt mij, dat ik dien invloed der oude letterkunde op het hart van petrarca een weinig meer ontwikkeld voorstel.
Hartstogtelijk verslond hij in zijne jeugd reeds de schriften der Latijnen. Zijne ziel, daardoor blijkbaar vroegtijdig vervuld met phantasiën, droomen en idealen, zag over den roem der Ouden eenen glans liggen, als boven allen glans van den Hemel aantrekkelijk. Terwijl hij de beschrijving der aloude feesten en schitterende plegtigheden bij de krooning van beroemde Dichters las, zweefde zijn geest in idealen van zelfverheffing; en een jagen, streven en zwoegen naar die hooge glorie was het rustverstorend gevolg, en een vergif voor de waarachtige vrolijkheid Gods door heel zijn leven heen. Dit moet ik er nog bijvoegen: Cicero stelde den jongeling een hooggekleurd ideaal der aloude Republiek voor den geest. Hetzelve bleef hem bij tot den ouderdom. Altijd lag hij op de loer. En ach! hij had zoo veel verdriet van dat ideaal.
Er is meer. Met horatius en cicero in de hand, verbeeldde de jongeling zich reeds als in zijn volgend leven te wandelen op eene stille Sabijnsche of Tusculaansche landhoeve, en daar verzadiging te vinden van de wellustigheden der Poëzij in het heiligdom der Natuur, onder het geleide van de Muzen en Gratiën. Deze droomen waren het mede, die hem aan de werkzaamheden van het gezellige leven onttrokken, en hem als jongeling naar Vaucluse en als man ook naar andere landhoeven geleid-
{==310==} {>>pagina-aanduiding<<}
den. Hoe gevaarlijk het nu is, eenzaam te dolen tusschen sombere rotsen en over ontzagwekkende bergen, door lagchende beemden en bevallige bosschen, langs kronkelende beken, bij het gemurmel der bronnen, zoo als petrarca deed te Vaucluse en elders, om de jeugdige droomen te verwezenlijken, - hoe gevaarlijk het is, zoo eenzaam te dolen met cicero en seneca zoo wel, als met tibullus en propertius, - dat gevoelt ieder. Het gif drong door alle de aderen; want het landelijk Vaucluse had zoo veel bekoorlijks voor eenen geest, doorvoed met de spijze van Dichters en Wijsgeeren en Redenaars, gevormd in de schitterendste tijdperken van het Heidendom, en daarom zoo ongemerkt, te midden van aesthetische vermakelijkheden en in de omstraling met aetherisch schijnlicht, het oog des gemoeds verdonkerende voor de heerlijkheid van den waarachtigen God, en voor de openbaring van het verderf, dat door de zonde in de wereld gekomen is. Petrarca zocht altijd de onrust zijner ziele te verdrijven door de drogreden, dat hij alleen om de studiën, en alzoo om eene heilige zaak, met de Ouden in de hand eenzaam doolde. Ach! de schim van den heiligen augustinus wierp naderhand siddering door zijn gebeente!
Er droop nog eene derde soort van gif in zijn hart. Driften en begeerlijkheden van allerlei aard doorkruisten 's mans ziel, en de beoefening der Ouden gaf hem een vernis in de hand, dat zijne zinnelijkheid behendig over alle zijne verkeerdheden wist te leggen, tot bevrediging van zijn gemoed. De Geheimenis spreekt er van. Zijn hoofd, namelijk, was vol van allerlei voorbeelden, lessen, spreuken en verzen der Ouden, die hij altijd bij de hand had en wist te pas te brengen. Op deze dingen des Heidendoms zweefde zijn geest, die daardoor niet in zichzelven terugzag. Zeer vroeg reeds begonnen zich grijze haren op zijn hoofd te vertoonen. Augustinus legt het hem op 't hart, dat hem zulks nooit aan zijne sterfelijkheid met doordringenden ernst had doen denken, afgetrokken door duizend zorgen van zijnen letterarbeid.

{==311==} {>>pagina-aanduiding<<}
Petrarca antwoordt, dat het luisterrijke voorbeeld van domitianus, eenen Keizer, die met mannenmoed, reeds in de jeugd, grijze haren droeg, hem geheel bevredigd had, en hij voegt er nevens: ‘Hadt gij, o heilige Vader! mij beschuldigd, dat ik voor den bliksem vrees, gelijk ik waarlijk doe, ik zoude u op Keizer augustus hebben gewezen. Hadt gij mij blind of eenoogig genoemd, ik zoude mij met het voorbeeld van appius, homerus of hannibal zeer wel hebben getroost.’ Wat petrarca hier van de gebreken des ligchaams zegt, dat zegt hij met toepassing op die der ziele. Door de heerlijkste dichtregelen en schitterendste voorbeelden had hij alles weten te vergoelijken, zoodat er geene worsteling ontstond, waarvan hij klare bewustheid droeg, vóór dat de schriften van augustinus hem het oog van de Ouden hadden afgeleid, om met siddering in zijn binnenste te zien, en daar de wijsheid der Ouden toe te passen. ‘Toen,’ zegt hij, verstond ik eerst de woorden van cicero, die mij altijd duister waren: ‘Velen kunnen niets met het gemoed, maar willen alles met de oogen zien; een groote geest, echter, zoekt het gemoed van de zinnelijkheid af te scheiden.’ Geen wonder, dat hem sinds dien tijd de Bijbel een geopende schat van Hemelwijsheid werd. Wij buigen ons met eerbied voor den achtingwaardigen man, als wij hem naderhand zien weenen over een veertigjarig leven in wetenschappelijke verblinding, terwijl hij alle schuld op zichzelven legt, niet op de wetenschappen; want een andere hartstogt doorvlamde zijn gansche wezen, en, hoezeer zijn godsdienstig gemoed aan denzelven eene rigting zocht te geven naar een hemelsch ideaal, die hartstogt werd daardoor te meer eene oorzaak zijner verblinding; het was de liefde, en daar dezelve in het
naauwst verband staat met zijne poëzij, zoo ga ik thans over, om 's mans leven in de poëzij te beschouwen in betrekking tot het geheim van zijn hart.
III. De aloude Riddergeest had de romantische poëzij, waarin de held zijne uitverkorene bezong, bijzonder ge-
{==312==} {>>pagina-aanduiding<<}
vestigd in het zuidelijk gedeelte van Frankrijk, waar petrarca als kind door zijne verjaagde ouders was heengevoerd. En hoewel deze wanstaltige dichtgeest reeds aan het wijken was, leerde hij echter denzelven in zijne vroegste levensjaren kennen. Deze poëzij der liefde vloeide met zijn geheele wezen zamen, en spoedig droegen zijne zangen, in dien smaak uitgestort, zijnen naam over de aarde. Hij gaf weldra aan die wegkwijnende poëzij nieuw leven niet alleen, maar zij onderging door hem ook eene geheele verandering in geest, gevoel en welluidendheid. Hij veredelde haar, naar het oordeel van bouterwek, tot eene klassieke poëzij; terwijl hij met verachting sprak van het romantische der vorige eeuwe. En schoon dante zijn voorganger was, zoo wordt hij echter de eerste klassieke Dichter van het vernieuwd Europa genoemd. ‘Vrij van het pedantismus zijns tijds,’ zegt voormelde Hoogleeraar, ‘liet hij alle steile geleerdheid uit zijnen dichterlijken geest wegvallen. Het was alleen de Muze, die uit hem sprak.’ Daar hij nu de oude Latijnen weder te voorschijn haalde, voedden derzelver minnezangen zijnen geest; maar hij heeft de groote eer, dat de liederen der liefde, door hem vervaardigd, een meer aetherisch, mag ik het zoo noemen, een hemelsch waas over zich hebben liggen, zoodat de lezer niet behoeve te blozen. Er zijn 368 gedichtjes van hem, die voor het grootste gedeelte het thema der liefde variéren, naar de getuigenis der genen, die alles gelezen en beproefd hebben. Er zijn er echter vele, die ook een' anderen geest ademen, en op zijn reeds meermalen vermeld Latijnsch heldendicht zocht hij bovenal zijnen roem bij de nakomelingschap te vestigen, hetwelk echter, hoezeer ten top verheven in zijnen
tijd, thans die eere niet vinden kan.
Het vermelde omtrent 's mans poëzij is tot mijn oogmerk genoeg. Ik ga over, om de zaak in verband te brengen met het geheim van zijn hart, en stel mij hier de drie volgende vragen voor: 1) Welke was de grond, het hoofdzakelijk onderwerp en doel zijner poëzij? 2) Wel-
{==313==} {>>pagina-aanduiding<<}
ken invloed had dezelve op hem? 3) Hoe werkte dezelve op de wereld, en daardoor op zijn zielelijden terug?
1) De Muze vergezelde onzen Dichter dertig jaren. Toen vlood zij. De oorzaak ligt in den grondslag, waarop zijne poëzij rustte; toen deze weggenomen was, sprak de dichterlijke geest niet meer uit hem. De reden is bekend. Er zweefde een hemelsch ideaal van vrouwelijke deugd en vrouwelijke bevalligheid voor zijne oogen, verwekt door eene gehuwde vrouw te Avignon, toen petrarca zevenentwintig jaren oud was. Deze laura vervulde zijn geheele wezen met eene vlam, die hem twintig jaren martelde. En, schoon augustinus, door den heiligen geest van deszelfs schriften, hem in de kracht Gods stelde, de man worstelde nog tien jaren na laura's dood met God en de wereld in zijn hart. Laura werd hem een hemelsch Ideaal en geheel het onderwerp zijner liederen, welke juist door deze idealisering een meer hemelsch aanzien hebben, in zoo verre namelijk aan waarachtige zonde een hemelsche glans kan gegeven worden, door de zinnelijkheid, als ware ze eene heilige verblinding, over het eeuwig licht des gemoeds te werpen. Laura was alzoo de grond, laura was de inhoud: wat was nu het doel zijner poëzij? De kroon op het Kapitool te Rome; want uit laurieren werd zij gevlochten, en de naam zijns Ideaals er alzoo doorheen gestrengeld. Wat was het doel? De lauwerkroon te Rome; want daardoor moest hij aan zijne uitverkorene behagen. Wat was het doel? Zijne laura en zijn Roem.
O, wat leed de man veel, toen de geest van zijnen Heilige, die uit deszelfs schriften sprak, hem in het binnenste greep, zijne ziel verbrijzelde, den blinddoek wegrukte, het licht der Heidenen in hem donkerheid maakte, en bij het licht, dat van boven is door christus jezus, hem aanwees, dat zijne geheele poëzij, onder dat schijnbaar hemelsch waas, niets dan zinnelijkheid was, en niets dan de zinnelijkheid had bedoeld! Nu zag hij eerst, dat hij in de ijdelheid der liefde en in de zucht naar glo-
{==314==} {>>pagina-aanduiding<<}
rie de ruste Gods altijd had weggeworpen, en door eigen heidensch licht voor zichzelven het licht van christus donkerheid had doen worden; hij zag het, en zonk op zijne knien voor den Omfermer. Moet ik nu nog vermelden, waarom de Muze week? Het is inderdaad opmerkelijk, dat bijna alle die gedichten, welke de liefde niet ten onderwerp hebben, en door de liefde niet zijn ingegeven, veel minder heerlijkheid bezitten, schoon hij ze in hetzelfde tijdperk vervaardigde; en niet zonder grond meent men hieruit te mogen besluiten, dat de hartstogt alleen petrarca tot Dichter maakte. Ik geloof echter, dat het naderhand den man door de ziel sneed, als hij gedachtig was, wat zijn poëtische geest, op de inwendige heerlijkheid Gods en op de heilige zaak van christus gerigt, had kunnen uitwerken tot vernieuwing der gemoederen in zijnen tijd, zoo maar eene andere, eene heilige vlam, eene vlam van boven, zijnen jeugdigen geest in werking had gezet. Inderdaad, ik sta met ontblooten hoofde voor het beeld van petrarca, en voel, dat ik den man zoude liefhebben, zoo hij uit de dooden opstond; maar ik weet, hij zoude mij de hand drukken, als ik zijne zonde zonde noemde, en niet, gelijk zeker Bisschop, mij over petrarca's zielelijden verheugde, omdat wij er schoone gedichtjes aan te danken hebben. Wij zouden hemelsche zangen gehad, en hij zou
op het waarachtig heil van zijnen tijd door de poëzij meer gewerkt hebben, ware er geene zonde in hem geweest; ik kan het mij niet anders voorstellen. Doch hier nader ik een ander deel mijner beschouwing. Ik moet u aanwijzen.
2) Welk eenen invloed de poëzij der liefde op den medelijdenswaardigen man had. Zij verhief zijne verbeelding tot eenen vlammenden gloed, was het treurig voertuig van allerlei phantasiën en droomen naar zijne ziel, en tevens eene bevestiging, bewaring en idealisering van dezelve. Deze poëzij geleidde hem, als jongeling, met knellende schoenen en opgemaakte haren, in de gezelschappen der vrouwen te Avignon, waar het destijds rondom den Pauselijken stoel zoo verleidelijk was;

{==315==} {>>pagina-aanduiding<<}
en om de vrouwen is het geschied, dat hij in de Italiaansche taal zijne Muze hooren liet, die eerst de spraak van ovidius en catullus, zeker in meer veredelde toonen, gebezigd had. Wat de zuivering der taal, en daarmede de verlevendiging der poëzij, in 't algemeen betreft, zeker heeft in dezen de wereld door den invloed van petrarca's Muze veel gewonnen; maar het was eene winst, waarover zich de man naderhand schaamde, omdat hij de heiliging der wereld daardoor uit het oog verloren had; want ook door de poëzij der liefde was zijn verlangen naar den roem van wereldhervormer tot eene onuitbluschbare vlam geworden, die hem alles tegen God en tegen christus, heimelijk en zonder eigene levendige bewustheid, had doen aangrijpen, om de door zijne poëzij vernieuwde wereld tot het groote denkbeeld eener Dichterkrooning terug te leiden. Ik heb reeds gezegd, dat hem naderhand eene siddering overviel, als hij terugdacht aan al de onheilige moeite, om de dingen daarheen te sturen.
Ik vraag andermaal: welk eenen invloed had de poëzij der liefde op petrarca? Den schijnbaar rustgevenden, maar waarachtig alle ruste Gods verstorenden invloed, dat hij zoo gaarne eenzame valleijen, bosschen, rotsen en bergen tot zijn verblijf koos, en zich aan de heilige werkzaamheid des woeligen levens onttrok. Gelijk uit andere reeds vermelde oorzaken, zoo vloeide dit ook voort uit zijne poëtische phantasiën en dichterlijke droomen der liefde. Het was zijne Muze, die, wanneer God eenen lichtstraal van den Hemel door christus jezus in zijn gemoed wierp, den blinddoek weder over zijn gezigt haalde, en hem, blijkens zijne Geheimenis, listig influisterde, dat hij zijne talenten moest ontwikkelen door afgezonderde letteroefeningen, om den Hemel te behagen. O, hoe stond de man in diepe droefheid des berouws daar voor den eeuwigen Ontfermer, toen, door augustinus, God in christus bij hem woning vond, en het eene openbaring werd aan zijne ziele, dat hij zichzelven, te midden zijner poëtische dweeperijen,

{==316==} {>>pagina-aanduiding<<}
door valsche overleggingen verblind, en eigenlijk den bijval van laura, van de wereld en van eigen' zinnelijken smaak gezocht had! En wat was er de oorzaak van? Grootendeels de poëzij der liefde, die de zinnelijke, schijnbaar lichtgevende, maar waarachtig zielverduisterende beelden idealiseerde tot hemelsche dingen, en ze juist door die vergoding vasthield, daar ze hem anders, door zijnen gruwel van alle onreinheid, zouden ontvloden zijn. Zoo gaf laura aan zijne poëzij leven; en zijne poëzij, die over de zinnelijke dingen, over de zonde, een hemelsch waas zocht te leggen, hield hem wederkeerig aan laura, schoon gehuwd en moeder van vele kinderen, gebonden, onafscheidelijk gebonden. Door deze heilige onheiligheid van dichterlijke idealisering en vergoding zag hij de zonde niet, en zijn geheele wezen onderging daardoor blijkbaar eene verandering. Maar ook na dit tijdperk, toen hij vijftig jaren telde, en de Muze van hem vlood, trad hij eerst op in zijne hoogere kracht, om, geheiligd door christus jezus, als Staatsman zelfs de hand te leenen tot groote zaken. Wat had hij kunnen zijn voor het Rijk Gods en het heil der menschen, zoo hij tijdig genoeg eene gehuwde vrouw, met elf kinderen gezegend, uit het hart geworpen had, om niets dan de heerlijkheid des Verlossers, als de heerlijkheid Gods en des eeuwigen levens, daarin op te nemen! Wat had hij kunnen zijn, ook door de magt der Poëzij! O, ziet den man voor God staan in zijnen ouderdom, als gij zijne Geheimenis leest!
Ik vraag ten derden male: welk eenen invloed had de poëzij der liefde op hem? Hij zocht aan hare hand bloemen uit de oude Dichters, opdat zijn hart er mede spelen mogt en geen' hooger' geest noodig hebben; want hooger geest wilde hem vaak aftrekken van 't geen hij niet loslaten wilde, hoe zeer hij vaak meende het te willen: hij wilde niet, te midden van zijn bidden wilde hij niet; dat laat hij zich in zijne Geheimenis door augustinus met Goddelijke kracht op het gemoed leggen. Hij zocht alzoo bloemen ter verbloeming. En dit poëtisch

{==317==} {>>pagina-aanduiding<<}
zoeken in de Ouden was mede zijne ellende. Wij hebben reeds gezien, hoe hij die Ouden gebruikte, om een vernis te leggen over zijne zucht naar roem. Zoo was het ook hier. Ja, wat in de vroegere Dichters strijdig met zijnen hartstogt der liefde was, daarin wist zijn poëtische smaak wel al het aesthetisch schoone te ontdekken; maar, zwevende op de vleugelen van dit aesthetische, kwam hij niet te huis bij zichzelven. - M.H.! Troje staat in vlam. Virgilius laat zijnen held door vlam en vijand heen snellen. Maar de held, begeleid door venus, bemerkt daardoor juist de gramschap der Goden niet. Doch venus verlaat hem, en nu eerst ziet hij derzelver brandenden toorn en straffenden blik. Als poëzij was dit stuk van virgilius voor onzen Dichter iets heerlijks. Hij begreep ook wel, dat de liefde daarin voorkomt als een blinddoek, van onder welken men den arm der regtvaardigheid Gods niet ziet, en niet zien kan, met sidderenden ernst. Doch het was hem ook alleen als poëzij heerlijk geweest. Maar toen, door middel van augustinus' schriften, venus vlood, toen zag hij zijnen God, en weende hij en leed veel, maar gevoelde zich zaliger door dat lijden, als eene droefheid naar God.
Ik vraag ten vierden male: welk eenen invloed had de poëzij der liefde op petrarca? Ik heb het reeds gezegd: Zij idealiseerde zijne laura tot een hemelsch wezen. Dat was een gelukkig ongeluk! Gelukkig, omdat hij door deze sanctionering van zijn beeld bewaard bleef voor het verzinken in laagheid. De liefde werd door de poëzij iets Goddelijks voor zijne ziel. Dit, en bovenal de afstand, op welken laura, door zijne poëzij getroffen, hem altijd hield en aantrok, wekte en bewaarde steeds een' heiligen, ja een' nieuwen gloed bij de oude vlam; want door deze eerbaarheid van laura, zeker mede staande gehouden door de heiligheid zijner onheilige zangen, werd in hem alles meer verhoogd, meer gekleed in zuiveren glans. De hartstogt scheen in zijn oog iets verhevens, iets bovenaardsch, en daarom kon hij niet zinken in laagheid; de poëzij had van dezen kant een' gelukkigen

{==318==} {>>pagina-aanduiding<<}
invloed. Ja, ik herhaal het: zij was een gelukkig ongeluk. Een ongeluk? Ja, waarachtig! Want zijne poëzij greep dat hemelsch beeld zijner liefde aan tot verblinding van zijn gemoed, zoodat hij de zonde niet zien kon. Hij bezong de reinheid van laura, en zingende verbeeldde hij zich rein te blijven voor God, die een welbehagen heeft in de de vereeniging met alwat rein en heilig is. Hij bezong laura's deugd, en zijne Muze maakte hem diets, dat hij alleen de Deugd in zijne uitverkorene beminde. Hij bezong den heiligen invloed, dien laura werkelijk op hem had, zoo wel om zijnen hartstogt in eene, hoewel ongoddelijke, toch zuivere rigting te bewaren, als omdat zij, door aan zijnen geest poëtisch leven te geven, mede oorzaak was, dat de Senator te Rome hem den lauwerkrans op het hoofd zette, en hij, als de gekroonde, in waarheid door de wereld werd vergood. Hij bezong dien heerlijken invloed van laura op hem, eenen invloed, waaraan de herleving der Letteren in Italië en de wedergeboorte van Europa uit den nacht der Middeleeuwen mede haren oorsprong verschuldigd schijnen; dien invloed bezong hij, en verbeeldde zich daardoor iets Goddelijks te beminnen, en rein te blijven voor den Onbevlekkelijken. O, wat viel het hem naderhand zwaar op het hart, toen hij de oogen opende, en zag, dat hij in zijne vermeende heiligheid, als in eenen tempel van eigengeregtigheid, zoo ver van de heerlijkheid Gods gestaan, en zulk eene jammerlijke verschooning gezocht had voor zijne waarachtige zonde, - voor zijne zonde der vergoding en der aanbidding van 't geen stof en assche is! Want nu begreep hij zeer wel, en zijne Geheimenis spreekt er van, dat, zoo de deugd van laura in een' anderen zinnelijken vorm hem ware voorgekomen, zij nooit die vlam zoude ontstoken hebben, waaraan hij dertig jaren
lang, door zijne poëzij der liefde, leven en voedsel had gegeven. Er zoude hier nog meer te zeggen vallen; doch ik moet mij haasten tot het slot, waarin ik korter zal moeten zijn, dan ik wel wenschte.
3) Ik moet u nog den invloed van zijne poëzij der lief-
{==319==} {>>pagina-aanduiding<<}
de op het volk, en daardoor weder op hemzelven, aanwijzen. - Laura leefde nog. Petrarca was op reis. In droomen bleef zijne ziel om haar zweven. In den droom verscheen zij hem, op den eigenen dag van haar sterven. Hoort! ‘Een zachte dauw vloeide neder. Aurora begon de donkerheid op te klaren. Eene schoone vrouw vertoonde zich aan mijn oog. Als de lente was zij. - “Herken mij,” sprak ze; “ik ben het, die u van de paden der onreinheid afhield, toen uw jeugdig hart zoo aan mij hing.” - Hoe, mijne Godin! zoude ik u niet kennen? Ik bezweer u: zeg mij, zijt gij levend, of reeds gestorven?’ - ‘Ik leef; maar gij zijt dood, en kunt niet gelukkig worden, zoo lang gij u naar de stem des volks en naar de vooroordeelen der wereld rigt.’ - Petrarca ontwaakt. Hij bevindt zich nog op zijne reis te Verona, ontvangt den brief, die hem laura's dood vermeldt, en stort den heerlijken zang, dien gij gehoord hebt, uit zijn binnenste. - Wat is hier mijn doel? Ik wilde u doen gevoelen, dat er op den bodem van het hart des mans eene heimelijke beschuldiging lag, dat hij, zich naar het welbehagen des volks schikkende, zijne talenten tot de poëzij der liefde misbruikte, en het volk door zijne zinnelijkheid te deerlijk misleidde en aftrok van de werking van den geest van christus tot bewondering zijner zangen en tot aansluiting aan den geest des Heidendoms, waarvan hij de schriften opende. De gansche wereld verslond zijne poëzij, en kwam door hem op den smaak, om de poëzij der Ouden, een vergif voor het zwakke volk, mede te verslinden. Petrarca zocht dien bijval, strooijende zijne zangen en de uitgelezene bloemen van de zangen der Ouden rond; en de geest der zinnelijkheid en des Heidendoms, zoo
smakelijk gemaakt, werd met hoogen wellust ingedronken als water. Menigte van getuigen staan voor God tegen petrarca in zijne Geheimenis op. Getuige zij ons de goudsmid te Bergamo en de gansche stad; getuige de feestviering op het Kapitool en in het heiligdom van christus te Rome. De

{==320==} {>>pagina-aanduiding<<}
wereld, dronken door poëtische instorting uit ouden en nieuwen tijd, vergoodde den man. Het ontwaakt gevoel van een volksverderver te zijn, terwijl het volk hem als eene heerlijkheid voor de aarde roemde, moest dit niet in worsteling komen met zijnen hartstogt, en moest hetzelve niet pijnigend zijn, toen de geest van augustinus den blinddoek eener verniste zinnelijkheid wegrukte? Eene droevige bron van innig zielelijden ontsprong daarmede. In diepe schaamte noemt hij zich dikwijls eene fabel van het volk, wegens zijne poëtische en idealische betrekking tot laura, eene dwaasheid, welke hij door zijne gedichtjes, helaas zoo zoet en bekoorlijk, alomme had openbaar gemaakt; eene fabel bij het volk te meer, (waarom zouden wij het verzwijgen?) omdat twee kinderen hem pijnlijk herinnerden, dat zijn hartstogt wel eens afgezworven en niet altijd zoo hemelsch geweest was. Neen, laura was de moeder niet. Ach! petrarca zag, dat hij zich tot eene fabel bij het volk gemaakt had, 't welk zijne onreinheid vergoodde, en daardoor, naar 's mans gevoel, toonde, dat zijne poëzij der liefde vergif moest zijn voor de wereld. Hoort een gedeelte zijns briefs aan den Abt van Sint Benigne: ‘Wat meent gij wel, dat onze Regtsgeleerden en Geneeskundigen doen? Justinianus en esculapius kennen zij niet meer. Doof voor het geschrei van zieken en van regterlijke partijen, willen zij alleen van virgilius en homerus hooren. Wat zeg ik! Arbeiders, timmerlieden, metselaars laten hun handwerk staan, om zich alleen met apollo en de Muzen bezig te houden. Ik kan u niet zeggen, hoe algemeen deze pest is. Ik wensch mijn Vaderland geluk, dat het eenige goede Geniën heeft voortgebragt; maar voor het overige ziet men niet dan dichtertjes langs den grond kruipen. Ik verwijt het
mijzelven, dat ik door mijn voorbeeld zoo veel heb bijgedragen tot deze razernij. Men zegt: de laurierbessen brengen ware poëtische gezigten voort. Ik vrees, dat de gene, die ik ontijdig heb ingezameld, bij mij niet alleen, maar ook bij vele

{==321==} {>>pagina-aanduiding<<}
anderen, niet dan valsche droomen te weeg brengen. Ik kan mij niet beklagen; want ik word door mijne eigene verkeerdheid gestraft. In mijn huis zelfs vind ik kwelling; maar buiten de deur durf ik naauwelijks een' voet zetten. Waanzinnigen loopen op mij aan met vragen, twisten en geschreeuw, dingen sprekende, waarvan homerus noch virgilius iets wist. Ik vrees, de Overheid zal mij nog tot verantwoording roepen, dat ik den Staat bedorven heb. Onlangs kwam een bedroefde vader, geheel in tranen zwemmende, bij mij, en zeide: “Zie, hoe gij met mij omgaat, met mij, die u altijd beminde! Gij hebt mijnen éénigen zoon in den grond geholpen.” - Ik was zoodanig getroffen,’ zegt petrarca verder, ‘dat ik geen woord kon uitbrengen. Eindelijk zeide ik: ‘Noch u, noch uwen zoon ken ik.’ - ‘Wat ligt daaraan gelegen, of gij hem niet kent?’ antwoordt de weenende; ‘hij kent u maar al te goed! Het weinige, dat ik bezat, heb ik opgeofferd, om hem in de Regten op te leiden; maar hij wil in uwe voetstappen treden (Dichter wil hij zijn). Ziedaar al mijne hoop verijdeld! Ik vrees, dat hij nooit Regtsgeleerde of Dichter worden zal.’ - Hierop laat petrarca nu volgen: ‘Als deze razernij nog verder voortgrijpt, dan zullen de herders, de visschers, de arbeidslieden, ja de ossèn zelfs niets anders doen, dan gedichten brul len.’
Ach! petrarca wenschte zijne poëzij aan het publiek te kunnen ontrukken. ‘Dat is niet mogelijk,’ zegt hij tot eenen vriend, ‘dat is niet mogelijk; zij is te zeer verspreid. Het volk zingt ze langs de straten, en breekt mij het hart. O, kon ik dit gif in de vlam werpen!’ - De eerbiedwaardige man wil, eer hij sterft, voor God en de heilige zake doen, wat nog mogelijk is. In het openbaar wil hij toonen, dat de poëzij zijner liefde, naar de openbaring Gods aan zijn harte, de poëzij zijner schande is, om, ware het mogelijk, de door hem verblinden met zichzelven voor God te doen optreden in schuldbelijdenis.

{==322==} {>>pagina-aanduiding<<}
Een versje van dezen inhoud strooit hij rond, als eene inleiding tot zijne poëzij: ‘Gij, die in verstrooide gedichtjes den weêrgalm hoort mijner zuchten, waarmede mijn hart zich voedde in de dwalingen mijner jeugd, toen ik ten deele een ander mensch, dan heden, was! Is er iemand onder u, die bij ondervinding de liefde kent, bij hem hoop ik geene vergeving, slechts medelijden te vinden, dat ik, tusschen ijdele hoop en ijdele smart, in afwisseling van toonen mijne klagten uitstortte. Dit vervult mij dikwijls met schaamte voor mijzelven. Deze schaamte is de vrucht mijner verkeerdheid, maar ook van het berouw en het duidelijk inzigt, dat alles, wat aan de wereld bevalt, van zeer korten duur is.’
M.H.! Daar staat petrarca, grijs en afgeleefd, met ontblooten hoofde, voor God; wie, wie onzer plaatst zich niet nevens hem, in ootmoed des harten?




Iets uit de redevoering van den Graaf de Lanjuinais, gehouden in februarij 1825 in de kamer der Pairs van Frankrijk.

(Medegedeeld door v.d., te Hillegom.)

Het is voor een ieder, die den gang der gebeurtenissen met belangstelling in het geluk zijner natuurgenooten gadeslaat, ontmoedigend en bedroevend, wanneer hij, bij zoo velen, domheid, vooroordeel en onchristelijken ijver ziet zamenspannen en zich hardnekkig vereenigen, om zachtere gevoelens en betere gewaarwordingen te onderdrukken en te verstompen, om in het gebied der Staatkunde of des Godsdiensts den looden schepter te zwaaijen, en, met eene hardnekkigheid en woede, het hart eens tijgers waardig, te hunkeren, hier naar de slaafsche onderwerping, ginds zelfs naar het bloed hunner ongelukkige broederen. Gelukkig het land, en dit land is het onze, waar zulke gedachten alleen kunnen opgewekt worden door de handelwijze van naburige volken; gelukkig het volk, en dit volk zijn wij, bij hetwelk de algemeene

{==323==} {>>pagina-aanduiding<<}
verachting op den kop des waanzinnigen nederkomt, die, met een ijzeren voorhoofd en een bedorven hart, de leer des oproers en des bloeds prediken durft!
Dit een en ander welde bij mij op, toen ik onlangs de afgrijselijke wet in Frankrijk zag aannemen, waarbij de doodstraf werd vastgesteld op de misdaad van heiligschennis, of ontwijding van zoogenaamde geheiligde zaken. Echter, zoo smartelijk zulks zijn moet voor ieder, die een menschelijk hart in de borst draagt, zoo verkwikkend en streelend is het, te midden van eenen hoop bloeddorstige Geestelijken (*), eenen man te zien optreden, die, met eene rustige houding en eene edele en krachtige taal, de naakte en onbewimpelde waarheid zegt, de zaak der menschelijkheid en des Godsdiensts mannelijk verdedigt, en zich liever den haat en de miskenning van allen getroost, liever het vermoeden op zich laadt, als ware hij ongetrouw aan de leer zijner Kerk en in opstand tegen deszelfs hoofden, dan dat hij zijne stem zou geven aan eene wet, over welke hij, in de eenzaamheid, voor God en zijn geweten zou moeten blozen.
Ik twijfel geenszins, of de navolgende uittreksels uit de Redevoering van den Graaf le lanjuinais, Roomschkatholijk Lid van de Kamer der Pairs, gehouden tegen bovengenoemde wet, zullen hem, bij elken weldenkenden, als zoodanig een achtingwaardig man doen eerbiedigen. De merkwaardigste zinsneden, door hem, geheel Frankrijk in het aangezigt, uitgesproken, laten wij hier, zonder verdere bijvoeging, volgen:
‘Door dit ontwerp,’ zegt hij, ‘om, als van ouds, de onverdraagzaamheid op den troon te zetten, wordt het verstand en hart geschokt, bedroefd en in het harnas gejaagd. Laten wij, in deze dagen van verlichting, het hatelijk gebouw van hersenschimmen en onmenschelijke spitsvindigheden niet weder optrekken, om er wreedaardige wetten uit af te leiden, die op niets zouden uitloo-
{==324==} {>>pagina-aanduiding<<}
pen, dan om onzen Godsdienst te ondermijnen en gehaat te maken, en om de bezittingen des scherpregters te doen aanwassen. De begrippen van hen, die zulk eene wet ontworpen hebben, zijn gebrekkiger dan alle de slechte wetten, dan alle de domme en barbaarsche uitvindingen der Middeleeuwen. Een spreker van het Gouvernement heeft gezegd, dat het volk in 1802 herhaalde: Er moeten godsdienstige instellingen zijn ten behoeve van het volk; naar uw ontwerp zou men dienen te zeggen: Er moeten godsdienstige instellingen zijn ten behoeve van den beul.
Men heeft aangevoerd, dat er, sinds 1821 tot nu toe, vijfhonderd tweeëntwintig kerkrooven zijn gepleegd. Ik houde dit voor bewezen. Maar ik onderzoek, hoe veel kerken, kapellen en plaatsen van algemeene bijeenkomst, alwaar de Roomsche eerdienst wordt uitgeoefend, in Frankrijk bestaan. Men zal mij gaarne toestemmen, dat er in Frankrijk honderdtien- of honderdtwintigduizend kerken, of aan den Roomschen Godsdienst toegewijde plaatsen, zijn. In meer dan drie jaren hebben er dus in die plaatsen 522 diefstallen plaats gehad: dit is naauwelijks één op duizend. Hierin is niets, dat eene moorddadige wetgeving zou vereischen.
Ontwijding (*) beteekent slechts het gebruik voor den tempel, of anders het algemeen gebruik van eene zaak, die gediend heeft of heeft kunnen dienen tot het een of ander bedrijf van den eerdienst. Is hier nu eene regtmatige oorzaak in, om hoofden af te slaan? Volgens den Bijbel zijn wij heilig of ingewijd door den doop; wij zijn, of behoorden het ten minste te wezen, tempelen van God. Dus maakt iedere zonde, die wij begaan, ons tot ontheiligers van dien tempel. Ziet eens, waar uwe nieuwe wetgeving u zoude heenvoeren! Wij allen behoo-
{==325==} {>>pagina-aanduiding<<}
ren dus de wet te verwerpen, of er niet meer over te spreken, en in stilte weg te sluipen, gelijk de beschuldigers der overspelige vrouwe.
De Hervormde gemeente en de Joodsche Godsdienst vorderen geene wetten van u, om de zonden tegen den Godsdienst te straffen. De Hervormden hebben een afgrijzen van zulke wetten, en hierin volgen zij het Evangelie. Voor het overige hebben zij noch steenen, noch vaten, noch gereedschap, noch kleederen, noch muilen, die zij voor heiliger houden dan andere; te dezen opzigte hebben zij de instellingen van de eerste eeuwen des Christendoms weder aangenomen. Een gedeelte van uwe wet is dus honende, wanneer het den schijn aanneemt, als wilde men hen doen deelen in de zoogenaamde weldaden van een ontwerp, dat hen bedroeft, ja dat dreigend voor hen zijn moet, daar het misdaden schept van afwijkingen omtrent leerstellingen en eene tucht, welke zij verworpen hebben.
Met welke gezindheid zal de maatschappij dit bloedig ontwerp zien aannemen? Een van beide gevoelens zal allen bezielen, - verachting of schrik. Wie verachting gevoelt, zal dubbel onverschillig worden. Indien het schrik verwekt heeft, dan hebt gij de vreesselijke dwaling begaan, den haat op te wakkeren, die, zoo zij gelegenheid vindt om uit te barsten, wel in 't vervolg, van nieuws af, zou kunnen beginnen met de heiligdommen omver te werpen, en derzelver bedienaars op te offeren. Gij geeft voor, door deze wet het godsdienstig gevoel te willen aankweeken. Schrapt in uwe wetten de zonden der godgeleerdheid door, en vermenigvuldigt de menschenoffers niet. Zijn er niet reeds genoeg of te veel? Geeft ons meerdere scholen voor de jeugd, en sluit er minder. Rigt niet zoo vele schavotten op, maar zijt getrouwer aan de bezworene staatsinstellingen. Op deze wijze zult gij den Godsdienst en der goede zeden nuttig zijn.’


{==326==} {>>pagina-aanduiding<<}

Proeve van Nederlandsche weldadigheid bij den jongsten watersnood, uit den geringen burgerstand ontleend.

Naauwelijks was de verschrikkelijke mare wegens het ontzettend onheil, in onderscheidene oorden en plaatsen van ons lieve Vaderland door den storm en woede der Zuiderzee veroorzaakt bij het eerste springtij van Februarij, alomme verspreid, en met ijzing gehoord evenzeer in het Paleis van onzen Koning, als in de schamele hut des geringen daglooners, of Nederland snelt, gelijk één eenig man, met ontsermende meewarigheid toe tot voeding en verpleging der noodlijdenden, voorziet in de behoeften van menschen beide en vee, en biedt zijne milde offers van weldadigheid met wijsberadene liefdezorg aan, tot troost in leed, tot leniging van smarten, en tot verzachting of genezing der geslagene wonden. Bij uitnemendheid dus heeft de Natie, in deze dagen van ellende en bangen kommer, de aloude deugd eener onbekrompene en welaangelegde mededeelzaamheid, aan hare Voorzaten toegekend, hernieuwd, streefde zij hun op zijde, zoo niet voorbij, in het werk van Christelijk liefdebetoon, en heeft zij tegen het gewigt van schier onberekenbare schade eenen onnoemelijken schat van liefde en goud opgewogen, met onvermoeide zelfverloochening en loffelijke vroomheid. Aangenaam was het voor elken gevoeligen waarnemer, alvorens nog het openen van 's Konings schatkist ten nutte der ongelukkige schare blijken mogt, den menschlievenden Landzaat zijnen welbeminden Vorst te zien vooruitsnellen, en de eigene aandrift volgen van een welgeplaatst harte; - aangenaam, vervolgens op te merken, dat Steden met Steden, Dorpelingen met Landbewoners, ter bestrijding van zoo groot een onheil, onderling wedijverden; dat weken, ja maanden achtereen de stroom van grootere en kleinere giften gezegend toevloeide, en een vereerend getuigenis daarstelde, hoe diep eene godsdienstige dankbaarheid voor eigene beveiliging van lijf en goed bij duizenden gevoelvolle Nederlanders geworteld was.
Ook in geringere standen openbaarde zich die Christelijke gezindheid op het heerlijkste. In de allereerste dagen van verslagenheid, toen naauwelijks de inzameling voor ongelukkige Landgenooten geopend was, heeft zich alhier (te L., in Vriesland) eene Edelaardige leeren kennen, wier overspannen gevoel

{==327==} {>>pagina-aanduiding<<}
twee derden meer aanbood, en dadelijk uitreikte, boven hetgene men van haar, ik zeg niet verwachten, maar zich veroorloven durfde te ontvangen; van haar, die een zeer gering vermogen, in het zweet des aangezigts verdiend, bespaard en weggelegd had tegen onverhoopten rampspoed of zwakheid des ouderdoms. - Een niet min treffend voorbeeld is mij van elders, uit eenen vriendenbrief, bekend geworden. In eene achterbuurt der stad H., in een huisje van geenerlei aanzien, overeenkomstig hunnen kleenen en vergeten stand, leeft een gelukkig paar gehuwden, reeds van bedaagden ouderdom, kinderloos, en bekend zoo wegens braafheid en eerlijkheid van zeden, als vroomheid in handel en wandel. De man is schoenmaker, of, beter gezegd, schoenlapper, dagelijks werkende in zijn pothuis; de vrouw heeft aan huis een winkeltje, verkoopende turf en hout, doch voornamelijk kleene stukjes leder, zoo veel men noodig heeft tot voor- en achterlappen van schoenen. Omtrent den tijd van den omgang, ter inzameling van liefdegiften voor noodlijdenden bij de overstrooming in Vriesland, vervoegt zich de man bij den Leeraar der Gemeente, waartoe hij benevens zijne vrouw behoort, en onder wiens gehoor beiden gewoon zijn getrouwelijk op te komen. Hij staat voor denzelven in eene neerslagtige houding, en zegt hem, met tranen in de oogen, ‘dat zij verlegen waren.’ De eerwaardige Leeraar staat evenzeer verwonderd als bedroefd over die aankondiging, te meer, daar hij vreest uit gedachte voorkomen te moeten opmaken, dat hun eene zware ramp getroffen had, of wel verwarring in hunnen boedel zijn mogt, ofschoon hij anders het goede paar voor oppassend meende te kennen, en dat het, naar hunlieder doen, hun welging. Maar ras ontwikkelde zich het gemoedsbezwaar, waarover zich de waardige lieden verontrusteden: ‘Zij hadden niet genoeg gegeven in de bus voor de algemeene collecte. Zij kwelden er zich te meer over, na het hooren en lezen van de
gedrukte Leerrede, die hun de verpligting en zaligheid van ruim en liefderijk geven in den huidigen tijd te sterker had doen gevoelen, daar zij, benevens velen hunner stadgenooten, de geduchte werking der verbolgene zee gezien hadden, en door de goedheid Gods bewaard gebleven waren voor eigene schade. Beiden alzoo diep van dankbaarheid doordrongen zijnde, had de vrouw haren man geraden, met Dominé te overleggen, hoe best een verzuim te herstellen, dat hartelijk hun bedroefde.’ Dit on-
{==328==} {>>pagina-aanduiding<<}
gekunsteld bewijs van regtschapene, ja zich wegens verzuim beschuldigende menschenliefde miste geenszins den achtingwaardigen Leeraar sterk te roeren, en een' traan in het mannelijk oog te dringen. In gunstige onderstelling nogtans, dat de goede man, naar zijne omstandigheden, rijkelijk in de bus zou gestort hebben, en nu welligt, door overspanning van het edelste gevoel, boven vermogen stond voortgedreven te worden, poogde hij dezen op het minzaamst gerust te stellen, ja tegen te houden in zijnen ijver. Dan te vergeefs: ‘Hij had niet genoeg gedaan. Met kinderen niet bezwaard, mogten zij hierom nu aan hunne ontferming te ruimer botvieren; en een dukaat meer of min, aldus besteed, zou hun niet verarmen.’ Kortom, hij wordt door zijnen Leeraar naar een Medelid der Commissie verwezen, ontvangt alleen den raad, om, eer hij derwaarts zich begeve, nogmaals de zaak te overleggen met zijne huisvrouw; en dadelijk verheldert zich het gelaat des edelmoedigen, die, onder verontschuldiging wegens zijn bezoek en ophouden des Leeraars, zijnen aangewezen weg gaat, en terstond blijmoedig volbrengt, wat hem gezegd was. Bij zijne vrouw toch, wist hij, was geene tegenspraak in dezen te verwachten. Hij verschijnt dan voor het bedoelde Lid der Commissie, boezemt aan dezen eene gelijke aandoening en verwondering in, als aan zijnen Leeraar, en het verschaft bem een onuitsprekelijk genoegen, niet eene bijlage van vier of vijf, maar van twintig gulden alsnog te mogen
uittellen, en de verheugende toezegging te ontvangen, dat zijne liefdegave wèl bezorgd en besteed zou worden.
Zoo kenschetste zich ook bevorens dit waardig paar, steeds vasthoudende aan hetgene zij vermeenen pligt te zijn. Wanneér de turf, die zij te koop houden, in den winter, of door schaarschheid van voorraad te hunnent, overmatig stijgt in prijs, blijven zij zich vergenoegen met hunne gewone winst, geraken door aandrang van behoeftige gegadigden ras uitverkocht, worden nu vaak door meer baatzoekende winkeliers beschimpt en bespot, maar omwinden zich daartegen in hunne eigene deugd, die voor zichzelve het onbetamelijke gevoelt van te woekeren ten koste der armoede; zich echter niet veroorlovende den naasten te oordeelen, die anders handelt. - Dezen karakteristieken trek meende ik hier ten slotte nog te moeten bijvoegen, alzoo dezelve mij toeschijnt te voldingen, dat zij niet weggesleept zijn geworden door een gevoel, 't welk hen overmande, en hun gezond verstand ver-
{==329==} {>>pagina-aanduiding<<}
bijsterde; neen! hunne gave ‘was berekend naar de som, welke zij ligt vroeger in een enkel jaar hadden moeten uitgeven, waren zij niet door den Hemel tot in gevorderden leeftijd doorgaans met gezondheid gezegend geweest. Nu bragten zij daarvoor, en wegens hunne bewaring in den nood des tijds, dit offer van hunne dankbaarheid.’




Berigt wegens eene boekverkooping, onlangs te Parijs gehouden.

(Medegedeeld door den Baron van westreenen van tiellandt, te 's Gravenhage.)

Het kan den boekminnaar en verzamelaar niet onverschillig wezen, de prijzen te kennen, tot welke bibliographische zeldzaamheden, in openlijke verkoopingen, zoo in- als buiten zijn vaderland, geveild, ja somwijlen gedreven worden. Om deze reden zijn, in der tijd, de berigten aangaande auctiën van vermaarde boekerijen, (onder anderen die van röver te Leyden, roxburghe te Londen, maccarthy te Parijs, en, nog onlangs, van meerman te 's Gravenhage) door middel van tijdschristen, niet zonder belangstelling ontvangen; en dit noopte mij, om ditzelfde te doen ten opzigte eener boekverkooping, onlangs te Parijs gehouden, van geen' grooten omvang, doch niettemin gewigtig door de keuze der voorwerpen en de hooge prijzen, welke zij meestal golden. Deze auctie had plaats den 3den Maart 11. en de twee volgende dagen; en ofschoon, op den titel van den Catalogus, geen naam van den eigenaar stond vermeld, zoo was het echter vrij algemeen bekend, dat deze kostbare verzameling, die vooral uitmuntte door keurig uitgevoerde handschriften, en exemplaren op parkement van pracht editiën, door beroemde hedendaagsche boekdrukkers bezorgd, aan den Prins mich. gallitzin, te Moscou, had toebehoord. Zij bevatte (buiten een aanhangsel - misschien bijvoegsel - van 59 artikelen van mindere waarde) niet meer dan 184 nommers, die echter 74650 franks, 95 cents hebben opgebragt, door de hooge prijzen, tot welke vele verkocht zijn; gelijk uit het volgende uittreksel blijken kan:

{==330==} {>>pagina-aanduiding<<}

	franks.
No. 3. Bible Historiaux, de Guyars des Moulins, fol.	
Hs. der 13de Eeuw, op park., in 2 deelen, met 130 miniaturen.	1500
7. Antiphonarium 1695. fol. atl.	
Hs. op park. met 328 miniaturen (*)	1000
8. L'apocalypse, fol.	
Hs. op park. met 80 miniaturen, voormaals toebehoord hebbende aan Cl Durfé	800
10. Breviarium Romanum, gr. 4to.	
Hs. op park. met 107 miniaturen.	800
11. Missale Romanum, 4to.	
Hs. op park. met vele geschilderde voorletters en andere versieringen (†).	750
12. Horarium latinum, 32vo.	
Hs. der 15de Eeuw, op park., met 19 miniaturen en andere sieraden, voormaals toebehoord hebbende aan Johanna, Koningin van Napels.	1020
14. Praecerpia, fol.	
Hs. van 1524, op park. met 41 miniaturen. (‡)	1250
18. Prières durant la Ste Messe, gr. 8vo.	
Hs. op park. geschreven door Chatteau, versierd met 50 miniaturen, enz. en toebehoord hebbende aan de Koningin van Frankrijk, Gemalin van Lodewijk XV.	1710
19. Office de la Vierge et de Ste Anne, 32vo.	
Hs. op park. geschreven door den vermaarden Calligraaph Jarry, in 1660, en versierd met 4 miniaturen (§).	850


{==331==} {>>pagina-aanduiding<<}

25. Koran de Mahomet, gr. fol.	
Arabisch Hs. op Oostersch zijden papier, met verschillende versieringen.	1750
31. Doctrinal moral, ou recueil de sentences &c. extraites des auteurs anciens, 4to.	
Hs. op park. van eene vertaling voleind in 1427, versierd met miniaturen enz. (*)	810
44. Livre d'emblêmes, 4to.	
Hs. op park. van den beroemden Jarry (ofschoon zijne handteekening niet dragende), versierd met 30 teekeningen in O.I. inkt.	1105
56. Le Livre de la chasse des bêtes, par Gaston Phebus comte de Foix, fol.	
Hs., zoo 't schijnt der 14de Eeuw, op park., met 96 miniaturen versierd, en het eigendom geweest zijnde van Koning Frans den Isten. (†)	3850
62. Le Romant de la Rose, 4to.	
Hs. op park. met 72 miniaturen, voormaals toebehoord hebbende aan Cl. d'Urfé. (‡)	480


{==332==} {>>pagina-aanduiding<<}

75. Poëmes de P.J. Bernard. Paris Didot l'aîné, 1796 (1797) gr. 4to.	
Uniek exemplaar, op park. gedrukt, en versierd met de originele teekeningen van Prud'hon. (*)	1500
78. Adonis poëme par Jean de la Fontaine, Pet., fol.	
Hs. op park. van niet meer dan 25 bladen, uitgevoerd door Jarry in 1658. (†)	2900
84. Poesies diverses de Jean de la Fontaine, 2 vol. gr. 4to.	
Hs. op park. geschreven door Montchaussé, in 1745, en versierd met miniaturen enz. van den beroemden Marolles. (‡)	7000
85. Contes et nouvelles en vers par Jean de la Fontaine, Paris Didot l'aîné, 1795, 2 vol. 4to.	
Uniek exemplaar, op park. gedrukt. (§)	400
92. La Gerusalemme liberata di Torquato Tasso, Par. Didot l'aîné, 1784, 2 vol. gr. 4to.	
Op park. gedrukt. (**)	555
100. Oeuvres de Molière. Paris Didot l'aîné, 1791 (1792) 6 vol. gr. 4to.	
Uniek exemplaar, op park. gedrukt (††)	1250
107. Les amours pastorales de Daphnis et Chloé, par de Brue de St. Fauxbin, Paris Lamy, 1787, 2 vol. gr. 4to.	
Exempl. op park. gedrukt, met 29 miniaturen versierd.	505
108. Traicté de l'amour de Leriano et de Lauriole (par Diego de S. Pedro) fol.	


{==333==} {>>pagina-aanduiding<<}

Hs. der 15de Eeuw, op park., met 19 miniaturen, voormaals toebehoord hebbende aan Jonkvr. Jeanne de Lauzun.	1265
109. Le Pelerinage de la vie humaine, par Guil. de Guilleville, 1460, 4to.	
Hs. op park., met 5 groote en 92 kleine miniaturen. (*)	1110
117. Les amours de Psyché et de Cupidon, par Jean de la Fontaine, Paris Didot l'aîné, 1797 (1796). 4to.	
Uniek exemplaar, op park. gedrukt, met 5 orig. teekeningen van Gerard. (†)	725
118. Les avantures de Telemaque, Paris, Impr. de Monsieur, 1785. (II t.) 4 vol. gr. 4to.	
Exemplaar op park. gedrukt, en versierd met orig. teekeningen van Moitte enz. (‡)	802
124. Boccace des cent nouvelles, Paris Ant. Verard, fol.	
Exemplaar op park. gedrukt, en met miniaturen en andere versieringen.	1099
152. Chroniques de la Bouchardière, par Jehan de Courcy, 1416, gr. fol.	
Hs. op park., met 6 groote miniaturen en andere sieraden, voormaals toebehoord hebbende aan Cl. d'Urfé. (§)	2480
154. Chroniques de France dites de St. Denis, fol., alleen het 1ste en 3de deel.	
Hs. der 14de Eeuw, op park., met miniaturen enz.	800
155. Memoires de Philippe de Commines, fol.	
Hs. op park., met 12 miniaturen, enz.	4000
156. Memoires du Comte de Grammont, Lond. Edwards, (1792) gr. 4to.	
Exemplaar op park., met de portretten op satijn.	900


{==334==} {>>pagina-aanduiding<<}

157. Recueil de 24 miniatures emblêmatiques touchant des événemens du règne de Louis 14, peintes sur velin par Aubriet, avec des vers par Madle. Basseporte &c. fol.	960
160. Le Sacre de Napoleon, avec les figures d'après Isabey et Percier (Paris Impr. Imp.) fol. max. (*)	1085
168. Collection de 352 desseins exécutés à la Chine, 7 vol. gr. fol. obl.	
Verzameling, bijeengebragt door de zorgen van den Heer van Braam.	1405
170. Livre de l'Institution des Chevaliers de l'ordre de St. Michel, 4to.	
Hs. der 16de Eeuw, op park., met miniaturen. (†)	1300
180. Philostratus de Vita Apollonii Tyanei, a Phil. Beroaldo castigatus, 12mo.	
Exemplaar op park. gedrukt. (‡)	760
184. La Vie de St. Denis, par Courtot, 1629, 4to.	
Hs. op park. in blaauwe en gouden letteren, met een miniatuur, toebehoord hebbende aan de Koningin Maria van Medicis.	400





Volksvrolijkheid in Columbia.

Voor de geringere, talrijke volksklasse is meestal elke staatkundige omwenteling schadelijk. Het volk ziet zich altijd, na de eerste dagen van uitbundige vrolijkheid, somtijds ook van plundering, in deszelfs verwachting bedrogen, wordt spoedig tot deszelfs vorigen toestand teruggebragt, en moet, even als

{==335==} {>>pagina-aanduiding<<}
voorheen, werken, om te leven. Dit geeft dan aanleiding tot ontevredenheid, en het slaat niet zelden tot onbetamelijkheden over.
Het Columbiaansche volk, van alle volken, die zich onafhankelijk gemaakt hebben, het minst geschikt voor de vrijheid, die het bezit, bewaarheidt deze opmerking. De gemeene man had onder de regering van den Koning van Spanje dezelfde vrijheid als thans; hij betaalt nu, even als voorheen, geene belasting, eet, drinkt, slaapt, zoo als hij te voren gewoon was; hij wil echter zijne vrijheid overtuigend gevoelen, en matigt zich het regt aan, om te rooven, te slaan en te moorden, waarmede hij de vreemdelingen, die op de vaste kust komen, zeer lastig valt.
Het volgende voorval, door onderscheidene lieden, die aan de kust kwamen, verhaald, bewijst, tot welk eene hoogte zulks klimt. In de maand November 1823 werden, wegens de inneming van Portocabello door de Columbiaansche troepen, te Laguayra eenige dagen achter elkander vreugdebedrijven gehouden, en bij die gelegenheid drie moorden gepleegd. Men ontdekte de daders dezer gruwelstukken, en maakte dezelve aan den Alcade bekend, die echter de aanbrengers wegzond, en hun het zonderling antwoord gaf, dat deze moorden door de uitbundige blijdschap des volks veroorzaakt waren, en dat men het op zulke feestdagen in zijne vreugdebedrijven niet storen moest! - Die dit voor een sprookje houdt, leze, om zich van de mogelijkheid te overtuigen, de El Columbiano van den 4 Februarij 1824, te Caraccas uitgegeven, waarin de Redacteur van dat dagblad de namen, voornamen en woonplaatsen van 19 menschen, zegge van negentien menschen, opgeeft, welke binnen weinige weken te Caraccas en in derzelver omtrek op de vreesselijkste wijze vermoord zijn, vraagt, of wel één der moordenaren door het geregt gevat en gestraft is, en antwoordt: neen!






De spectator.

XII.

Wee den genen, die het kwade goed heeten, en het goede kwaad; die duisternis tot licht stellen, en het licht tot duisternis. Jesaia V:20.
Op zekeren avond had ik, in gezelschap van eenigen mij.

{==336==} {>>pagina-aanduiding<<}
ner vrienden, in het breede, over de, thans zoo veel geruchtmakende, stellingen en paradoxen van de zeer geleerde Heeren bilderdijk, da costa en capadose gesproken. Mijne geheele ziel was met allerlei denkbeelden over de onderscheidene onderwerpen van het gehouden gesprek vervuld, en, te huis gekomen zijnde, hielden zij mijnen geest bezig, terwijl mijn ligchaam, door de bezigheden van den dag vermoeid, de behoefte van den slaap begon te gevoelen. Mij te bedde te begeven en in te sluimeren, was het werk van weinige oogenblikken; en nu had ik den hier volgenden, mij, bij mijn ontwaken, duidelijk herinnerden, droom.
Ik bevond mij in een oud gebouw uit de tijden der Middeleeuwen. Door donkere gewelven doolde ik rond; en, nu eens trappen opstijgende, dan weder andere afdwalende, bevond ik mij voor de deur van eene zeer groote zaal. Twee dwergen, elk met eene flaauw brandende lamp, bevonden zich aan den ingang, en ik zag een aantal personen van tijd tot tijd binnentreden; het waren allen Ridders, in volle wapenrusting, en met geslotene vizieren; zij droegen zekere ridderorde aan een rood lint om den hals, welke, op de borst nederhangende, veel overeenkomst had met eenen domper, waarmede men gewoon is het kaarslicht uit te doen; voor het overige waren zij allen met speren, zwaarden en dolken gewapend; hunne schilden waren driehoekig, en met verschiliende zinnebeelden en deviezen beschilderd, welke ik evenwel niet duidelijk genoeg kon onderscheiden, om er een' bepaalden zin aan te geven.
Ik vermoedde in den aanvang, dat de twee dwergen, aan den ingang der zaal geplaatst, last hadden, elken ongewapenden te weren, en hield mij dus op eenen afstand; maar, bemerkende, dat elk der binnenkomenden, ondanks zijne ridderlijke toerusting, verpligt was, zeker wachtwoord of parool uit te spreken, alvorens binnengelaten te worden, bevlijtigde ik mij achter het geheim te komen, en, langzaam en ongemerkt naderende, vernam ik, dat ieder Ridder, bij het uitspreken der klanken: Nerokrevtui, dadelijk werd toegelaten. Ik trad alzoo onbeschroomd voorwaarts, en, den beiden dwergen een krachtig Nerokrevtui toesprekende, vlogen ook voor mij de deuren open, en ik trad in de zaal.
De geheele ruimte had een bij uitstek somber voorkomen: want slechts ééne lamp verlichtte het Gottisch gebouw. De

{==337==} {>>pagina-aanduiding<<}
stralen, welke die lamp van zich spreidde, werden verzwolgen in alle de zwarte wapenrustingen der Ridders, wier gedaanten lange en reusachtige schaduwen wierpen op den afgekalkten muur, doch welke mij tevens dienden, om mij aan de opmerkzaamheid der gewapenden geheel te onttrekken.
Er bevond zich in de zaal, aan het noordeinde, een spreekgestoelte, en voor hetzelve drie antieke offervazen. Onverstaanbare woorden waren op die vazen gegraveerd. Ik ten minste kon de beteekenis der woorden kydredlib. at socad, en esodapac. niet ontraadselen; en, terwijl ik over derzelver vermoedelijke beteekenis peinsde, werd mijne geheele aandacht naar het spreekgestoelte getrokken, waarop zich inmiddels eene der Riddergedaanten geplaatst had. Hij sloeg het vizier van zijnen helm op, en ik zag een oud, geelachtig en grijnzend gelaat, met gefronste wenkbraauwen, en een oog, hetwelk onrustig, doch met zelfvoldoening, de verzamelde menigte aanstaarde. De beide dwergen zaten aan den voet van het spreekgestoelte, in eene Oostersche kleeding, met alle aandacht, en tevens met den hoogsten eerbied, naar den redenaar opziende.
De redenaar opende zijnen mond, en sprak deze woorden: Mijne Heeren Nerokrevtui! En nu stonden alle de Ridders op, bogen zich driemalen, en hernamen vervolgens hunne plaatsen weder.
De redenaar hervatte: Ik heb mij voorgenomen, edele Ridders! in dit uur over belangrijke zaken te spreken. Want, daar allen sluimeren, voegt het mij voor 't minst, wakker, wakende en sprekende te zijn. Ik moet u te wapen roepen, mijne Ridders! om voor de eer van at socad en esodapac in het strijdperk te treden en tot den bloede te strijden. Men heeft deze dappere Ridders veracht en met smaad overladen. De mannen van Sodom, de zonen van Gomorrha en de dochters van Zeboïm hebben hen tot eene aanfluitinge gesteld, en den vloek uitgesproken over hunne daden. Die kinderen der verderfenisse! dat hun deel zij met korah, dathan en abiram, en met de nadab's en abihu's van alle tijden!
Hier stonden de beide dwergen op, en zeiden: O, groote kydredlib! wij roemen in die verdrukking!
Dat is een bewijs uwer ridderschap, vervolgde de redenaar; maar het is onze wil, dat de kroon der overwinning u zal sieren.

{==338==} {>>pagina-aanduiding<<}

Alle de geharnasten zeiden hierop: Amen!
Ik behoef u, edele Ridders! (want de spreker vervolgde) niet andermaal op den stand der dingen te wijzen. De adem zoude mij ontbreken, en mijne rampen en wederwaardigheden hebben mijne krachten afgeknaagd. Mijne stem is gelijk aan het zwak geluid van den krekel, als de doffe toon eens rotsgalms; want mijne borst brengt geene toonen meer voort, gelijk in de dagen, toen ik eenen napoleon huldigde, en mijne zangen aan de Cyprische Venus bragt. Thans, want dit wilde mijne voorbestemming, kan ik niets anders dan over de rampen der tijden spreken, indien het spreken heeten mag.
Maar gij kent en ziet haar, die rampen der tijden, mijne getronwe Ridders en Knapen! Gij kent en ziet haar, de verguizingen, die onzen getrouwen aartskampioenen worden aangedaan door het volk, dat zich op wijsheid en verlichting beroemt; en ik wilde slechts eenige huismiddelen aan de hand geven, om den verderen voortgang der kwale te stuiten. Huismiddelen, zeg ik; want ik zelf ben te teederhartig van aard, om de gevolgen te kunnen aanschouwen, welke de toediening van krachtigwerkende artsenijen op het tegenwoordig bedorven, verbeestelijkt en verphilistijnd geslacht zoude te wege brengen. Worden deze huismiddelen beproefd en met een gelukkig gevolg aangewend, dan mag ik mij van deze mijne redevoering de grootste zelfvoldoening beloven.
Het eerste huismiddel is: de vernietiging van de Drukkunst.
Deze kunst toch kan te regt als eene eigene uitvinding van het rijk der duisternis beschouwd worden, en als de vruchtbare bron van alle de rampen, die het menschdom drukken. Wat wisten toch een adam, een david, een nebucadnezar, een herodes; wat wisten Parthers, Meders en Egyptenaren van de drukkunst; en hoe schitterend regeerden de genoemde Vorsten, hoe gelukkig waren de gezegde volken! hoeveel kennis en licht bestond er niet in de thans zoo bezwalkte Middeleeuwen, vóór dat dit Nederland eenen koster baarde! De uitvinding der drukkunst heeft de menschen waanwijs, hoogmoedig, laatdunkend, trotsch, opgeblazen en vijandig gemaakt, en uit dit zaad der duisternis is een rijke oogst voor den Booze ontsproten. De drukpers heeft als wapentuig gediend, om den Godsdienst en de Troonen, de wijsheid en de zedelijkheid aan te vallen en te verdelgen, om onregtzinnigheid, volksoproeren, onverstand

{==339==} {>>pagina-aanduiding<<}
en grove beestelijkheid te bevorderen, aan te blazen, te verspreiden en te verontschuldigen. o, Indien die zoo hooggeroemde laurens koster, in den nacht toen fust hem beroofde, slechts op den regtzinnigen inval gekomen ware, dat hij niet voorbeschikt was, de uitvinder dier zwarte kunst te zijn, dan ware ons Nederland daarvoor niet zoo kennelijk, door de invallen der Spanjaarden, en later door die der Franschen, gestraft geworden! Maar, helaas! willens blind, heeft niemand deze roede gezien.
Een tweede huismiddel is: vernietiging van het bestaand Onderwijs der Jeugd.
Wanneer wij in de maatschappij zoo veel wanorde ontdekken, als er, och lacy! bestaat, en het oog slaan op den hoogmoed en den nijd, welke thans, vooral bij de mindere klassen, hand over hand veld winnen; wie zal dit dan niet, met ons, aan het zoogenaamd verbeterd onderwijs, dat kind des Satans, toeschrijven? Wil men den kinderen spellen leeren, men bezige hiertoe alleen de Spreuken salomo's; begeert men hun te leeren lezen, dit geschiede nooit anders dan uit den Prediker. Bij het schrijven kieze men exempelen uit den Heidelbergschen Catechismus, en in de rekenkunde brenge men het vooral nooit verder dan tot de uitrekening van het getal des Beestes. Maar, leider! wat begeestert het verwilderd brein der tegenwoordige volksleiders? wat anders, dan de verderfelijke zucht, om, in stede van hunne kweekelingen tot andere jozefs en daniëls te vormen, hen, indien mogelijk, tot de grooten en arminiussen op te kweeken, en er oldenbarnevelden en de witten van te maken? namen, die ik hier niet noemen zoude, indien ik niet overtuigd ware, dat zij bij u, edele Ridders! het gevoel der diepste verontwaardiging zouden verwekken. - Het tegenwoordig bestaand en zoogenaamd verbeterd onderwijs behoort alzoo vernietigd te worden. Het bevordert niets dan waanwijsheid, hoogmoed en schijnverlichting, die, met elkander vereenigd, als een driehoofdig monster, het geluk van Nederland verwoesten, en dit volk ten verderve slepen.
Als een derde huismiddel moet ik aanprijzen de ontbinding van de navolgende Genootschappen en Maatschappijen:
1o. De Maatschappij Tot Nut van 't Algemeen, omdat zij, de zoogenaamde beschaving en verlichting bevorderende, er op uit is, om alle verschil tusschen de onderscheidene klas-
{==340==} {>>pagina-aanduiding<<}
sen in de burgerlijke huishouding weg te nemen, en vooral omdat zij voor de moeder van het zoo aanstonds genoemd waanwijs verbeterd schoolsystema moet gehouden worden.
2o. De Maatschappij van Fraaije Kunsten en Wetenschappen. Deze toch bekroont, met blinkend slijk, de Dichters, die den roem der helden van de Loevesteinsche Factie bezingen, en eenen laurens koster afgodische eere toebrengen.
3o. De Maatschappij van Weldadigheid, omdat zij alle overblijfselen van zedelijkheid, door eene hemeltergende Aardappelencultuur, in de Koloniën, poogt weg te nemen, en dat wel in gronden, welke door het gadeloos voorgeslacht nooit zijn bebouwd geweest; op deze wijze de orde der dingen omkeerende, en den vloek des Hemels niet achtende, welke sedert eeuwen rust op deze dorre heiden.
4o. Het Zendclinggenootschap, aangezien hetzelve de Voorzienigheid vooruitloopt in het zoogenaamd bekeeren der Heidenen; een geslacht, hetwelk door den vromen noach, in deszelfs stamvader cham, vervloekt is, en het blijk der verdoemenis draagt in de kleur, die herzelve zoo kennelijk van andere volken onderscheidt.
5o. Het Bijbelgenootschap, omdat het Bijbels uitreikt, zonder bijvoeging der Canones, welke door onze groote Dordsche Vaderen zijn vastgesteld; een listige kunstgreep, waardoor alle gronden van kennen en gelooven ondermijnd en vernietigd worden.
6o. Het Genootschap tot zedelijke verbetering der Gevangenen, omdat het poogt misdadigers tot betere menschen te vormen, welke, als vaten des toorns, waren voorbeschikt, om in eene gevangenis of op een schavot te sterven.
7o. Eindelijk behoorden alle zoodanige inrigtingen vernietigd te worden, welke, onder den schijn van menschlievendheid, gedurende de koude en gure winterdagen, door het uitdeelen van ziel- en ligchaamverpestende Aardappelen en Beendersoepen, den grooten volkshoop pogen te verbeestelijken; mitsgaders die inrigtingen, welke alleen ten doel hebben, om, door eene duivelsche uitvinding, Beestpokinenting genaamd, de gezondheid, het leven en het waarachtig geluk van derzelver slagtoffers te verwoesten, en even hierdoor de leer der praedestinatie geheel op losse schroeven stelt.
Het vierde huismiddel bestaat hierin, dat wij der menigte

{==341==} {>>pagina-aanduiding<<}
verzekeren, dat alle licht alleen bij ons en de onzen te vinden is.
Ik zeg, wij moeten dit der menigte verzekeren; want wee hun, indien zij van onze zijde iets meer, b.v. bewijs, verlangden! Stellen en bewijzen is ook al eene wrange vrucht der verlichting onzer duistere Eeuwe! Neen, edele Ridders! neen, dierbare Heeren Nerokrevtui! onze verzekering bevat al wat de wijsbegeerte van Neologen, Praeädamieten en Remonstranten, in ellendige grondbeginselen eener Logica gehuld, die uit den Booze, en in deelen en onderdeelen gesplitst is, kan te niete doen. Wij beminnen de eenheid; en die eenheid bestaat in de verzekering, dat wij, wij alleen oogen hebben, en alle andere menschen geheel niet zien. Ééne magtspreuk doet meer af dan tien bewijzen, en is daarenboven voor den grooten hoop meer geschikt, inzonderheid wanneer men, bij de verzekering, dat wij het regt op onze zijde hebben, tevens en niet minder krachtig verklaart, dat onze partij behoort tot die genen, die der Duivelen rookaltaren, Ixora, Moloch, Foo en Lama's ongevoeg op het erf der Batavieren naast luther en kalvijn hebben gesteld. Hoe minder toch het gemeen (want op hen moet vooral een oog van liefde geslagen worden) iets van de voorgestelde zaak begrijpt, des te gereeder zal het aan de klanken blijven hangen, en onze zegepraal zal, ik verzeker u dit, en deze mijne verzekering, ik weet het, edele Ridders! is voor u genoeg, onze zegepraal zal volkomen wezen.
Een vijfde huismiddel is te vinden in een onvermoeid streven, om de tijden der Middeleeuwen te doen terugkeeren.
Dat waren eerst tijden, het Christelijk geloof en deszelfs belijders waardig! Toen kende men die verderfelijke Drukkunst niet; toen dacht men niet aan Scholen; toen kende men geene Zendeling- en Bijbelgenootschappen; toen, o gouden Eeuw! toen kende men de Aardappelen even min als de Beestpokinenting; toen geloofde de leek, zonder onderzoek, wat hem de priester verzekerde; toen was het geene heiligschennis, gelijk thans, wanneer men wulpsche, wellustige en morsige zangen dadelijk deed vervangen door liedekens aan 's Heilands bruid; toen leefden de geestelijken zoo godvruchtig in hunne kloosters, de Baronnen zoo ingetogen op hunne kasteelen, de lijfeigenen zoo gelukkig in den schoot der rust; toen zag men, wat helaas! ons oog nooit aanschouwde, openbare tweegevechten en Christelijke tommooijen, waar

{==342==} {>>pagina-aanduiding<<}
het bloed bij beken stroomde; toen zag men openlijke vrouwenkracht en maagdenroof, bedreven onder de banier van het kruis; toen zag men water- en vuurproeven; toen hoorde men van heksenprocessen, en zag men toovenaars verbranden; toen verlustigde het oog van den echten geloovige zich in de houtmijten, waarop Jood en Heiden, door Christelijk liefdevuur, werden gelouterd; in één woord, edele Ridders! in die dagen des geloofs bezat de mensch alles, wat hem in wezenlijke verlichting konde doen toenemen, en had het licht der Dordsche Vaderen in die tijden geschenen, dan ware gewis, destijds, de hemel op aarde nedergedaald! Den terugkeer van die heileeuw te bevorderen, is dus onze heerlijke roeping, onze verhevene bestemming, edele Ridders!
Om aan deze bestemming te beantwoorden, zal ons zesde huismiddel de kroon op het hoofd zetten.
Wij hebben benoemd en benoemen bij dezen onzen waarden Neef at socad, als onzen buitengewonen Gezant, naar de andere zijde der Pyreneën, en onzen dierbaren Neef esodapac, in gelijke betrekking, bij het Hof van het oude Byzantium. Dáar, edele Ridders! wonen nog die zachtmoedigen, die eens de aarde zullen beërven; dáár zijn de woorden Regt, Godsdienst en Vaderland geene tooverklanken in den mond van Arminiaansche volksleiders; dáár leven de schoonste Houri's nog in de paleizen der Harems; dáár eerbiedigt men nog de heilige regtbanken des geloofs; dáár is nog het voor ons verloren Paradijs te vinden, - het Paradijs van mahomed en loyola, die edele tweelingbroeders, voor wier naam elke Neoloog en aanhanger van ar mijn moet sidderen. Onze getrouwe Gezanten zullen dáár leeren, dat het Regt in de scherpte des zwaards en in de punten der bajonetten, de Godsdienst in de Theologie van bogerman en trigland, en het heil des Vaderlands in het bezit van eenen Koning zonder Constitutie bestaat. Zij zullen, ter plaatse hunner bestemming aangekomen, dit alles meer praktisch dan hier kunnen leeren kennen, en, met die kennis teruggekeerd in ons weleer gezegend Vaderland, de heileeuw der alva's en filipsen, de dagen der achab's en epiphanessen, de tijden der nero's en heliogabalussen doen herleven, en alle onze vijanden doen barsten aan 't vergif, dat ze and'ren in doen zwelgen. Ja, edele Ridders! het thans nog kwijnend Loevesteinsch flikker-
{==343==} {>>pagina-aanduiding<<}
licht gaat dan knappende uit in rook, en laat den gasreuk
na, waar borst en long van stikken.
Ik zoude de opgegevene huismiddelen, des noods, met nog andere kunnen vermeerderen; dan, even gelijk een bekwaam en voorzigtig arts geen nieuw middel aanwendt, terwijl hij van het bereids voorgeschrevene de beste gevolgen verwacht, zoo willen ook wij den uitslag van onze opgegevene middelen beproeven, alvorens tot eene meer afdoende geneeswijze over te gaan. Sterke en krachtigwerkende geneesmiddelen doen den zieke veel meer aan, dan zachtwerkende huismiddelen; en hierom bepaalden wij ons bij deze alleen. Zij hebben dit met alle huismiddelen gemeen, edele Ridders! dat zij zeer ligt en gemakkelijk aanwendbaar zijn, ter verdrijving der kwaal, welke wij willen uitroeijen. Om te toonen, hoe ligt uitvoerbaar alles zijn zal, hebben wij slechts de volgende punten aan te geven:
1o. Dat, door eene Societeit van Amortisatie, de boeken en persen, zoo veel en zoo spoedig mogelijk, worden vernietigd.
2o. Dat, door een bij ons te geven bevelschrift, alle zoogenaamd verbeterd onderwijs worde opgeheven, en de scholen gesupprimeerd.
3o. Dat alle genoemde Maatschappijen, Genootschappen en inrigtingen, hier boven, als nadeelig voor de zeden en den regtzinnigen Godsdienst, opgegeven, door ons gehouden worden te zijn vervallen; zullende wij hiertoe eene Commissie van Likwidatie benoemen.
4o. Dat onze edele Ridders, op ons voetspoor, zoo bij monde als in geschrifte, zoo in proza als poëzij, elke leer, welke niet met de onze strookt, met zachtmoedigheid en liefde, voor eene uitvinding des Duivels verklaren.
5o. Dat de tot hiertoe alleen aan den dienst der Afgoden gewijde Schilderkunst hare krachten bestede, om de heerlijke tasereelen uit de tijden der Middeleeuwen schitterend af te malen, en dat van de alzoo vervaardigde stukken eene Tentoonstelling, om de drie maanden, zal worden gehouden, op eene plaats, nader door ons te bepalen.
Eindelijk, 6o., vertrouwen wij, dat de uitdrukking van onzen wil alleen genoegzaam zal zijn, om onze zeer edele Ridders at socad en esodapac hunne verhevene zending met roem te doen vervullen.
Gij ziet, zoo wij vertrouwen, mijne Heeren Nerokrev-
{==344==} {>>pagina-aanduiding<<}
tui! dat alle de door ons voorgeschrevene huismiddelen met de daad dien naam verdienen, zoo wel door de gemakkelijkheid, waarmede zij kunnen toegediend worden, als door de naauw merkbare zachtheid van derzelver werking. En waartoe dan krachtiger middelen te baat genomen? waartoe dan de magt gebruikt, die wij bezitten? waartoe onze vijanden te verdelgen, waar wij hen met zachtmoedigheid en liefde, die twee ons ingeschapene deugden, aan onze voeten kunnen vernederen?
Zonder drift, zonder aanmatiging, zonder hoogmoedige zelfverheffing, zonder zucht om zonderling te schijnen, en met verachting van alle eer- en roemzucht, willen wij, met onze gewone bescheidenheid, harten innemen, harten winnen! Alles toch, wat wij wenschen en willen, is het geluk onzer medemenschen; is een streven, om eendragt, vrede en liefde in Kerk en Staat te herstellen; is de vaste overtuiging, in één woord, dat met onze pogingen Troon en Outer op Neêrlands grond alleen kunnen bewaard blijven. Schelden, lasteren, liegen en verdoemen willen wij aan onze vijanden overlaten, en ons gaarne getroosten de martelkroon te dragen, indien wij voor deze eere voorbestemd mogten zijn.
Bij deze woorden sloegen at socad en esodapac hunne blikken, met heilig verlangen, naar boven. De spreker vervolgde: Ik zie het, kinderen mijner ingewanden! ik voel het aan mijn vaderhart, edele Ridders! dat gij inzonderheid naar die kroon verlangt. Hoopt er op, mijne vrienden! en ontgaat u die eere, weigeren de priesters van den Molochsdienst u dezelve op het hoofd te drukken, wat nood? troost u dan met de gedachte, dat gij u dezelve waardig gemaakt hebt, en dat dit Belialskroost alleen te onwaardig is, om uwe kruinen met die kroon te sieren!
Hier eindigde de spreker zijne rede, en sprak alleen nog deze woorden, ten besluite, tot zijne aandachtige toehoorders: En nu, Ridders! herhalen wij den eed aan Regt, Godsdienst en Vaderland!
Alle de Ridders stonden op, en traden, twee aan twee, naar de drie antieke offervazen, welke voor het spreekgestoelte stonden, wierpen eenig reukwerk in het vuur, dat in dezelve brandde, en spraken hierna allen, met luider stemme, deze woorden uit: Wij zweren het! - Kydredlib, at socad en esodapac stonden daar in eene zegepralende houding, eenen onwillekeurigen grimlach achter het vizier

{==345==} {>>pagina-aanduiding<<}
hunner helmen verbergende. Op dit oogenblik ging de lamp uit, en ik bevond mij met eene dikke duisternis omgeven; ik hoorde duidelijk het gesteen van een' ouden uil, het gekras van een paar raven, en een akelig gebas van vele honden, als in chorus aangeheven. Dit laatste werkte hevig op mijne zenuwen; - het gebas werd al heviger, en kwam meer nabij; - ik wilde, onder begunstiging der duisternis, ontvlugten, struikelde, viel, en ontwaakte.
Ik had slechts gedroomd; maar een oude hond huilde inderdaad onder mijn venster.




Uitboezeming bij den watersnood van februarij 1825.


Wat eischt gij, vrienden! vraagt gij zangen, 
Nu 't all' van diepen weedom treurt, 
Nu Neêrlands Maagd, met rouw omhangen, 
Daar 't golfgeklots haar erf verscheurt, 
Door angst en schrik zich voelt bevangen, 
En, onder 't foltrendst boezemprangen, 
De handen smeekend opwaarts beurt? ... 
Hij moge 't juist tafreel van 's lands ellende u malen, 
Die, min geschokt dan ik, de jammren gâ kan slaan; 
Ik laat den sombren blik wel ginds en herwaarts dwalen, 
Maar dood, vernieling slechts, niets anders, tref ik aan. 
't Is vruchtloos dan gepoogd te zingen; 
De tranen, die me uit de oogen springen, 
Wanneer ik 't speeltuig grijp en stemmen wil voor 't lied, 
Doen aan mijn ziel den rouw, die haar beheerscht, ontwaren; 
Dan ruischt de dosse toon des weemoeds van de snaren, 
Maar zingen, zingen kan ik niet. 
 
Neen, 'k waan dan, in 't gevoel van 't schriklijk wee verloren, 
Weêr 't loeijen van den storm te hooren; 
Ik zie hem, 't barre Noord ontvlugt, 
Op 't bruisend ruim der pekelvloeden 
Met bandelooze krachten woeden; 
De baren, wit van schuim, zich menglen met de lucht: 
De orkaan barst los; de donders klatren; 
De springvloed naakt, en perst de watren 
Opeen aan 't onbeschermde strand; 
De golfslag doet 's lands duinmuur beven; 

{==346==} {>>pagina-aanduiding<<}

'k Zie de Engel des Verderfs met grimmig dreigen zweven, 
En 'k sidder voor uw lot, rampzalig Nederland! 
 
Wat waant ge u veilig en beschut door uwe dijken! 
Rampspoedig Volk! ontwaak; vlugt, eer de onmeetbre vloed 
Vernielend in hun grondvest wroet, 
Als nietig rag hen scheurt en voor zijn' slag doet wijken; 
't Is vruchtloos, met vereende kracht, 
Wat weêrstand nog mogt bien, op hunne kruin gebragt; 
Nog feller woedt de storm, nog hooger slaan de golven; 
Hun ondermijnde grondslag wijkt; 
Hunne overplaste kruin trilt, waggelt en bezwijkt; 
De zee stort dondrend in, - uw velden zijn bedolven! 
 
Thans zwijgt ge, o schoone Geldersche oorden! 
Van 't landelijk geluk, zoo mild op u verspreid; 
En gij, o vruchtbare IJsselboorden! 
Van 't ongestoord verblijf der gulle eenvoudigheid. 
Die akkers, waar de graanhalm bloeide, 
Die weiden, waar uw rundvee loeide, 
Die velden, waar uw jeugd volvrolijk ging ten dans, 
Die hutten, waar 't genoegen kweelde, 
Uw rijkdom, uw geluk, uw schoonheid, lust en weelde..... 
Waar zijn ze thans? 
 
Hoe is uw luister nu, o Vriesland! weggezonken! 
Waar is, Noordholland! thans uw stil en landlijk schoon? 
o Parels, die aan Neêrlands kroon 
Zoo vaak Europe in de oogen blonken! 
Uw bloei en welvaart stortten neêr, 
Uw runderkudden zijn niet meer, 
Wier zuivel 's aardrijks schat deed in uw' schoot vergaren; 
't Is alles nu daarheen, en over 't vruchtbre veld, 
Met kracht beschermd voor 't zeegeweld, 
Stroomt thans weêr de ebbe en vloed der zilte Noorderbaren! 
 
Is 't vonnis dan geveld? Is 't groote pleit beslist, 
Met zoo veel moeds gevoerd? Is 't dan in 't eind verloren, 
En moet nu Neêrlands erf, zoo lang der zee betwist, 
Niet aan zijn scheppers, maar aan 't golvenrijk behooren? 
Daar ligt hij thans, bedekt door 't zwalpend Noorder nat, 
Beroofd van zijnen wal, ontredderd, onbeveiligd, 
Die aangebeden grond, der Vadren dierste schat, 
Voor zoo veel bloeds gekocht, door zoo veel deugds geheiligd! 

{==347==} {>>pagina-aanduiding<<}

Verdwenen is het loon van jaren bangen strijd, 
Waarop ge, o Volk! nog korts met zoo veel blijdschap staardet! 
Verzonken is de cijns van werkzaamheid en vlijt, 
Die gij zoo zorgelijk eens voor uw kroost vergaardet! 
Verzwolgen is 't verblijf van eenvoud en van deugd, 
Waarin ge, o veldling! 't eerst het morgenlicht zaagt rijzen, 
Waar eens uw kindschheid speelde in argelooze vreugd, 
Waar eens, gehengde 't God, uw haren zouden grijzen! 
Vernietigd is de band, door liefde en trouw gesnoerd! 
Van 't minnend hart gerukt zijn gade, of kroost, of magen! 
Daarheen is 't huislijk heil, voor eeuwig u ontvoerd, 
En vruchtloos blijft uw klagt het van de golven vragen: 
Zij voerden al uw vreugd, uw' levenswellust meê; 
Gij staart in 't rond, maar 't all' is als een damp verdwenen; 
Verlaten, kunt ge alleen, in 't hartverplettrendst wee, 
Op 't puin van uw geluk, 't herdenken en beweenen! 
 
Verlaten? Neen, dat zijt gij niet; 
Wat nacht ook om u heen mogt zinken, 
Één ster bleef aan den hemel blinken, 
Die zegenrijke stralen schiet: 
Weldadigheid blikt troostend neêr; 
Zij beurt u van den puinhoop weêr, 
En zal uw grievend leed verzachten, 
U wijzen op een blij verschiet; 
Zij komt! verlaten zijt gij niet; 
Blijf hopend haren troost verwachten. 
 
o Dierbaarst plekje gronds op aard'! 
o Nederland! mijn lust en leven! 
Moest ge eens uw' naam ter prooi zelfs geven, 
Uw deugden hebt gij trouw bewaard. 
Hij kome en zie, wie twijken moog'; 
Hij kome, en schaamrood sla hij 't oog 
Op zoo veel liefde en trouwbetooning, 
Op zoo veel schats, bijeengebragt 
Uit één gevoel, met aller kracht, 
Uit Vorstlijk hof en armenwoning! 
 
En gij, geliefde Moederstad! 
Hoe schittrend hebt gij uitgeblonken; 
Met welk een stroom van liefdevonken 
Den nacht des jammers overspat! 

{==348==} {>>pagina-aanduiding<<}

Gij vloogt naar 't diepbedolven veld, 
Ontruktet de offers aan 't geweld, 
Ontsloot hun uw trezoor en wallen; 
Vroegt niet: waartoe? vroegt niet: hoeveel? 
Woogt karig niet eens ieders deel, 
Maar boodt gulhartig 't all' aan allen. 
 
Rein als de dauw op 't veld verspreid, 
Aanbidlijk schoon als 't uchtendgloren, 
En zegenrijk als 't voedend koren 
Zijt gij voor de aard', Weldadigheid! 
Ja, menig' traan hebt gij gedroogd; 
Maar, hoe ge uw' balsem gieten moogt, 
Kunt ge aan 't doorpekeld veld weêr 't leven, 
Kunt gij een moeder aan haar kroost, 
Aan weeuw en wees hunn' hechtsten troost, 
Kunt gij ook dat hun wedergeven? 
 
o Neen! gij kunt zulks niet: mijn hoop, naauw opgebeurd, 
Krimpt, bij 't besef van hunne ellenden; 
Waar zult gij de oogen, mat getreurd, 
Rampzaligen! thans henenwenden? 
Ik wraak uw tranen niet; mijn ziel zinkt bij u neêr: 
Wacht niet van de aarde, 't geen de Hemel heeft genomen; 
Hier vloeit de troostbron niet; zie op naar hooger spheer; 
Vandaar, vandaar alleen kan troost en uitkomst komen. 
 
o Gij, die 't hemelruim omvademt, 
Wiens wijsheid, liefde en magt noch perk noch grenzen heeft, 
Die ons in 't lenteluchtje en 't stormgeweld omgeeft! 
Één wenk van U, en Nederland herademt. 
Verhoor der jammerenden beê; 
Versterk hun zinkend hart door Hoop, Geloof, Vertrouwen, 
Opdat zij, diep gedrukt, verslagen door al 't wee, 
In U hunn' Vader steeds, hunn' Redder ééns aanschouwen! 
 
H. v.d. P. 
Amsterdam, 25 Febr. 1825. 







{==349==} {>>pagina-aanduiding<<}

Den Heere Redacteur der Vaderlandsche Letteroefeningen.

Mijn Heer!

In het Mengelwerk van No. VI voor dit jaar van Uw Tijdschrift de belangrijke Levensschets van wijlen den Vice-Admiraal verdooren van asperen lezende, vinde ik bl. 253, dat het getal zeelieden, met het schip Delft (in den slag van den 11 October 1797, door verdooren gevoerd wordende) omgekomen, 135 zoude hebben bedragen. Verschillende opgaven deswege in der tijd gedaan zijnde, deel ik U er eene mede, die dit getal op ruim 30 stelt, en doe dit te liever, daar eene weinig bekende bijzonderheid, die het Hollandsch zeemanshart eer aandoet, daartoe aanleiding gaf. Welligt keurt Gij de plaatsing er van in Uw Tijdschrift niet ongeschikt.
Ik heb de eer te zijn

Rotterdam, 9 Mei, 1825.

Uw dienstvaardige Dienaar K.

Zeeslag van Kamperduin.

(Overgenomen uit the percy Anecdotes, Part I, pag. 23.) (*)

De Delft, een van de, in den slag van Kamperduin, den 11 October 1797, door de Engelschen genomene Hollandsche schepen, was zoo zeer gehavend, dat men, na gedurende vijf dagen alwat mogelijk was beproefd te hebben, om het zinken van het schip te beletten, alle hoop, om het te behouden, moest opgeven. De Heer heyberg, eerste Luitenant op het genomen schip, met een aantal zieken en gekwetsten, die niet hadden kunnen vervoerd worden, aan boord gelaten zijnde, werd nu door den Engelschen prijsmeester ter zijde geroepen. Deze stelde hem de onmogelijkheid

{==350==} {>>pagina-aanduiding<<}
voor van allen te redden, verklaarde voornemens te zijn, na zeker signaal gegeven te hebben, met al zijne manschappen in de sloep te springen, en verzocht heyberg, deze gelegenheid te baat te nemen, om het dreigende gevaar te ontvlieden. ‘Hoe!’ riep heyberg, op zijne gekwetste landslieden wijzende, welke men op het bovendek had moeten doen komen, omdat het hol reeds vol water stond, ‘en ik zou deze ongelukkigen verlaten? Neen, nooit! Ga, en laat ons gezamenlijk omkomen!’ De Engelsche Officier, aangedaan over dit grootmoedig antwoord, hernam: ‘God zegene u, brave kameraad! Hier is mijne hand; ik geef u mijn woord, dat ik bij u zal blijven.’ Hierop zond hij zijne eigene manschappen van boord, en bleef zelf achter, om de Hollanders bij te staan. Het Engelsch schip the Russell zond spoedig deszelfs sloepen te hunner hulpe, en zoo velen, als het geluk hadden daarin plaats te vinden, werden gered. De sloepen deden, zonder tijd te verliezen, eenen tweeden togt, met niet minder goed gevolg. Er bleven nu op de Delft nog slechts heyberg, benevens den Engelschen prijsmeester en drie Hollandsche Onderossicieren, met ongeveer een dertigtal matrozen, de meesten van welken zoo veel aan hunne wonden leden, dat zij zich niet van hunne plaats konden verroeren. Nog koesterden zij de hoop, dat de sloepen eene derde maal te hunner redding zouden opdagen, toen eensklaps het noodlottig oogenblik daar was en het schip zonk. De Engelsche Officier sprong in zee, en bereikte al zwem. mende zijn eigen boord; maar de ongelukkige heyberg werd het slagtoffer van zijnen heldenmoed en menschlievendheid.




Der dienstboden eer tegen mr. W. Bilderdijk's aantijgingen verdedigd.

In Mr. bilderdijk's al te beruchte Toelichting der Bezwaren van zijnen Lieveling Mr. da costa komt, bl. 25, deze vraag voor: ‘Is er iemand die zou durven beweeren, dat hij thands de eerlijke, de gemoedelijke, de streng-zedelijke Dienstboden aanwijzen kan, als bij onze grootouders, jarenlang, zonder denkbeeld van verandering, leefden, en die nog in mijne jonkheid bestonden? Die een gruwel van eene onwaarheid maakten en wier trouw onverwrikbaar was?’

{==351==} {>>pagina-aanduiding<<}

Ik ben het, die het gevraagde beweer, en tevens, dat onze Mr., ook te dezen opzigte, geweldig overdrijft, zoo niet moedwillige logen spreekt. Bewijzen: men leest in de Rotterdammer Courant van 16 Nov. 1824, No. 138:
IJsselmonde, den 14 November. Gisteren avond te half negen ure overleed alhier, in den hoogen ouderdom van honderd een jaren en ruim acht maanden, jacob dorsman, inwoner dezer Gemeente. Tot kort vóór zijn overlijden behield hij het gebruik van zijne geestvermogens, genoot gedurende zijn gansche leven eene zeldzaam gestoorde gezondheid, en was, tot omtrent twee jaren geleden, voor zijn onderhoud werkzaam in dienst van den Heer dezer plaats, bij wiens familie hij ongeveer tachtig jaren, onafgebroken, gewerkt heeft, en in hooge achting stond.
In de Haarlemmer Courant van 5 Febr. 1825, No. 16:
Na een smartelijk lijden van vijf weken overleed, te mijnen huize, in den ouderdom van ruim 84 jaren, mijne getrouwe Winkeldochter johanna hoevert, nadat zij mijne overledene betrekking en mij, gedurende bijkans zeventig jaren, met de zeldzaamste trouw, gediend had.
Utrecht, 1 Febr. 1825.

j.j. vroom, Wed. g.c. brouwer.
In dezelfde Courant van 17 Febr. 1825, No. 21:
Na meer dan 70 jaren mijne Ouders en Grootouders, trouw en eerlijk, te hebben gediend, overleed heden, te mijnen huize, aan een langzaam verval van krachten, geertruida göbels, in den ouderdom van even 87 jaren.
Antwerpen, 10 Febr. 1825.

d.f.t. donker van der hof, Kap. Kw. Mr.
Voegt men nu bij deze sprekende bewijzen, in een kort tijdsbestek uit slechts twee Couranten ontleend, en welke ik, onder anderen, nog zou kunnen vermeerderen met eene soortgelijke Advertentie in de Haarlemmer Courant van 7 Mei 1825, de opmerking, dat op verre na niet alle Meesters en Meesteressen van de trouw, eerlijk- en braafheid hunner afgestorvene Dienstboden bij openbare aankondigingen gewagen; dat op der eersten behandeling zelve te dikwerf veel valt aan te merken; en dat er, bij anderen en mij, vele boden bekend zijn, die, nog op dit oogenblik, zich door pligtmatige en langdurige diensten onderscheiden, waaronder er te noemen zijn, die, wanneer zij met hunne Meesters in welvaart geleefd hebben, dezen, bij overgekomene bekrompene omstandigheden, geenszins verlaten, al doen zich die in loon en onderhoud gevoelen; - merkt men, zeg ik, dit op, dan durf ik gerustelijk vragen, wat men op de geldigheid van mijne bewijzen te dezen moge hebben aan te merken?
Uwe regtschapenheid, Mijn Heer de Redacteur, is mij een waarborg, dat Gij dit weinige geene plaats in Uw geacht Maandwerk zult ontzeggen.

's Hage, 19 Mei, 1825.

Uw bestendige Lezer arn3. h...e.


{==352==} {>>pagina-aanduiding<<}

Proeve van Russische menschelijkheid.

‘Hamburg, 6 Mei 1825. Onlangs heeft een Onderofficier van de Russische Garde te Petersburg zijnen Kapitein bij eene wapenoefening van achteren doorstoken. De schuldige is door een' Krijgsraad veroordeeld, om 12 malen tusschen 1000 man door de spitsroeden te loopen, en heeft na deze strafoefening dadelijk den geest gegeven.’
Ziedaar het verhaal eener strafoefening, ons in de Nieuwspapieren medegedeeld. Zij had plaats, niet te Algiers, Tunis of Konstantinopel, maar te Petersburg, de hoofd- en hofstad des Russischen Rijks, niet vroeger dan in het jaar achttienhonderd vijfentwintig. Het nietig geslacht van dezen tijd, dat, ingevolge den geest onzer bedorvene Eeuw, wel de straf des misdadigers, niet echter zijne marteling wil, moge deze wijze van straffen met huivering en afgrijzen vernemen en haar barbaarsch noemen, de vrienden van den goeden ouden tijd verhengen zich zeker, dat men ten minste nog in éénen Staat van het Heilig Verbond de kunst kent en in beoefening brengt, om den zondaar langzaam den verschrikkelijksten dood te doen sterven. Is het niet regt jammer, dat het den Krijgsraad niet is ingevallen, om, vóór de voltrekking van het vonnis, naar alle landen van Europa, en dus mede naar ons Vaderland, boden uit te zenden, en de voorstanders van wreede strafoefeningen, die van geene zedelijke verbetering der gevangenen, maar alleen van rad, brandijzer en geeselroede hooren willen, tot de bijwoning van het bloedige feest uit te noodigen? Deze uitnoodiging, neen, zij zou haar doel niet gemist hebben! Van hier, van daar, van elders zouden er gewis zijn heengesneld, om zich met hunne verbeelding in vroegere eeuwen te verplaatsen, en te zien, wat, tot hunne spijt, niet zoo overal meer te zien valt. En wie weet, of niet, na het doodmartelen des misdadigers, in het Spaansch, en Fransch, en Duitsch, en Hollandsch, de eenparige kreet van goedkeuring zou zijn opgegaan: ‘Vivat de goede oude tijd! Zóó moge nog eens weêr het misdrijf in alle landen gestraft worden! o, Breiden zich, met Ruslands magt, ook
Ruslands wetten over gansch Europa uit!’
Menschlievende alexander! Van U, wiens weldadigheid ook vreemde, ook Nederlandsche ellende wil lenigen, - van U, wiens edel hart gewis een' afschuw heeft van alle wreedheid, verwacht de gehoonde Menschheid regt en troost.
B.

Vraag en antwoord.

Welk onderscheid bestaat er tusschen salomo en den Bankier rothschild?
Dat salomo de Koning was der Joden, en rothschild de Jood is der Koningen.


{==353==} {>>pagina-aanduiding<<}

Mengelwerk.

Leerrede, over Handel. XVI: 25b.

Ende de Gevangene hoorden na haer.

Het Evangelie is eene kracht Gods tot zaligheid. Overal en te allen tijde was de leer van het kruis een licht tot verlichting der Heidenen, en een troost voor het huis Israëls. Over elken tegenstand zegevierende, werd hier eene schare van Priesteren den geloove gehoorzaam; elders bogen zich, bij duizenden, de zonen van Abraham neder voor den gekruisten Nazarener; en, terwijl in Tempel en Synagogen de leer des heils in opene ooren en ontslotene harten nederdaalde, weêrgalmden de kerkers van lofzangen, toegebragt aan den gezegenden Verlosser, verhieven zich de gebeden van eenen Paulus en Silas tot den Eeuwiglevenden, en - onze tekst zegt het ons, M.T.! - de Gevangenen hoorden naar hen.
Gij herinnert u, gewisselijk, de geschiedenis, waarvan deze woorden een klein gedeelte uitmaken; en wij zullen u daarom slechts met weinige woorden de omstandigheden schetsen, waarin de genoemde kruisgezanten zich, tijdens hunne reize naar Macedonië, bevonden, en van het lijden, hetwelk hen inzonderheid te Philippi drukte; maar ook van de zegepraal, welke de zaak van den Gekruisten, te midden der boeijen en banden harer ijverige voorstanders, zoo heerlijk behaalde.
De eerste poging van den grooten Paulus, om, nevens zijn reisgezel en ambtgenoot Silas, Christus, en dien gekruist, aan Jood en Heiden te Philippi te verkondigen, was bereids met eene gezegende uitkomst bekroond geworden. De vrome Lydia bekleedde, onder de toege-
{==354==} {>>pagina-aanduiding<<}
bragte schare der aldaar gestichte Christengemeente, eene aanzienlijke plaats, en toonde hare verknochtheid aan de zaak van het Evangelie, door de beide dienaren van den Heer te herbergen. Paulus en Silas, van deze aanbieding gebruik gemaakt hebbende, werden evenwel, door de genoegens en gemakken der gastvrijheid eener zeker aanzienlijke vrouwe, niet afgetrokken van de bezigheden hunner hemelsche roeping; neen, dagelijks bezochten zij de plaats, tot het gemeenschappelijk gebed der Philippiërs afgezonderd, ten einde aldaar, voor de verzamelde menigte, de leer des heils en der verzoening met God, door Jezus Christus, te verkondigen.
Een onverwacht voorval stoorde intusschen eene zoo heilige en eerbiedwaardige verrigting. Zekere heidensche slavin, in de zoogenaamde toover- en waarzegkunst van die duistere tijden ervaren, en hiermede haren meesteren veel gewin aanbrengende, vergezelde de Apostelen des Heeren ettelijke dagen, gedurig en bij herhaling uitroepende: Deze menschen zijn dienstknechten Gods des Allerhoogsten, die ons den weg der zaligheid verkondigen.
Alhoewel deze uitroeping, M.T., niets dan waarheid behelsde, zoo voegde dezelve niet het minste in den mond, die dezelve uitsprak, en was zij alzoo voor de zaak des Christendoms als hoogstnadeelig te beschouwen. Immers was de getuige in dezen eene heidensche slavin, bij de inwoners van Philippi als eene waarzegster befaamd geworden. Moest alzoo deze hare getuigenis de mindoorziende menigte niet op het denkbeeld brengen, als bestond er eene zekere overeenstemming, zoo al geen werkelijk verband, tusschen de beruchte heidensche Sibille en de dienaren van het Evangelie? Vatteden deze vermoedens post in het gemoed van zeer eenvoudigen, welke duistere, verwarde en ongerijmde begrippen moest dan het voorondersteld verband tusschen den eerdienst van Jupiter en de aanbidding van God in geest en waarheid niet verwekken bij hen, wier oogen nog naauwelijks geopend waren, om den glans der Goddelijke leere, welke Paulus verkondigde, te aanschouwen!

{==355==} {>>pagina-aanduiding<<}

En was het gedrag der slavin welligt een gevolg van de raadslagen der sluwe en listige vijanden van het Evangelie, ten einde door hetzelve den invloed dier leere te verzwakken en weg te nemen; bestond er dus een boos opzet, om het edel doel van eenen Paulus en Silas tegen te werken en geheel te verijdelen; dan gevoelen wij het volkomen, dat de zaak des Christendoms, op eene alles afdoende wijze, tegen deszelfs openlijke en verborgene bestrijders, behoorde gehandhaafd te worden.
Paulus althans was hiervan volkomen overtuigd; en, gebruik makende van het hem verleend wondervermogen, zegt hij tot de, hem dagelijks naroepende, slavin, of, gelijk in den tekst staat, tot den geest, die in haar was: Ik gebiede u in den naam van Jezus Christus, dat gij van haar uitgaat! en, dus lezen wij verder, hij ging uit terzelver ure; dat is: het werd haar, van dat oogenblik af, onmogelijk, hare tooverkunsten en waarzeggerijen langer uit te oefenen; zelfs het vermogen, om zich iets meer van hare met zoo veel inspanning en moeite aangeleerde kunst te herinneren, was haar ontnomen: zij had opgehouden eene waarzegster te zijn; en de geheele kunstbegaafdheid, die haar, bij den onkundigen hoop, beruchtheid en haren meesteren gewin verworven had, had haar eensklaps begeven.
Was hierdoor de waardigheid van de leer des Christendoms heerlijk gehandhaafd, de baatzucht, zoo gevoelig gestraft, kon, aan den anderen kant, hare teleurgestelde hoop niet ongewroken laten; en, had het den vijanden van Christus' naam niet mogen gelukken, door listig overlegde middelen te zegepralen, zij nemen nu hunne toevlugt tot openbaar geweld. De meesters der slavin - immers zoo stellen wij ons de zaak voor - plaatsen zich aan het hoofd van eenen volksoploop, grijpen Paulus en Silas, voeren hen naar de Romeinsche Overheid, beschuldigen de beide gevangenen, als verkondigers eener nieuwe Joodsche Godsdienstleer, den Romeinen ongeoorloofd te hooren of te omhelzen, en vorderen derzelver straf: de opgeruide menigte ondersteunt deze vordering met

{==356==} {>>pagina-aanduiding<<}
woest geschreeuw, en de heidensche regters aarzelen niet, de aangeklaagden schuldig te verklaren, te geeselen en in den kerker te werpen.
Zoo scheen dan de zaak van het Christendom te Philippi eene verlorene zaak te zijn: dan, wie hierover alzoo mogt denken en spreken, Paulus en Silas waren overtuigd, in wien zij geloofden, en wanhoopten niet aan de zegepraal van Jezus' naam en zaak. Zij toch waren geene kunstiglijk verdichte fabelen nagevolgd, en volkomen zeker, dat de poorten der hel de gemeente des Heeren nooit zouden overweldigen. Maar niet alleen dit; zij roemen in de verdrukking, en, verheugd, dat zij waardig geacht waren, om den naam van Christus, smaadheid en banden te lijden, zingen zij Gode lofzangen, en verhessen zij, in een statig lied, den lof van den Eengeborenen des Vaders, vol van genade en waarheid.
Christenen! verplaatst u, voor eenige oogenblikken, in den kerker te Philippi! Strengelijk gegeeseld, ruwelijk mishandeld, ter prooije aan felle ligchaamssmarten, in het diepste der gevangenis, met de voeten in houten boeijen vastgesloten, en omgeven van alle de eigenaardige verschrikkingen van den middernacht, in eenen akeligen, duisteren kerker, ontglipt aan den mond der beide Godsgetuigen geene enkele klagt, en, zoo aan hun oogal een traan ontrolt, het is die der vreugde en verrukking, welke de toonen aangeven van hun Godverheerlijkend lofgezang. Ziet daar, M.V., de zegepraal van den Godsdienst! Door zijnen weldadigen invloed wordt elke last verligt, elk lijden dragelijk, de zwaarste druk spoor en prikkel tot aanbidding, dankbare hulde en vereering Gods, en een kerker herschapen in eenen tempel, die van den lof des Allerhoogsten weêrgalmt.
En de Gevangenen hoorden naar hen. Aldus luiden de tekstwoorden, welke wij uwer aandacht hebben voorgelezen, en tot wier nadere overweging wij thans overgaan.
In de gevangenis te Philippi bevonden zich, destijds, een aantal gevangenen, beschuldigd of overtuigd van vergrijp tegen de bestaande wetten des lands, en als zoo-
{==357==} {>>pagina-aanduiding<<}
danig, of tot nader onderzoek, of tot het ondergaan hunner straffe, opgesloten; menschen, beroofd van hunne vrijheid, waarvan zij eenmaal een misdadig gebruik of liever misbruik gemaakt hadden, door het plegen van onderscheidene misdaden. Als schadelijke leden uit de maatschappij geweerd, zoo ter handhaving van de veiligheid der burgers, als ter voorkoming van verdere en nog grootere gruweldaden, ondervonden zij of reeds al het gewigt der hun opgelegde welverdiende strassen, of sidderden voor de uitspraak van een vonnis, in gestrengheid evenredig aan de gepleegde wanbedrijven; terwijl de wroegingen van een beschuldigend geweten gewisselijk velen onder hen nog meer folterden dan de straffen, welke de hand der wreekende geregtigheid hun deed ondergaan.
En het is van deze misdadigers, dat onze tekst getuigt: zij hoorden naar hen; te weten, naar het Godverheerlijkend lofgezang, door Paulus en Silas, het zij beurtelings of te zamen, aangeheven.
Het zal wel geene aanwijzing behoeven, M.T., dat wij deze woorden: de Gevangenen hoorden naar hen, niet in dien algemeenen zin moeten opvatten, welke zich slechts tot een bloot werktuigelijk hooren van zekere klanken bepaalt. De vermelding hiervan ware toch eene nietsbeteekende kleinigheid. Immers sprak het wel van zelve, dat een gezang, in den stillen nacht, met luider stemme en uit een volgestroomd gemoed, aangeheven, aangeheven in gewelven, die zelfs eenen enkelen zucht van den ongelukkigen herhalen, door medegevangenen, op niet zeer grooten afstand verwijderd, moest gehoord worden. Maar vermelding verdiende het voorzeker, dat misdadigers, het loslied der Godsmannen hoorende, welverre van hetzelve door ongebondene redenen of lage spotternij te storen, welverre van de gezangen der nieuwaangekomenen door smaad of schimp tot zwijgen te brengen, integendeel, getroffen door toon en inhoud van het aangeheven lied, naar hetzelve, met een toegenegen oor, aandachtig luisterden, en het gehoorde ter harte namen. Maar vermelding, opzettelijke vermelding verdiende het,

{==358==} {>>pagina-aanduiding<<}
dat de lof aan God en den Zaligmaker, waarvan de gewelven des kerkers te Philippi nog nimmer weêrgalmd hadden, in die duistere spelonken niet vergeefs ten hemel steeg, en het klimmend gezang van echte Godsvereerders ziel en zin van ongelukkige misdadigers kon treffen en boeijen. Ja, vermelding, dankbare vermelding verdiende het woord van onzen tekst: En de Gevangenen hoorden naar hen.
Komt, M.G., versterkt uwe aandacht, en volgt mij in de ontwikkeling van de twee hoofdbijzonderheden, welke in de zoo aanstonds gebezigde woorden liggen opgesloten; zij zullen ons tot de aangenaamste overdenkingen overvloedige aanleiding verschaffen.
I. Onze eerste bijzonderheid, welke onmiddellijk in het verhandelde ligt opgesloten, is deze: Het menschelijk hart, zelfs dat van den misdadiger, bezit de vatbaarheid voor ernstige indrukken, die hetzelve door middel van den Godsdienst ontvangt.
De gebeurtenis in den kerker te Philippi is voor onze stelling een sterksprekend bewijs. Wij zagen toch, dat het misdadigers waren, welke, met aandacht en belangstelling, hoorden naar het Godverheerlijkend gezang der beide gezanten van Jezus Christus; en wij staan verbaasd bij een voorval, hetwelk wij overal elders zeer gemakkelijk, maar het allerminst in een' kerker en onder een aantal boosdoeners zouden kunnen verklaren, indien opgemelde stelling de bestaande moeijelijkheid niet geheel wegnam.
Het is zoo, mijne Medechristenen! wij allen dragen in ons binnenste een bedorven hart om; een hart, waarvan de H.S., met zoo veel ernst als waarheid, getuigt, dat deszelfs gedichtsel boos is. Wij allen zijn zondaren; en indien wij zeggen, dat wij geene zonden hebben, zoo verleiden wij onszelven, en de waarheid is in ons niet. Zelfs de besten onder ons moeten met een' Panlus uitroepen: Ik ellendig mensch! wie zal mij verlossen uit het ligchaam dezes doods? Maar, eeuwig dank zij den Vader der barmhartigheid! niet alle de trekken van het Goddelijk deugdenbeeld, hetwelk in den nog reinen mensch

{==359==} {>>pagina-aanduiding<<}
zich zoo heerlijk vertoonde, zijn vernietigd geworden; niet geheel ging de oorspronkelijke adel der menschheid, bij den val van Adam, verloren. Het zij zoo, velen vertoonen, helaas! weinig van de nog overgeblevene trekken, die het zedelijke in den mensch uitmaken: overgegeven aan den dienst der zonde en der zinnelijkheid, is, bij een groot aantal, de vonk, die eenmaal van den Hemel daalde, als onder de assche begraven; bij sommigen schijnt zij uitgedoofd, en getuigt een geheel zinnelijk, zoo al niet dierlijk leven, van de ontzettende laagte, waartoe zij gezonken zijn: dan ook bij de zoodanigen heeft dat Goddelijk licht eenmaal, hoe flaauw dan ook, geschenen, heeft het zedelijk gevoel, hoe zwak dan ook, gesproken, en doet nog het geweten deszelfs stem hooren, te midden van zondige vermaken en onzedelijke bedrijven. En poge ook hij, die zichzelven aan den dienst des kwaads schijnt verkocht te hebben, die regter in het binnenste te doen zwijgen; zijns ondanks laat het geweten zijne regten gelden, en predikt hem matigheid, regtvaardigheid en een toekomstig oordeel, waar hij vurig wenscht, dat alles met dit leven mogt eindigen.
En wat bewijst dit nu anders, M.V., dan dat het menschelijk hart de vatbaarheid bezit voor ernstige indrukken, die hetzelve door middel van den Godsdienst ontvangt? Noemt het eene vonk der Godheid in ons - noemt het zedelijk gevoel - noemt het geweten, of met welke andere namen men die opwekking tot het goede ook moge bestempelen, altijd zullen wij daarbij den weldadigen invloed van den Godsdienst bespeuren, en zonder denzelven mist elke poging ter bekeering haar doel. Opwekkingen en aansporingen, blootelijk ontleend uit de voorschriften eener strenge zedekunde, mogen al eens den op den weg der zonde onbedachtzaam voortgaanden sterveling, voor eenige oogenblikken, doen stilstaan; zij bezitten te weinig vermogen, om hem terug te doen treden, en de aangeprezene liefde tot de deugd om haar zelfs wille is hem te koud en heeft voor hem te weinig bevalligs, om haar pad in te slaan. Maar zie! daar verschijnt de Gods-
{==360==} {>>pagina-aanduiding<<}
dienst van het Evangelie, wel in al zijnen hemelschen luister, maar ook in al zijne zachte aantrekkelijkheid. In het bloed van Christus - zoo spreekt hij - is vergeving en reiniging van alle zonden. Hij is u van God geschonken tot wijsheid, regtvaardigmaking, heiligmaking en volkomene verlossing. Er is geene verdoemenis voor hen, die in Christus zijn. Gij vermoogt alle dingen door Christus, die u kracht geeft, en Hij geeft Zijnen schapen het eeuwige leven. En waar is nu de zondaar, die, bij die stem uit den Hemel, koel, onverschillig en gevoelloos blijven kan? De verkondiging van vrede met God, vergeving van zonden, en eeuwige zaligheid, roert en verteedert het hart, ook van den grootsten zondaar; want het bezit de vatbaarheid, om geroerd en verteederd te worden: het zaad des woords valt in eene goede, toebereide aarde, en nu wordt het de taal van hart en mond: Ik zal opstaan en tot mijnen Vader gaan.
Dit vermogen bezit gij, Godsdienst van onzen Heer! boven alle menschelijke stelsels en zedekunde, als de weldadige hersteller van het Goddelijk deugdenbeeld in ons.
II. De tweede bijzonderheid, insgelijks uit den tekst afgeleid, is deze: Ernstige, godsdienstige indrukken worden vooral gewekt en versterkt door een godvruchtig voorbeeld.
Niemand uwer, M.T., zal er aan twijfelen, of de gevangenen in den kerker te Philippi bezaten de vatbaarheid, welke wij beschreven hebben: dan, het goede, het betere in hen sluimerde; de vonk der zedelijkheid smeulde onmerkbaar onder de assche, ja scheen al minder en minder te gloren, bij gebrek aan toereikend voedsel; bij sommigen was zij welligt schier geheel uitgedoofd. Maar zie! daar treden twee gevangenen den kerker binnen: in hunne daden is niets berispelijks, in hunne woorden niets onbehoorlijks; zij spreken met elkander, en elk woord is een woord van bemoediging, van vertroosting en hoop op God. En nu, ongewoon verschijnsel in eenen kerker! die gevangenen zingen en verheffen, in godvruchtig lofgezang, de heerlijkheid, de magt en goedheid van hun-
{==361==} {>>pagina-aanduiding<<}
nen God, de trouw en liefde van hunnen Zaligmaker! Neen, zoo roerend en treffend, zoo hartelijk en opregt, zoo vurig en dankbaar hadden die Heidenen, voor zoo veel zij zoodanige waren, hunnen Jupiter nog nooit hooren prijzen; zoo had de Jood, indien er zich van die natie eenige onder de gevangenen mogten bevinden, zijnen Jehovah nimmer hooren verheerlijken! Dit wekte aller aandacht, aller belangneming; en, terwijl Paulus en Silas zongen, hoorden de Gevangenon naar hen.
Vooronderstellen wij eens, dat Paulus en Silas, het zij uit moedeloosheid over hun lot, het zij uit vrees voor den mogelijken hoon en schimp hunner medegevangenen, of om welke redenen dan ook, hun Godverheerlijkend gezang hadden nagelaten; dan had dit hun zwijgen nimmer die heerlijke uitkomst ten gevolge gehad, welke hun vrolijk en ernstig gezang zoo weldadig bekroonde. Zoo veel vermag een goed en godvruchtig voorbeeld! En wie uwer, M.V., herinnert zich niet voorvallen van een' gelijksoortigen aard? Hier zien wij een' dienaar der zonde het oor gewillig leenen aan een vroom gesprek; daar hem met eerbied luisteren, bij de voorlezing van eenig goed en stichtelijk boek; elders lokt de toon van het kerkgezang hem den heiligen tempel binnen, dien hij achteloos dacht voorbij te gaan. Wie nwer herinnert zich hier niet den losbandigen zoon, die door het godvruchtig voorbeeld eener edele moeder - de dochter, die door de gesprekken van eenen vromen vader - den echtgenoot, die door de hartelijke taal van echtgenoot, regtschapen leeraar, of vriend, opgewekt en aangespoord werd, om den goeden weg te kiezen, en dien des verderfs te verlaten? Even gelijk slechte voorbeelden tot het kwade lokken en leiden, even zoo, en met nog grooter kracht, werkt het godvruchtig voorbeeld ten goede; en wel allermeest, wanneer eenig meer of minder zwaar lijden den zondaar drukt of dreigt; dan toch heeft de weg der zonde deszelfs bekorende zijde geheel verloren. Maar de vriend van God, de dienaar van Jezus Christus, blijft ook in zijne eigene verdrukking

{==362==} {>>pagina-aanduiding<<}
roemen, en zijn aanlokkend voorbeeld dwingt voor 't minst tot lofspraak, zoo al niet tot navolging van dat spoor, hetwelk hem sterk maakt onder het lijden, kracht geeft in den tegenspoed, moed doet houden onder alle bezwaren, en hem vrolijk doet zingen te midden van den donkersten nacht.
Gij hebt hiervan het sprekendst bewijs opgeleverd, duistere gewelven van den kerker te Philippi! En wanneer ook het geloof aan de kracht van het godvruchtig voorbeeld, ter verwekking van ernstige, godsdienstige indrukken, bij ons mogt verflaauwen, dan willen wij dat geloof krachtig versterken, door in onzen tekst te herlezen: En de Gevangenen hoorden naar hen.
En wat is nu het gevolg, hetwelk wij uit het verhandelde hebben af te leiden? Komt, M.T.! laat ons dit met ernst en aandacht, ten slotte, overwegen.
I. Bezit het menschelijk hart, zelfs dat van den misdadiger, vatbaarheid voor godsdienstige indrukken, dan behooren wij, ook omtrent den diepstgevallenen, ons van en liefdeloos oordeel te onthouden.
Laten wij het niet ontveinzen, M.T., dat er in ons midden, met betrekking tot dit stuk, vele verkeerde begrippen, vele vooroordeelen bestaan. En waren het slechts alleen verkeerde begrippen en vooroordeelen! Maar, ziet niet de hoogmoedige, die nimmer in verzoeking geraakte, om tegen de burgerlijke wetten te zondigen, op den gestraften misdadiger met diepe verachting neder? Zegt niet de schijnheilige, die, door listig overleg, de hand der geregtigheid weet te ontwapenen, tot den diepgevallen' gevangene: Wijk van mij! want ik ben heiliger dan gij? Bestempelt niet de gevoellooze den gestraften zondaar met den naam van een' onverbeterlijken booswicht? Kleeft niet het merk van afkeer, verachting en smaad op het voorhoofd van menigen boeteling, die, in eenen bangen kerker, jaren lang, de wrange vruchten van zijn misdrijf smaken moest? Worden zij, wier voet eenmaal de plaats der openlijke strafoefening betraden, niet andermaal, en gewis zwaarder, gestrast door die

{==363==} {>>pagina-aanduiding<<}
liefdelooze terugstooting, welke, wanneer zij weder terugkeeren in de zamenleving, hen buiten staat stelt, in het zweet huns aanschijns, hun brood te winnen? - Dan, waar zoude ik eindigen, indien ik hier alle de verkeerdheden wilde vermelden, welke menschen omtrent menschen, zondaren omtrent zondaren, in dit opzigt, zich durven veroorloven! Het is zoo, de bevolking onzer gevangenissen bestaat, even als die te Philippi ten tijde van Paulus, uit misdadigers, door de wet wegens hunne wanbedrijven gestraft; maar, zijn die misdadigers ook niet onze broeders en zusters? waren zij niet menschen, alvorens zij misdadigers werden? en nu, misdadig geworden, zijn zij daarom minder ongelukkig? minder beklag en diep medelijden waardig?
Indien wij geene vreemdelingen zijn in ons eigen hart, dan zullen wij, elken dag van ons leven, de opmerking gemaakt hebben, dat wij voor de verleiding tot elke soort van ondeugd blootstaan. Hebben wij die verleiding wederstaan, ook daar, waar zij ons vleijend toelachte, het was voorzeker onder den hoogeren invloed van Gods geest en genade; en wij ondervonden hierbij de voordeelen eener goede, Christelijke opvoeding, van een werkzaam leven, een toereikend bestaan, en eene opgeklaarde kennis aangaande onze verpligting en bestemming. Maar neemt dit alles weg; aanschouwt den misdadiger, wiens opvoeding geheel werd verwaarloosd, wien het aan alle opleiding tot kennis, beschaving en deugd ontbrak, wien ledigheid tot eene vruchtbare moeder werd van allerlei kwaad, wien behoefte dreigde of drukte, in wiens gemoed het weldadig licht van den Godsdienst welligt nimmer een' enkelen lichtstraal deed gloren, en beklaagt hem, wanneer hij in de verzoeking komt, en in den ongelijken strijd met ongeregelde, nooitgetemde driften of begeerten bezwijkt; maar, mijne Broeders! veroordeelt hem niet.
De zoodanigen, wier beeld ik daar schetste, bevonden zich gewis in den kerker te Philippi; en echter was de vonk der Godheid, hoe ook in het duister verborgen, in hen aanwezig: de uitkomst heeft zulks bewaarheid.

{==364==} {>>pagina-aanduiding<<}
Maar hoe! zou het met onze gevangenen, in onze kerkers, anders gesteld zijn? - Neen, G.! laten wij die ongelukkigen niet hard, niet liefdeloos veroordeelen! De vonk behoeft slechts aangeblazen, het vuur slechts aangehouden te worden, om meer en meer te ontvlammen. Ook de grootste misdadiger heeft een hart, voor het goede en deszelfs weldadige indrukken vatbaar; vatbaar voor verbetering en terugkeer op het goede pad. Wilt gij hem daartoe den weg afsluiten door een liefdeloos oordeel, door eene harde behandeling, door een trotsch gedrag, door smaadredenen en schampere verwijten? Maar, M.V., dan zoudt gij uw Christendom eerst moeten afzweren, eerst Hem moeten verloochenen, die eenen boetvaardigen moordenaar aan het kruis Zijnen eeuwigen vrede verkondigd heeft; dan zoudt gij alle geloof aan menschendeugd en menschenbehoud moeten opgeven, en eindelijk, bij het gezigt uwer eigene overtredingen, moeten wanhopen aan uwe eeuwige zaligheid! Neen, Christenen! indien het waar is, dat Jezus Christus voor allen gestorven is, dan is Hij ook voor den grootsten onder de zondaren gestorven; dan aanschouwen wij, in elken gestraften misdadiger, wel een' medezondaar, maar ook een' medeverlosten door het bloed van onzen Heer, voor wiens behoud en redding ons harte gloeit, voor wiens geluk en leven wij alles willen ondernemen, in den geest der echte Christelijke liefde, welke alle dingen verdraagt, gelooft en hoopt, en nimmermeer vergaat.
Mogten wij allen bestendig en steeds levendig overtuigd zijn, dat wij allen, als zondaren, voor den vlekkeloos Heiligen schuldig staan! - Ja, G.! niet hij, die inbreuk maakt op de openbare veiligheid en de bezittingen van den naasten, en daarvoor, op de geregtsplaats en in den kerker, moet boeten, is altijd een zondaar boven anderen zijner medezondaren; het tegendeel aan te nemen, ware wel eene trotsche en ijdele verhessing van eigene schijnverdiensten, die, in het oog van den Heiligen, gelijk zijn aan een wegwerpelijk kleed! Of is de baatzuchtige, de gierige, de schijnheilige, de verkwistende, de wellustige,

{==365==} {>>pagina-aanduiding<<}
de twist en tweedragt zaaijende, de hoogmoedige en onmenschlievende zondaar alleen dáárom minder schuldig voor Hem, die de geesten weegt, omdat geene kerkers en schavotten zijne misdaden beteugelen? Is de onderdrukker van weduwen en weezen minder strafschuldig, dan de roover of dief, wien het slechts aan geveinsdheid en list ontbreekt, om strasseloos te kunnen handelen? Is hij, die, door bedrog en sluwe onderkruiping, het geluk van anderen ondermijnt en het sterfuur van ongelukkigen vervroegt, bij den Alomtegenwoordigen minder strafwaardig dan hij, die een ander van het leven berooft? - Ik bid u, Broeders! laat ons niet oordeelen; maar die staat, zie toe, dat hij niet valle!
Voegt ons alzoo, omtrent misdadigers, een liefderijk oordeel, wij behooren het daarbij alleen niet te laten berusten, maar, en dit is onze
IIde leering, wij moeten, door onze daden, op onze misdadig gewordene natuurgenooten voordeelig pogen te werken.
Paulus en Silas werkten, gelijk wij zagen, door hun godvruchtig gedrag, voordeelig op de gevangenen in den kerker te Philippi, en wij behooren dit edel voorbeeld te volgen. Het is zoo, M.V., onze stand en roeping verschillen grootelijks van die, welke deze groote mannen met zoo veel zelfopoffering vervulden: wij hebben de roeping niet van eenen Apostel des Heeren, zoo min als de gaven, waarmede de groote Tarser zoo rijkelijk was toegerust; maar tot ons is toch ook het woord gesproken: Laat uw licht schijnen voor de menschen, opdat zij uwe goede werken mogen zien, en uwen Vader, die in de hemelen is, verheerlijken!
En vraagt gij nu, T., hoedanig kunnen wij ten nutte van onze misdadige natuurgenooten werkzaam zijn? Ziet dan hier het antwoord, hetwelk wij ons verpligt gevoelen u ernstig op het hart te dringen.
Behandelt nooit eenen misdadiger trotsch en hoogmoedig, maar met hartelijken ernst en deelnemende goedwilligheid. Vernietigt in hem de overgeblevene schaamte niet door verachting en smaad, en ontneemt hem de ach-
{==366==} {>>pagina-aanduiding<<}
ting voor zichzelven niet door onverdiende vernederingen. Toont hem, met woord en daad, dat gij de misdaad verfoeit, maar in den misdadiger, als mensch, belang blijft stellen. Ondersteunt elke onderneming, al is het slechts met eene geringe geldelijke bijdrage, te werk gesteld, om in de kerkers kennis en beschaving, orde en werkzaamheid, zedelijkheid en Godsdienst op onkunde en woestheid, wanorde en luiheid, onzedelijkheid en ongodsdienstigheid te doen zegevieren; en gaat hierin voort, ook dan, wanneer gij de beste pogingen, hiertoe aangewend, bij sommigen zaagt mislukken. Biedt aan den verbeterden zondaar, wanneer hij den bangen kerker verlaat, vriendelijk de hand; en ondersteunt, zoo veel in u is, een ieder naar zijn vermogen, hem, die zich in de maatschappij een eerlijk middel van bestaan poogt te verschaffen: ondersteunt hem door uwe liefdegiften, door uwen raad, door uwe troostredenen, en vooral door een Christelijk voorbeeld.
Aldus werkzaam zijnde, M.V., verrigt gij met de daad een goed, Christelijk, Godverheerlijkend werk, en looft gij uwen God en Heiland, op gelijke wijze, als Paulus en Silas dit deden, toen de kerker te Philippi van hunne lofzangen weêrgalmde. Aldus werkzaam zijnde, betoont gij u waardige medeärbeiders Gods te wezen, en echte dienaars van Christus, die gekomen is, niet om regtvaardigen, maar zondaars te roepen tot bekeering. Aldus werkzaam zijnde, zijt gij navolgers van Hem, die tollenaars en zondaars opzocht, met voorbijgang van schijnheilige en hoogmoedige Pharizeërs, en zult, als hij, (welk eene gedachte!) zielen aan het wis verderf ontrukken.
Laten geene vooroordeelen u terughouden, geene verkeerde begrippen uwen ijver verminderen, geene spotternij u den moed ontnemen. Alwat met den geest der liefde, die tevens de geest des Christendoms is, strijdt, zal eenmaal gewogen en te ligt bevonden worden. Hebt ge met tegenstand te worstelen, met mislukking te kampen, met vooroordeelen te strijden, of u te beklagen over misdui-
{==367==} {>>pagina-aanduiding<<}
ding en bespotting, verliest daarom den moed niet; ook de Heer zelf vond, bij Zijne verschijning, geen geloof in de wereld, en de kerker te Philippi ontving eenen Paulus en Silas in zijne duistere gewelven. Vertrouwt slechts op uwen onzigtbaren Leidsman, en smeekt Hem, geloovig en ootmoedig, om wijsheid en licht, voorzigtigheid en moed, en bovenal om den geest der liefde, die in Christus zoo heerlijk woonde.
Maar, is een zoo edel doel, om op onze misdadige natuurgenooten voordeelig te werken, groot, moeijelijk en veelomvattend, dit spore onzen ijver veeleer aan, dan dat het dien zoude verzwakken. Is het slechts onze spijze, den wil des Vaders te doen, die in de hemelen is, dan zal elke last zacht, elk bezwaar ligter en ligter worden; dan zal God onze zwakke pogingen met Zijnen gunst en zegen bekroonen, en de geredden en teruggebragten op den weg der deugd zullen dan eenmaal, in den dag der vergelding, onze kroon zijn.
Het is zoo, de Christen zal wel niet, bij de bewustheid van zijne gebrekkige pligtbetrachting, het loon berekenen, hetwelk de genade des Albarmhartigen, uit eeuwige liefde, om des Heeren wille, aan de getrouwe navolgers van Jezus Christus eenmaal schenken wil: maar het is hem toch eene groote, zielverheffende en zalige gedachte, waardig gekeurd te worden een medeärbeider van Christus te zijn; het is hem eene verrukkende gewaarwording, het rijk van zijnen Verlosser, ook in kerkers, te mogen helpen uitbreiden; het is hem een hartverblijdend denkbeeld, zielen van den dood gered te hebben; het is hem eere en vreugde tevens, zijn leven toe te wijden ook aan de oprigting van diepgevallenen. En heft hij dan, M.G., zijne blikken boven de grenzen der aarde, om zich met de gedachte aan eeuwig leven en onsterfelijkheid te verkwikken, wie beschrijft het, wat hij gevoelen moet, wanneer hij hen, die hij hier den heilweg wees, zich voorstelt, als hem ontmoetende in de eeuwige woningen!...
En dan die groote dag der toekomst van Jezus Christus!

{==368==} {>>pagina-aanduiding<<}
o, Hoe zalig is het den Christen, te midden van zijne bemoeijingen, om tot heil van misdadigers werkzaam te zijn, aan denzelven te denken! T.! mogt die groote dag in dezen oogenblik, in al zijne heerlijkheid en luister, vertroostend voor uwe verbeelding staan! Mogten gij en ik en wij allen dien heildag eens zonder schrik zien naderen, en alsdan behooren onder het getal van hen, tot wien de Zoon des menschen zeggen zal: Komt in, gij gezegenden mijns Vaders! beërft het Koningrijk, dat voor u bereid is van vóór de grondlegging der wereld. Want ik was in de gevangenis, en gij zijt tot mij gekomen. Zoo velen gij dit aan den minsten mijner broederen gedaan hebt, hebt gij dit aan mij gedaan. - Amen!





Iets, betreffende het behoedend vermogen der zink, om het roesten der metalen voor te komen.

Onlangs las ik in het doorgaans zoo belangrijk Maandwerk la Bibliothèque universelle (Sept. 1824) een door den Heer h. davy opgesteld en uit de Philosophical Transactions overgenomen artikel; en daar mij de inhoud allerbelangrijkst toescheen, zoo wilde ik eenige der in hetzelve opgegevene proeven herhalen. Voor hem, die het stukje, het zij in de Philosophical Transactions, het zij in boven bedoelde Maandwerk, gelezen heeft, zal het overtollig zijn, iets ter verdere aanprijzing der belangrijke waarnemingen te zeggen; men is dezelve aan davy verschuldigd, en dit is aanbeveling genoeg; doch voor hem, die deze Memorie niet gelezen heeft, zal het welligt niet onaangenaam zijn, het verhaal van mijne proeven te doen voorafgaan door een verslag van die, welke door den Heer davy zijn genomen.
1o. Ten einde de oorzaken te onderzoeken van de spoedige vernieling der koperen platen, met welke men de schepen bekleedt, onderwierp davy verschillende soorten van koperen platen aan den invloed van het zeewater. Bij dit

{==369==} {>>pagina-aanduiding<<}
onderzoek vond hij, dat de spoedige vernieling der koperen platen niet afhangt van de meerdere of mindere zuiverheid van het koper.
2o. Wanneer men eene gepolijste koperen plaat in het zeewater laat liggen, dan wordt het koper in de eerste twee uren geelachtig. Een wolkje, eerst wit en vervolgens groenachtig, vertoont zich in het water, en in minder dan een dag wordt het koper reeds aangetast. Men ziet vervolgens in het water een steeds toenemend blaauwachtig groen bezinksel; terwijl dat gedeelte van het koper, hetwelk in aanraking met de lucht is, grasgroen wordt. - Langzamerhand verliest het zeewater zijnen zouten smaak, door het ontstaan der koolstofzure soda.
Volgens het gevoelen van davy, kan de soda of talkaarde door een metaal niet worden afgescheiden, dan alleen wanneer er eene opneming van zuurstof plaats heeft. Daar bij deze ontleding van het zeewater geene loslating van waterstof plaats vond, zoo als het geval zoude geweest zijn, zoo de zuurstof uit het water zich met het koper vereenigd had, zoo moest het koper deze zuurstof aan de dampkringslucht verschuldigd zijn. Deze waarheid staaft hij door nadere proeven, doch welke niet in een onmiddellijk verband staan met hetgene mij de hoofdzaak in zijne Memorie toeschijnt, namelijk het waarnemen van het behoedend vermogen der zink. Ik ga dus over tot dat gedeelte zijner Memorie, waarin hij dit door zijne genomene proeven aantoont.
3o. Het vroeger door davy reeds geopperde gevoelen, dat men de scheikundige verwantschappen kan versterken of wijzigen door het veranderen van den electrieken staat der stoffen, en dat de stoffen zich niet met elkander vereenigen, dan in zoo verre zij zich onderling in een' tegenovergestelden electrieken staat bevinden, bragt hem op de volgende belangrijke ontdekking:
Volgens de tafel van berselius (Essai sur la théorie des proportions chimiques et sur l'influence chimique de l'electricité, Paris 1819) is het koper een der zwakste positive metalen. Door hetzelve in aanraking te

{==370==} {>>pagina-aanduiding<<}
brengen met een sterker positif metaal, kan men het koper tot den negativen toestand brengen, en in dit geval zal het zuur zich met dit positive metaal vereenigen, en het door deze verbinding der twee metalen negatif geworden koper niet aandoen. - De uitkomst beantwoordde geheel aan zijne verwachting. Het tin is positiver dan het koper, en hij vond, dat een stukje tin eene koperen plaat, welke 200 maal zoo veel oppervlakte aanbood, in het zeewater gedompeld, voor het aanslaan bewaarde; doch in acht of tien dagen was het tin met eene korst van onvolkomen zeezoutzuur tin bekleed, en de werking van het tin hield op. Nam men, in plaats van tin, ijzer of zink, dan behield hetzelve het behoedend vermogen.
4o. Na deze ontdekkingen vervolgde hij zijne onderzoekingen, onder aanhoudende veranderingen, zoo wat de gedaante der platen als de wijze van vereeniging betreft, en steeds met het beste gevolg. Zoo vond hij, dat een stukje zink, van de grootte van eene kleine erwt, eene oppervlakte van koper van 40 à 50 Engelsche duimen voor roest bewaarde, onverschillig waar en hoe het aan de plaat was vastgemaakt. - Onder de verschillende proeven, welke door hem beschreven worden, komen mij de volgende het opmerkelijkste voor:
Aan eene koperen plaat van 40 duimen (Eng.) oppervlakte verbond hij, door middel van een eindje koperdraad, hetwelk een voet (Eng.) lang was, een' ijzeren spijker van een duim (Eng.) lang, en dompelde het een en ander in het zeewater. Gedurende acht dagen hield hij deze plaat met den spijker in het water, zonder dat de koperen plaat door hetzelve werd aangedaan.
Een reepje koper en een reepje zink werden met hunne einden aaneengesoldeerd. Beide einden dezer zamengestelde strook metaal werden nu elk in een potje met zeewater gedompeld; en daar men, door middel van een weinig met zeewater doordrongen werk, deze twee hoeveelheden zeewater met elkander had in verbinding gebragt, zoo bleef het koper geheel voor den invloed van het zeewater bewaard.

{==371==} {>>pagina-aanduiding<<}

Twee eindjes koperdraad, van welke het eene voorzien was van een stukje zink, werden, elk afzonderlijk, in een' grooten bak met zeewater gelegd. Het eene stukje koperdraad werd al spoedig door het zeewater aangetast, en men bespeurde in het water dadelijk het groen bezinksel; het andere stukje, hetwelk men met zink gewapend had, bleef geheel zuiver. Maakte men ook meer dan één stukje zink aan dezelfde koperen plaat vast, de uitwerking bleef altijd dezelfde.
5o. Men maakte boven op eene plaat koper een stukje zink, en van onderen een veel grooter stukje ijzer vast; en, na 15 dagen in het zeewater gelegen te hebben, was niet alleen de koperen plaat, maar zelfs ook het ijzer, geheel roestvrij gebleven.
Tot zoo verre gaat de door den Heer davy opgestelde Memorie.
Ik wilde mij het genoegen verschaffen, het behoedend vermogen der zink zelf waar te nemen. Hiertoe nam ik twee ronde platen rood koper, welke elk 454 Nederlandsche duimen oppervlakte aanboden, en nadat ik op het midden der eene plaat een knopje zink van 0,15 duimen oppervlakte had bevestigd, zoo plaatste ik beide deze platen elk in een' verglaasden pot met zeewater (zamengesteld volgens thenard). Nog geen 24 uren was de plaat zonder zink in het water geweest, of dezelve had niet alleen haren metaalglans verloren, maar het water was met een aanmerkelijk groen bezinksel beladen. Niettegenstaande de oppervlakte der zink tot die van de koperen plaat stond als 1:3000, zoo was deze kleine hoeveelheid zink nog toereikende geweest, om het koper voor den invloed van het zeewater te behoeden. Meer dan 14 dagen bleven de platen in het zoute water, tot dat eindelijk het water geheel opgedroogd was, en toen vond men op den bodem van den eenen pot een zeer aanmerkelijk groen bezinksel, terwijl men in den anderen pot alleen een wit poeder (vermoedelijk zeezoutzure zink en talkaarde) vond. - Het zink-knopje was spoedig zoodanig door het zeewater aangedaan, dat het dadelijk den

{==372==} {>>pagina-aanduiding<<}
metaalglans verloor, en nog geen acht dagen was hetzelve in het zeewater, of het knopje viel, in zoo verre hetzelve boven het plaatje uitstak, van hetzelve af. Hierdoor was de oppervlakte van het knopje kleiner geworden, en toch bleef de koperen plaat roestvrij.
Na deze proef zoo wèl te hebben zien gelukken, nam ik, naar aanleiding der laatste door davy genomene proef, het besluit, eens te onderzoeken, in hoeverre de zink ook het ijzer voor roest zoude bewaren. Ik nam tot dit einde twee ronde plaatjes van gesmeed ijzer, biedende elk eene oppervlakte van 127 Nederl. duimen aan, en plaatste op een derzelven een knopje zink van ongeveer 0,14 vierkante duim oppervlakte. Hierstond dus de oppervlakte der zink tot de oppervlakte van het ijzer = 1:907. Deze twee ijzeren plaatjes hing ik aan twee draadjes, op een' zekeren afstand van elkander, op eene verdekte, doch zeer vochtige plaats. Na twee dagen werden dezelve een weinig door roest aangedaan, en toen zij nogmaals twee dagen hadden gehangen, was het plaatje zonder zink veel sterker verroest, terwijl dat, hetwelk met zink gewapend was, in dien tijd niet van aanzien veranderd was.
Nu nam ik deze plaatjes van daar, en legde dezelve nevens elkander in de open lucht. De menigvuldige regen, die toen juist viel, maakte, dat beide de plaatjes zich met roest bekleedden; doch het ongewapende merkelijk minder dan het andere. Nog vier dagen liet ik de plaatjes liggen, en nu, voornemens zijnde andere proeven met dezelve te nemen, nam ik ze weg, en schuurde ze met roestpapier af. Het gewapende plaatje bragt ik met weinig moeite tot zijnen vorigen staat terug; maar bij het andere plaatje was de roest veel sterker ingevreten.
Toen zij beide schoon waren, nam ik twee porseleinen bakjes, in welke ik pekel deed (bestaande uit 5 wigtjes zout, opgelost in 250 wigtjes fonteinwater). In deze pekel plaatste ik de beide plaatjes, en nog geen 24 uren waren zij in het zoute water geweest, of het ongewapende plaatje was met een rood bezinksel bedekt, hetwelk aan de geheele hoeveelheid pekel zijne roode kleur

{==373==} {>>pagina-aanduiding<<}
mededeelde. Na verloop van 48 uren was dit bezinksel aanmerkelijk sterker geworden, en na verloop van vier dagen was de pekel door dit bezinksel, hetwelk donkerbruin was geworden, bijna geheel ondoorschijnend. Het met zink gewapende plaatje had zoo min, als de pekel, in welke hetzelve was gelegd, eenige verandering ondergaan; alleen bespeurde men een weinig wit bezinksel (vermoedelijk zwavelzure of koolstofzure kalk, met welken het fonteinwater in deze streken zeer bezwangerd is) en zeezoutzure zink. Het zink-knopje was wel een weinig doffer geworden, doch niet merkbaar verminderd.
Deze proeven hebben mij geleerd:
1o. Dat, alhoewel de zink de verroesting van het ijzer, in eene vochtige lucht geplaatst, wel schijnt te verminderen, derzelver invloed oneindig minder sterk is, dan wanneer het gewapende plaatje in het zoute water gedompeld is. Vermoedelijk zal de reden hiervan gelegen zijn in de minder goede geleiding der electrieke vloeistof in de lucht, dan in het zoute water.
2o. Dat, even zoo als de zink het aanslaan of roesten der koperen platen in het zoute water belet, zij ook het ijzer voor den invloed der pekel bewaart. Dit laatste heeft bij mij de vraag doen ontstaan: Wat zoude het bekleeden der schepen met ijzeren platen, in plaats van met koper, in den weg staan, wanneer men dezelve, door het plaatsen van zink-knopjes, voor den schadelijken invloed van het zeewater konde bewaren? De beantwoording dezer vraag is zoo wel voor onze scheepvaart als voor onze kunstvlijt te belangrijk, dan dat ik dezelve niet zoude opperen. Mogten mijne proeven deskundigen uitlokken andere te nemen, welke meer afdoen, en mogt men langs dien weg tot de beantwoording dezer vraag geraken!
Ik gevoel wel, dat bij het met ijzer bekleede schip eene geheel andere omstandigheid plaats heeft, dan bij het in pekel gedompeld plaatje. In het laatste geval is het plaatje bestendig in aanraking met dezelfde pekel, terwijl bij het met ijzerblik bekleede schip hetzelve aanhoudend door

{==374==} {>>pagina-aanduiding<<}
ander zout water wordt bespoeld. Zal nu in dit laatste geval de vernieling van het ongewapend ijzerblik niet oneindig spoediger voortgaan, en zal hierdoor het behoedend vermogen der zink niet nog meer in het oog loopen?

Luik, den 10 Jan. 1825.

w.a. bake, Majoor der Artillerij, en Onderdirecteur van 's Rijks IJzergeschutgieterij.

Verslag van een bezoek der onderscheidene, thans in de noordelijke provinciën bestaande koloniën, opgerigt door de Maatschappij van Weldadigheid.

In het laatst der maand Augustus van het jaar 1824, mij ambtshalve naar Groningen moetende begeven, bezocht ik voor de derde maal de belangrijke, sinds den jare 1818 opgerigte Koloniën, gelegen in de Provincie Drenthe, enz. en overgenoeg bekend onder den naam van Frederiksoord.
Het was in de maand November 1818, dat ik, op eene terngreize van Groningen, werwaarts dezelfde ambtsverrigtingen mij destijds geroepen hadden, voor de eerste maal dit oord, en alzoo den eersten aanleg der aldaar begonnene on derneming, in oogenschouw nam, vereerd door de persoonlijke aanwijzing en begeleiding van den zoo kloeken ontwerper, als onvermoeid werkzamen uitvoerder van het groote plan dier inrigting, den Heer Generaal Majoor van den bosch.
In October 1822 bezocht ik, bij gelegenheid eener almede uit ambtsbetrekking gemaakte reize naar Zwolle, deze landstreek andermaal, en werd alstoen reeds in staat gesteld, om den gelukkigen voortgang van het begonnen werk waar te nemen; deszelfs uitbreiding, en de duidelijke kenmerken van het welslagen der eerste proeven, vielen mij op eene aanmerkelijke wijze in het oog. Ter zelfder tijd heb ik mij ook van Zwolle naar de Ommerschans begeven, om ook deze uitbreiding der koloniale inrigtingen, die zoo onmiddellijk de wering der bedelarij ten doel heeft, met eigene oogen te aanschouwen.
Van de herhaling mijner bezoeken, hoezeer dezelve niet

{==375==} {>>pagina-aanduiding<<}
geschied zijn ten gevolge van opzettelijk daartoe aangevangene reizen, en alzoo als geene eigenlijke naauwkeurige inspectiën moeten betracht worden, maak ik daarom voorloopig gewag, eensdeels omdat ik voor mijzelven daaruit eene wezenlijke voldoening gesmaakt heb, en ik mijne wenschen, die ik bij de aanschouwing van den eersten aanleg vormde, vervuld, ja overtroffen heb mogen zien, anderdeels omdat ik vertrouw, dat mijne opgave, als ooggetuige, juist daardoor eenig belang zal mogen verwekken, dat ik op verschillende tijdpunten, en alzoo met beoordeeling der gemaakte vorderingen, deze belangrijke inrigtingen heb waargenomen, voor de gebrekkige mededeeling waarvan ik verschoonende toegevendheid vrage.
Bij de aankomst te Frederiksoord in het Logement aldaar, hetwelk als het hoofdkwartier van gemelde oord kan beschouwd worden, valt de eerste aanleg, onder den naam van Kolonie No. 1 bekend, dadelijk in het oog. Dezelve bevindt zich thans in eenen staat van volkomene kultuur, hoezeer, slechts zes jaren geleden, die zelfde grond niets dan eene onbebouwde heide was. Ruim een twintigtal hoeven staan in eene regelmatige orde en afstand van elkander op dezen eersten aangelegden grond, en zijn omgeven, ieder met drie en een halven morgen lands, dat nu, welbebouwd zijnde, in de behoefte van iedere hoeve overvloediglijk voorziet, daar de veldvruchten, door hetzelve opgeleverd, naar eene matige berekening, ten minste op eene jaarlijksche inkomst van f 250 voor iedere dier hoeven kunnen gesteld worden.
Aan deze eerste Kolonie is No. 2 als vereenigd te beschouwen, zoo door den staat van derzelver kultuur, als door de nabijheid aan dezelve. Ook de gebouwen, tot Magazijn, woning van den Onderdirecteur, spinzaal en school dienende, en in het middelpunt van No. 1 staande, strekken tot gemeenschappelijk verband en gebruik voor deze twee eerste afdeelingen. De gezamenlijke woningen, en de zich in dezelve bevindende huisgezinnen, zijn alzoo sedert een paar jaren tot ééne gemeente vereenigd.
Aan het einde van No. 2 gekomen zijnde, komt men, door een' breeden en regtlijnig getrokken weg, aan Kolonie No. 4. Dwars tegen den genoemden weg breidt deze zich, in eene groote uitgestrektheid, uit van het Oosten naar het Westen, zoodat men derzelver verschillende rigting gevoegelijk, naar de oude benaming van het oord, waarin die Kolo-
{==376==} {>>pagina-aanduiding<<}
nie gelegen is, verdeeld heeft in Oost- en West-vierdeparten. In het middelpunt van dezelve bevindt zich almede een schoolgebouw, in hetwelk tevens een altaar is gesticht, achter deuren besloten, gedurende het gebruik der zaal als school, doch bij zon- en feestdagen ten gebruike van den Roomschkatholijken eerdienst geschikt, waarvan de uitoefening is opgedragen aan een' Kapellaan, die eene woning heeft, aan hetzelve gebouw gehecht. Deze inrigting was noodwendig voor kolonisten tot gemeld Kerkgenootschap behoorende, dewijl zich in de nabijheid geene Roomschkatholijke kerk bevindt; hetgeen het geval niet is met leden van den Protestantschen eerdienst, welke in het naburige dorp Vledder en andere omliggende plaatsen tot de waarneming hunner Godsdienstpligten gelegenheid hebben, en daartoe ook gehouden zijn. Voorts zijn nabij het bovengenoemde gebouw ook het Magazijn, de winkel van alle noodwendigheden, eene spin- en weefzaal en verwerij, woningen voor den spinbaas, alsmede die van een' Onderdirecteur. Deze afdeeling is doorsneden door eene gegravene vaart, die zich in de geheele lengte uitstrekt, meer dan een uur gaans lang. Aan wederzijden van den weg, welke nevens het gemelde kanaal loopt, staan de hoeven, aan iedere van welke insgelijks drie en een halve morgen tot derzelver bebouwing en bestaan behooren. Het getal der hoeven wordt op ruim honderd gerekend, welke, zoo ik meen, alle bewoond zijn.
Aan het einde van deze zoo uitgestrekte buurt westwaarts gekomen zijnde, vervolgt men den weg eenigzins links afgaande, en men treedt eene nieuwe afdeeling in, welke het nommer 6 voert. Van denzelfden aard is de inrigting en bouw der aldaar staande hoeven, en zoo ook de grondverdeeling om en bij dezelve. Het getal der hoeven is hier tusschen de zestig en zeventig, op ééne lange rij, die zich een half uur wijd uitstrekt, en in eene vroeger aangelegde, doch moeijelijk ter bebouwing gebragte afdeeling voert, te weten die, gemerkt
No. 3, welke, met No. 6 vereenigd, onder den naam van Willemsoord bekend is; waartoe dan ook de ruime schoolzaal, die een driehonderdtal kinderen opneemt, en de andere gebouwen, die tot den spin- en weefarbeid en tot de woningen van Onderdirecteur enz. dienstbaar zijn, het gemeenschappelijk verband dezer vereenigde nommers daarstellen.
Ten einde gekomen zijnde van genoemde No. 6, bestaande uit honderd hoeven, met de gewone hoeveelheid morgens gronds

{==377==} {>>pagina-aanduiding<<}
bij dezelve, vindt men zich geleid, ter westzijde, aan de grenzen der Kolonie, op het Overijsselsche grondgebied, niet ver van Steenwijk, en noordwaarts digt aan het territoir der provincie Vriesland, Steenwijkerwolde en andere omliggende dorpen. Aan dit uiteinde is men op een' afstand van ruim twee uren van het middelpunt, of (zoo als ik het reeds noemde) van het hoofdkwartier der Koloniën, het Logement namelijk, in hetwelk ook de algemeene Directeur der Koloniën, de Heer w. visser, die, om zijne persoonlijke hoedanigheden en verdiensten in de vervulling van den aan hem toevertrouwden post, te regt wordt geëerd en hooggeacht, zijne bijzondere woning heeft; terwijl zich in de nabijheid daarvan het lokaal bevindt voor de Directie en het Bureau der algemeene Boekhouding, benevens het Magazijn van kleedingstukken, huisraad en verdere benoodigheden der aankomende kolonisten, welke thans alle, immers voor het grootste gedeelte, in de Koloniën vervaardigd worden. Slechts door een' kleinen kamp lands en eenig bosschaadje is dit laatste lokaal afgescheiden van het huis met eenigen tuingrond, genaamd Westerbeek, hetwelk in huur bewoond wordt door den Generaal van den bosch, en ver af is van eene aanzienlijke woning, zoo min wat deszelfs uiterlijke bouworde als deszelfs ruimte en versiering betreft, uit te maken, doch waarin zich voor het oog der ziel een luister verspreidt, dien de pracht van paleizen noch de schitterendste rijkdom kunnen evenaren. Van uit dit eenvoudig landverblijf toch straalt het licht, ontstoken in het brein des edelen bewoners, die geheel het aanwezen der door zijn vernuft daargestelde bevolking bezielt en met eene onafgebrokene zorg staande houdt, daarin, volgens 's mans zedige, meermalen gedane betuiging, door de schrandere en volijverige medewerking van het medelid der permanente
Commissie, den Heer Advocaat faber van riemsdijk, bijzonderlijk ondersteund, en niet min krachtdadig beschermd en in zijn edel streven gehandhaafd door den waardigen Koningszoon, die, als het Hoofd des algemeenen bestuurs der Maatschappij, zich bij de verarmde menschheid, op eene zoo uitstekende als doelmatige wijze, verdienstelijk gemaakt heeft.
Doch om tot het verbaal mijner verdere bevinding weder te keeren, zoo moet ik mijnen weg nemen naar het tegenovergestelde einde der Kolonie No. 4, dat is, aan derzelver ooster-grenszijde; van daar komt men in den nieuweren aan,

{==378==} {>>pagina-aanduiding<<}
leg, dien van de Kolonie No. 7. Dezelve onderscheidt zich reeds op een' grooten afstand voor het oog door de roode pannen daken, waarmede de aldaar opgerigte huizen bedekt zijn. Een zeventigtal derzelven zijn, op den gewonen afstand van elkander, in twee rijen gebouwd. De landverdeeling is dezelfde als bij de vroeger aangelegde Koloniën, en de landontginning is gedeeltelijk voltooid. Slechts weinige dier huizen zijn tot nog toe bewoond; zoodat er voor Gemeente- en Armenbesturen zich gelegenheid opdoet tot opzending van huisgezinnen. De aanschouwing dezer ledig staande hoeven verlevendigde in mij den wensch, dat toch niets verzuimd wierd, om daarvan gebruik te maken, daar immers de dagelijksche ondervinding, zoo wel in de steden, als op het platte land, genoegzaam aantoont, dat behoeftige huisgezinnen aldaar niet, zoo als hier, in de gelegenheid zijn, om door eigen arbeid zich aan de behoefte en de vernedering, om van aalmoezen te leven, te onttrekken. Alleen de vestiging van zoodanige huisgezinnen is de gift, die zij behoeven, benevens hunne opleiding tot den arbeid. De tot dat einde in het werk gestelde middelen, de maatregelen tot het gepast aanwenden van dezelve, zijn de voorwerpen van de zorg van het over hen gesteld beheer. Daartoe is het noodig geweest, en blijft het zulks nog, om, door opzigt over hunnen arbeid, en over de wijze, waarop die moet worden verrigt, het doel te bereiken, om hun daaruit het bestaan en het onderhoud te kunnen verschaffen en te doen verdienen. Zonder dit toezigt, zonder de aanwijzing van deskundigen in den veldarbeid, en alwat tot het landbouwkundig bestaan vereischt wordt, zouden althans de meeste dier lieden, aan welke die werkzaamheden vreemd waren, tot hunnne schade gearbeid, en menigte bijzonderheden verzuimd hebben, die, gelijk zulks bij landlieden bekend is, van zoo veel belang zijn waar te nemen, wil de landman zich een' goeden uitslag van zijne moeite beloven. Zoo is dienaangaande de mest-bereiding, door
de vermenging van denzelven met onderscheidene grondstoffen, alles naar den aard en de behoeften van den te bebouwen grond en de plaatselijke omstandigheden, een dier voorwerpen, welke de opmerkzaamheid der opzieners, even zoo als de aandacht op de volbrenging van de opgelegde taak des arbeids en derzelver regeling, gedurig moeten bezig houden. Onder dit toezigt vindt de kolonist, die nog kort te voren als een ballast van de burgerlijke zamenleving zijn

{==379==} {>>pagina-aanduiding<<}
aanwezen voortsleepte, zich nu weldra in staat gesteld, om, door arbeid, zijn dagelijksch loon, geene aalmoes, te verdienen. In dit gevoel van verdienste is zijne vrijheid gelegen. Zijn stand is even als die eens gewonen daglooners. Verzuimt deze zijnen arbeid, zoo lijdt hij gebrek en armoede. Stand en behoefte verbinden dezen aldus even zoo tot arbeid. Hem wordt die opgelegd door zijnen landheer of boer, bij wien bij zijn dagloon moet verdienen. Hij staat dus gelijk met den kolonist, behalve dat de laatste daarenboven verzekerd is, dat hem geen arbeid ontbreken zal; en er bestaat dus voor hem geene bezorgdheid, dat hij zijn loon niet zal kunnen verdienen. Dat is de weldadigheid, die hem bewezen wordt, en daarover behoeft hij niet te blozen. Zijne meerdere of mindere welvaart, de afdoening zijner aangegane schuld voor zijne vestiging, hangt nu af van zijn gedrag; en men bespeurt zulks weldra bij een bezoek in zijne woning, bij eene ondervraging naar zijnen toestand. Heerscht er uiterlijke knapheid op het lijf der bewoners, op huisraad, enz. zoo is men verzekerd een voldoenend antwoord te hooren. ‘Ja,’ zoo luidt het gewoonlijk, ‘wij moeten arbeiden; maar dit zouden wij overal doen moeten, om den kost te kunnen winnen, en elders ontbrak er ons de gelegenheid toe; die vinden wij nu hier, hebben, God zij gedankt! door arbeid het dagelijksch brood, en winnen zelfs iets over.’ Bij anderen, waar de uiterlijke gedaante slordigheid en eene moedelooze ontevredenheid, op het eerste aanzien, vertoont, hoort men een' klaagtoon opheffen over de soberheid van hun bestaan en de schraalheid van hun voedsel. Zij geven dan gewoonlijk verschillende voorwendselen op, die hen beletten, om het voorbeeld dier genen, die de hun opgelegde taak des arbeids vervullen, en daardoor in beteren toestand zijn, na te volgen; doch het blijkt weldra, dat zij meestal de eigene bewerkers van hun minder gelukkig lot zijn, en in alle gevallen zijn zij gelijk aan
menigen braven, doch armoedigen daglooner, die, door gebrek aan gelegenheid tot arbeid, zich met een schraal onderhoud moet behelpen, en alzoo niet minder, en niettegenstaande zijnen vlijtigen aard, aan wisselvalligheden van de fortuin onderworpen is. Bestaan er echter wezenlijke redenen, die bovengenoemden verhinderen tot beteren staat te geraken, zoo wordt daarin te gemoet gekomen, en inmiddels worden de zoodanigen, en althans hunne kinderen, allengskens aangemoedigd en opgeleid, om

{==380==} {>>pagina-aanduiding<<}
eenmaal hunne krachten in te spannen, ten einde zich tot dien beteren staat te brengen; zij worden althans van geheele werkeloosheid, van den kanker der luiheid en bedelarij afgehouden, en aan hunne kinderen, in plaats van dit verpestend voorbeeld bij hunne ouders te zien, wordt de weg gebaand tot een eerlijk bestaan in de maatschappij. Op deze wijze dan, en in de beschouwing van den staat der zake, zoo als die waarachtig is, is hier meer uitgeregt, dan eene verplaatsing van Armen. Hunne vestiging toch bevrijdt hen van den naam van Armen; want die zijn brood verdient, is geen arme meer. In hunnen vorigen staat, van openlijke of bijzondere liefdegiften moetende leven, zonken zij steeds dieper; zij en hunne kinderen waren den bedelstand nabij. Het verledene kan dus met het tegenwoordige in geene vergelijking komen. Dat zij in eenen staat van afhankelijkheid zijn, omtrent de opbrengst van hunne aangewende vlijt, zal toch wel niet meer hun gevoel krenken, dan de afhankelijkheid van de gunst eener uit te reikene armengift! - Een verder onderzoek naar den tegenwoordigen staat hunner afhankelijkheid levert weldra de beschouwing op, dat die niet alleen noodzakelijk is, om een' nadeeligen uitslag van den aangewenden arbeid voor te komen, maar dat ook, door aan den arbeidenden kolonist niet de beschikking over de voortbrengselen van zijnen veldarbeid over te laten, maar die te doen inzamelen bij het algemeen koloniaal bestuur, juist het middel gevonden is, om de overwinst zijner verdiensten voor hem te besparen, en hem alzoo eenmaal in een' geheelen staat van onafhankelijkheid te brengen, door de voldoening van zijne aan de Maatschappij gemaakte schuld; te weten: de kosten der voor hem gebouwde woning en gedane landontginning; de verstrekking van vee, huisraad, ligging, kleeding en alle die eerste behoeften, en het genot van levensonderhoud, dat hem vóór zijn verdiend loon is uitgereikt geworden. De wijze nu, waarop daartoe eene
rekening met hem gehouden wordt, door eene boekhouding, sluitende met de aanteekening op een zakboekje, waarvan ieder kolonist houder is, en die wekelijks gesaldeerd en zorgvuldiglijk gecontroleerd wordt, zal wel daarom niet te verwerpen zijn, omdat dezelve overeenkomt met het beheer, hetwelk te dien aanzien bij militaire korpsen wordt in acht genomen, daar dezelve volkomen doeltreffende bevonden wordt, en eene geregelde orde in het bestuur en de comptabiliteit met eene regtmatige uitreiking

{==381==} {>>pagina-aanduiding<<}
van het verschuldigde naar ieders verdiensten vereenigt. Dat daartoe een veelvuldig opzigt vereischt wordt, en dat dit moet opklimmen van de in verschillende klassen verdeelde opzieners over den arbeid, als Wijkmeesters, Onderdirecteurs enz., tot de algemeene kolomale Directie, zal wel geene verwondering baren, zoo min als de noodzakelijkheid, om tot dit bestuur en beheer geschikte en bezoldigde beambten te bezigen.
Ik ga thans voort, om de op mijne reize gedane waarnemingen verder aan te stippen.
Na de laatste Kolonie, No. 7, door te zijn gereden, vervolgde ik mijnen weg op Klein Wateren, alwaar het Gesticht van Opvoeding is opgerigt. Door welgeplaatste palen, met dit opschrift voorzien, wordt de weg derwaarts aangewezen, en men krijgt weldra de gebouwen in het oog. Hoogstbelangrijk en nieuw is deze inrigting; zij is de uitwerking van den vooruitzienden geest des grooten Oprigters. Het beroemde Instituut van den Heer van fellenberg, te Hofwijl, heeft onder zijne leerlingen geteld een' persoon, met name h. mulder, derwaarts door een ongenoemd menschenvriend, die de kosten daarvan gedurende 3 à 4 jaren gedragen heeft, gezonden, ten behoeve der Maatschappij. Deze man, volkomen aan het oogmerk zijner zending beantwoord hebbende, is nu aan het hoofd gesteld van het bovengemelde gesticht. Onder zijne opkweeking en toezigt staat thans reeds een dertigtal wakkere jongelingen, uit de Koloniën genomen. Deze worden, op den om en bij het gesticht aangekochten grond, waarvan thans een 25 morgens zullen ontgonnen zijn, geoefend in allerlei landbouwkundige werkzaamheden, gepaard met huisselijk onderwijs in alles, wat voor den stand eens beschaafden landbouwers nuttig en voegzaam kan gerekend worden. Tot ontwikkeling der ligchaamskrachten, wordt aan deze kweekelingen gelegenheid verschaft tot gymnasticke oefeningen. Zij wilden mij wel eenig bewijs hunner vaardigheid dienaangaande geven. Hunne houding en gelaat, hunne vlugge hulpvaardigheid, mij blijkbaar in de verzorging van mijn rijtuig en paarden, wekten reeds eene aangename gewaarwording in mij op. Het was, alsof zij mij daardoor het gemis wilden vergoeden, dat ik ondervond, door het niet aantreffen van hunnen kundigen Leermeester en Hoofd, den Heer mulder voornoemd, die, daar het Zondag was, reeds vroegtijdig naar Veenhuizen was uitgereden, om aldaar

{==382==} {>>pagina-aanduiding<<}
de Godsdienstoefening bij te wonen. - Na het woonhuis van gemelden Heer, benevens de daaraan gehechte vertrekken tot logement der kweekelingen, met de daarbij gevoegde school- en oefenzalen, bezigtigd te hebben, verliet ik deze wakkere jeugd, en de dienstvaardige onderhoorigen van het gesticht, met eene wezenlijke voldoening, en een gerust vertrouwen op het doelmatige ook van deze inrigting, welke strekken moet, om, in deze kweekelingen, geschikte personen te vinden, om, bij volwassen leeftijd, de posten van Wijk- en Sectiemeesters, Onderdirecteurs enz. in de Koloniën te vervullen, en aldaar, uitgerust met morele en physieke hoedanigheden, aan den stand des landbouwers passende, het goede voorbeeld te geven, in eene geschikte uitoefening van de landelijke huishouding, en daardoor tot eene goede navolging anderen aan te sporen en op te leiden, zoodat zij eenmaal het hun toevertrouwd wordend gezag door wezenlijke en beproefde bekwaamheid zullen kunnen handhaven. Verder ook, om aan den nationalen landbouw een aantal kundige bouwmeesters enz. door den tijd te verschaffen.
Van daar dan sloeg ik den weg in naar Veenhuizen, hetwelk op een' afstand van zes uren van daar ligt. Men trekt bezijden Appelsche, en alzoo over het Vriesche grondgebied, op Oosterwolde en Haule, aan welks uiteinde zich reeds, op een' tamelijk verwijderden afstand, over eene vlakke heide heen, de gebouwen van Veenhuizen doen ontwaren. Deze inrigting, tot op heden de laatste van het bestuur der Maatschappij, is een gevolg der krachtige ondersteuning van het Gouvernement, en draagt daardoor het kenmerk van de vermeerdering van het vertrouwen, gesteld in de vroeger begonnene onderneming. Nadat toch door de hooge Regering, reeds twee jaren geleden, tot de vestiging van eene Bedelaarskolonie in de Ommerschans was medegewerkt, en zij zoo wel daar, als in de eerste inrigting der Koloniën, de proeven gezien had van eene verbetering van het lot der Armen, heeft dezelve het gegrond vooruitzigt daarop bijzonderlijk dienstbaar willen maken aan het opkomend geslacht, dat, van zijne geboorte af arm en verlaten, in stedelijke Armengestichten of Godshuizen was opgenomen, en, hoezeer wel, door de loffelijke liefdadigheid van oudere inrigtingen, aldaar in het leven behouden en opgekweekt, echter niet even doelmatig opgeleid werd, om, door ontwikkeling van geest- en ligchaamskrachten in eene vrije en onbedorvene lucht, tot een' gezonden

{==383==} {>>pagina-aanduiding<<}
wasdom te geraken, en alzoo in staat gesteld te worden, om eenmaal het levensonderhoud te kunnen winnen. - Reeds is een der gebouwen, tot de ontvangst van twaalfhonderd kinderen ruimte aanbiedende, geheel voltooid. Dit gebouw ligt van het eigenlijk genoemde gehucht Veenhuizen één uur verwijderd. Naderbij hetzelve zijn twee soortgelijke gestichten, alstoen in staat van opbouwing, doch welke ik sedert vernomen heb, dat thans reeds geheel voltooid zijn. Naar het toen afgebouwde mij begevende, reed ik langs daartoe regtlijnig gemaakte wegen, en langs hoeven, tot de inrigting behoorende. Aan het gebouw zelve gekomen zijnde, werd ik door den Directeur, den Heer poelman, vriendelijk ontvangen. De aldaar gehoudene Godsdienstoefening was juist geëindigd; doch ik vond den waardigen, bij deze gestichten voor den Protestantschen eerdienst aangestelden Predikant, den Heer heerspink, met nog andere personen, waaronder ook de Heer mulder, nog aanwezig in de woning van den Heer poelman. Het was nu juist het middaguur, zoodat wij de kinderen, in bijzondere zalen, jongens en meisjes van elkander gescheiden, een' smakelijken maaltijd gingen zien gebruiken. Thans was hun getal tot op vierhonderd gebragt; eerst korteling waren de laatste tweehonderd aangekomen uit het Aalmoezeniershuis te Amsterdam, van waar de vroeger aangekomenen mede grootstendeels getrokken waren. Zij zagen er thans welvarende en vergenoegd uit. Men verhaalde mij, dat zij er meest allen ellendig uitzagen, en met schurftige en daarmede overeenkomende huidziekten bij hunne aankomst waren aangedaan; van welke kwalen zij nu, op eenige weinigen na, die ik echter in een' staat van herstel vond, genezen waren. Midden in het vierkant van dit gebouw is eene opene plaats of ruimte, die meer dan een morgen gronds beslaat. De zalen der kinderen zijn luchtig en ruim; zij slapen in
hangmatten, voorzien van behoorlijk beddegoed. Aan de buitenzijde van het gebouw zijn woningen voor arbeiders-kolonisten, die, als daglooners in dienst der Maatschappij, het land, dat tot de inrigting van Veenhuizen behoort, bebouwen. Tot die bebouwing worden, naar jaren en geschiktheid, de in het gebouw opgenomene kinderen mede gebruikt, en zij alzoo opgeleid, om, door ontwikkeling van krachten tot den arbeid, gepaard met eene zedelijke en godsdienstige opvoeding, hun levensonderhoud, bij vol. wassenen leestijd, te kunnen verdienen. De om Veenhuizen,

{==384==} {>>pagina-aanduiding<<}
ten getale van twintig, liggende hoeven worden mede bebouwd door kolonisten, die, in de Koloniën reeds geplaatst geweest zijnde, zich, door vlijt en goed gedrag, onderscheiden hebben. Een vijftig morgens gronds zijn aan ieder van deze hoeven toegevoegd, en derzelver bewoners kunnen dus als groote landpachters worden beschouwd. Wanneer de nog in aanbouw zijnde gestichten zullen gereed zijn, zal ook het getal dier hoeven nog vermeerderd worden; en zoo wordt dan voor de brave en wèl arbeidende kolonisten, bewoners van kleinere hoeven, het uitzigt geboren op eene verbetering in hunnen staat als landbouwers, en op eenen wezenlijken welstand als zoodanig. Dit is dan ook reeds het lot van de hoevenaren, die om de Ommerschans gevestigd zijn. Bij eene vroegere gelegenheid heb ik ook deze inrigting bezocht. Dezelve is sedert dien tijd, en alzoo thans, in volle werking. Het groote gebouw aldaar, tot huisvesting van 1200 personen geschikt, is, volgens deszelfs bestemming, met Bedelaars, uit verschillende oorden des Rijks opgezonden, bevolkt. Het gebouw staat, in een vierkant, om eene zeer groote binnenplaats, die een morgen gronds bevat; zoodat deszelfs uiterlijke bouworde en stand met de gebouwen van Veenhuizen veel overeenkomst heeft. De verdeeling inwendig bestaat in onderscheidene zalen, in iedere van welke 42 menschen slapen kunnen in daartoe geschikte hangmatten, welke op den dag langs den muur worden opgetrokken, wanneer er tafels te midden der zalen geplaatst worden voor het middagmaal; langs de muren zijn vaste banken, onder welke bijzondere kastjes voor ieder persoon ten gebruike zijn ingerigt. Het gebouw heeft twee verdiepingen, en op elke derzelven eene gelijkvormige inrigting. Tusschen iedere twee zalen bevindt zich eene woning voor eenen Opziener, en teveus eene kookplaats beneden. Voorts zijn er spinzalen. Mannen en vrouwen zijn in het gebouw van elkander gescheiden. In een middelpunt van het gebouw
is de woning voor den Onderdirecteur, die den winkel, het Magazijn van kleederen en alle provisiën beheert. Voor den Directeur is eene woning op een' der oude wallen van de Ommerschans, zoodanig ingerigt, dat hij het uitzigt heeft, zoo wel over alwat om en bij het gesticht omgaat, als op de daar omliggende hoeven. De gemelde Directeur is een Militair; de onder hem staande Onderdirecteur en Opzieners zijn mede gepensioneerden Militairen van subalterne rangen. Bij den ingang van de

{==385==} {>>pagina-aanduiding<<}
Ommerschans is nog een gebouw, ingerigt voor eene militaire bezetting, zoo als die ook thans, bij maandelijksche aflossing, uit Zwolle geleverd wordt. Afzonderlijk van het groote Bedelaarsgesticht, doch binnen deszelfs wallen, zijn kleine woningen, zonder eenigen daaraan toegevoegden grond, aanwezig, geschikt voor zoodanige kolonisten, wier gedrag juist het tegenovergestelde geweest is van dat der nu in de ruimere hoeven geplaatste bewoners. De voorzeide in kleine woningen geplaatste kolonisten worden tot den arbeid op de groote hoeven en andere te bebouwen gronden, als daglooners, onder strenger toezigt gehouden, dan waaraan zij in de vrije Koloniën onderworpen waren; waarom hunne verplaatsing bij de Ommerschans ook den naam draagt van Strafkolonie. Zoo dient hier belooning en straf tot eene sprekende les voor het te houden gedrag der kolonisten; terwijl zij in degenen, die in het Bedelaarsgebouw geplaatst zijn, en die, onder het geleide van Opzieners, op de groote hoeven tot arbeid verpligt worden, almede het dadelijk voorbeeld zien, hoe ook deze, bij een betamelijk gedrag, hun lot verzacht, ja verbeterd zien; met dat gevolg, dat deze menschen, die de burgerlijke zamenleving tot kwelling en last, en zichzelven tot onteering strekten, nu, door hen in de gelegenheid en de verpligting tot den arbeid gesteld te hebben, hun onderhoud zullen kunnen gewinnen, ook nadat zij uit het gebouw, na de door hen op te leveren overwinst boven hunnen loondienst, ontslagen zullen worden.
Zoo heb ik dan de verschillende inrigtingen der Maatschappij van Weldadigheid, voor zoo verre die in derzelver zoo aanzienlijke vorderingen reeds thans bestaan, mogen waarnemen; en is daardoor voor mijzelven de overtuiging meer en meer geboren geworden, dat het doel der Maatschappij op eene uitstekende wijze bereikt wordt, en dat de pogingen daartoe, door een zoo veel omvattend denkvermogen ontworpen en zoo gelukkiglijk tot stand gebragt, met den Goddelijken zegen bekroond worden.

Aanmerkingen en waarschuwingen omtrent de leesbibliotheken.

Dat de, door bijzondere personen opgerigte, Leesinstellingen, bij ons onder den naam van Leesbibliotheken genoeg-
{==386==} {>>pagina-aanduiding<<}
zaam algemeen bekend, veel tot beschaving hebben bijgedragen, zal wel niemand in twijfel trekken, die bedenkt, hoe daardoor een aantal werken van wetenschap en smaak in handen geraakt zijn van allerlei klassen van menschen, en, uit hoofde van den geringen huurprijs, zelfs dergenen, wien anders derzelver lezing voor altijd zou ontzegd zijn. Of zij evenwel, niet zoo als zij konden en behoorden te wezen, maar zoo als zij werkelijk bestaan, van dien aard zijn, dat zij de bezorgdheid des opmerkzamen waarnemers, wien het belang der menschheid ter harte gaat, niet behoeven te wekken, is eene andere zaak, die, ofschoon mogelijk meer ter sprake gebragt, nog wel eens in nadere overweging verdient genomen te worden, vooral nu derzelver aantal, blijkens de aankondigingen in de nieuwspapieren, gedurig en wel zoodanig toeneemt, dat men ze niet slechts in de groote steden alleen, maar ook in de kleine, en zelfs op deze en gene onzer dorpen aantreft. Wat ons aangaat, in onze jeugd en vervolgens menigmaal in de gelegenheid geweest zijnde, de bedoelde imigtingen wat meer van nabij te leeren kennen, en na over derzelver waarde en onwaarde meer dan eens opzettelijk te hebben nagedacht, wij aarzelen zelfs geen oogenblik, onze bekommernis openlijk te kennen te geven; onze verwondering tevens niet ontveinzende, hoe heeren, vrouwen, echtgenooten, en ouders in het bijzonder, met zoo groote onbezorgdheid, in de handen hunner onderhoorigen, wederhelften en kinderen, boeken kunnen zien, uit boekverzamelingen gehaald, waarin, gelijk zij uit den aard der zaak kunnen opmaken, geschriften van gemengden inhoud, en dus ook ligtelijk min nuttige, gevonden worden. Het gelust ons, die zelfs den schijn niet willen hebben van noodelooze bezwaren te opperen, de redenen van onze vrees open te leggen, en alzoo een waarschuwend woord in het midden te brengen, dat door dezen en dien
wel eens verdient gehoord te worden, en dan ook, naar onzen wensch, eene gezegende uitwerking doe, ter teregtwijzing en behoudenis van velen!
Vergunt mij dan, Lezers! te mijner regtvaardiging, allereerst uwe aandacht te vestigen op de werken, in de bedoelde Leesbibliotheken voorkomende. Groot is derzelver voorraad, blijkens de gedrukte boekenlijsten, waarvan sommige zoo breed zijn en uit zoo vele deelen bestaan, gedurig nog door nieuwe vervolgen aangroeijende, dat het bloote nagaan van de titels der boeken reeds bezigheids genoeg oplevert,

{==387==} {>>pagina-aanduiding<<}
om den geduldigsten onverduldig te doen worden. Wilde evenwel iemand uit dit verbazend aantal werken afleiden, dat dan ook elk daaronder in de ruimste mate vinden zal, wat meest met zijne wenschen en behoeften strookt, hij zou zich bij de uitkomst evenzeer te leur gesteld zien als hij, die uit de uitgebreidheid eener jaarmarkt besloot, dat hetgene hij zoekt er mede in overvloed zal voorhanden zijn. De vriend van stichtelijke lektuur, is hij voor het overige een man van oordeel en smaak, zal door deze boekverzamelingen wel het minst van allen bevredigd worden, en zich al zeer dikwijls moeten behelpen met enkele verouderde geschriften, of ook wel met dezulke, die allerlei averegtsche begrippen behelzen in het stuk van Godsdienst en deugd. Meer zal zich de minnaar van geschiedenissen, reisverhalen en dichtwerken voldaan zien, vooral zoo hij niet al te kiesch is, en zich met een en hetzelfde werk wat lang kan bezig houden. Maar wie zijne begeerte meest bevredigd ziet, is hij, die nimmer leest om geleerd en gesticht te worden, maar om, zonder veel inspanning, den tijd vermakelijk te slijten; die gaarne met zijne gedachten in eene denkbeeldige wereld rondzweeft; in één woord, de vriend van het verdichte en romaneske. Ja, de Romans nemen in de Leesbibliotheken wel de allergrootste plaats in, zoodat er tegen één enkel degelijk boek dertig en meer van die soort, vertaalde en onvertaalde, te vinden zijn, en dan nog wel allermeest de zoodanige, die, verre van aanbeveling, om de schadelijke grondbeginselen, die zij bevatten, alle berisping verdienen. - Uit de wijze, waarop wij over de Romans spreken, kan men reeds bemerken, hoe wij over dezelve denken; wij maken, namelijk, tusschen den eenen en anderen groot onderscheid, dezen lezens- en aanprijzenswaardig keurende, maar dien openlijk veroordeelende. Neen, ofschoon wij voor ons in het ware meer dan in het verdichte behagen scheppen, wij zijn daarom niet dwaas genoeg, Romans te wraken,
ons door de kundigste en eerwaardigste mannen en vrouwen, voornamelijk in ons vaderland, met het beste oogmerk, geleverd; daartoe lazen wij er, in onze jeugd en meergevorderden leeftijd, sommige met te groot nut en genoegen: maar verdragen kunnen wij ze niet, die, niets meer dan een' verliefden Kare! en Sosia, en nog eens eene verliefde Sofia en Karel leverende, de verbeelding der lezers en lezeressen opwinden, verwilderen, bederven, en hunne zielen met droomen vervullen, die het hun, in verscheidene

{==388==} {>>pagina-aanduiding<<}
omstandigheden huns levens, beter ware, nimmer gedroomd te hebben. Indien het hier de plaats ware, en niet best, den lust naar het verbodene niet te prikkelen, wij zouden in de Catalogussen onzer Leesbibliotheken deze en die Romans, vooral Duitsche en Fransche, kunnen aanwijzen, uit wier titels zulks evenwel niet is op te maken, waarin de leer van Gods voorzienigheid en regtvaardigheid, die der onsterfelijkheid en verantwoordelijkheid onzer daden op losse schroeven gezet, de Openbaring en hare gezegende waarheden in een ongunstig daglicht geplaatst, en de bedenkelijkste begrippen omtrent Godsdienst en deugd in omloop gebragt worden; nog andere, waarin het bedriegen van ouders, het misleiden der onschuld, het scheuden der huwelijkstrouw, het leven in onwettige gemeenschap, als zaken van geringe beduidenis en ligt te vergeven, worden voorgesteld; wederom andere, waarin tafereelen voorkomen, zoo dartel en wellustig, dat geen knaap, geen meisje, woont er nog eenig gevoel van schaamte in hunnen boezem, ze zonder blozen lezen kunnen; wij zouden in de hooggeroemde, veel gelezene...... Maar, nog eens, wij willen geene namen noemen, noch ook dit onderwerp vervolgen, ons vergenoegende met te hebben doen opmerken, hoe wij over de meest geliefkoosde lektuur van zoo velen denken, en dat zij verre is van in allen deele zoo onschadelijk of onverschillg te zijn, als sommigen zich wel verbeelden. Gaan wij liever voort met deze boekenlijsten te doorloopen. Wat vinden wij er al verder? Hier bundels met anekdoten, zoo beuzelachtig en zouteloos, dat zij een onbeschaafd gemeen mogen behagen, maar den grootsten afkeer en walging verwekken bij hem, wiens geest ook maar eenigzins veredeld werd; dáár, onder eenige fraaije dichtwerken, verzamelingen van pruldichten, die, zoo zij al onschadelijk zijn, de bloote inzage niet eens verdienen; verder de werken van dezen of dien meer of min bekenden Deïst en spotter met den Bijbel, wiens laffe tegenwerpingen en
spotternijen wel duizend en duizendmaal wederlegd werden, maar wien alzoo nogmaals gelegenheid gegeven wordt, om het hoofd des mingeoefenden met allerlei twijfelingen op te vullen; eindelijk, opdat wij niet meer aanvoeren, vindt men er, hetgene wel het ergste is, nog zekere andere geschriften, niet slechts dezulke, waarin, zonder kwaad opzet, over zaken gehandeld wordt, waarmede de jeugd althans niets te maken heeft, maar ook de zoodanige, waarin, blijkens den

{==389==} {>>pagina-aanduiding<<}
inhoud en de schandelijke plaatjes, de duivelsche bedoeling heerscht, om de vuilste ontuchtigheden te bevorderen. Zulk een mengelmoes van goed en kwaad, van rein en onrein wordt het leesgrage Publiek in deze Boekerijen ter lezing aangeboden; hetgene zeker zoo vreemd niet is, als men bedenkt, dat sommige derzelven de hemel weet hoe vele jaren heugen, en, zonder eenige zuivering, van den een' tot den anderen overgingen; terwijl de vermeerdering van deze en die met zoo weinig nadenken en kieschheid geschiedt, dat alles er in wordt opgenomen, wat maar voor klein geld te bekomen is en vermoedelijk vele lezers vinden zal. - Zoo staat er dan, gelijk gij ziet, mijne Lezers! voor den hongerigen eene groote tafel gereed, bezet met spijzen van allerlei aard, gezonde en ongezonde, leven voedende en leven doodende, waarvan men, ja, sommige met voordeel, maar andere niet dan met groot gevaar nuttigen kan, en waarbij het opzlgt en de teregtwijzing des ervaren kenners te noodiger is, als het gif der schadelijke geregten door een aangenaam zoet te kunstiger bedekt werd. En dan zou men nog, wetende, dat hier en elders zulk een disch gereed en voor elk toegankelijk is, niet behoeven te vreezen; het zou geene zorg behoeven te baren, dat elk, zonder onderscheid, uitgenoodigd wordt, om er gebruik van te maken? - Wij voor ons, door anderer en, waarom het er niet bijgevoegd, ook door eigene ervaring geleerd, bezitten menschenliefde genoeg, om niet zonder bekommernis te zijn, en nemen deze gelegenheid gretig te baat, om elk burgerlijk ambtenaar, met de handhaving der openbare zedelijkheid belast, op te wekken, om, zoo veel hij kan en mag, over de meergenoemde Leesinstellingen een wakend oog, en alzoo aan eene wet de hand te houden, waaraan wij het zeker te danken hebben, dat, niet zeer lang geleden, in eene voorname stad, de verkoop van zekere zedelooze boeken, reeds ter bezigtiging ten toon gesteld, nog bij tijds verhinderd werd, en door welker toepassing het tevens te
wenschen ware, dat zij van onze zoogenaamde boekenstallen bestendig geweerd werden. Vermogten wij, voor het overige, iets op den vriend van Godsdienst en deugd, hij besteedde, zoo veel in hem was, zijn invloed en tijdelijk vermogen tot vernietiging van alle zoodanige geschriften, en hij zorgde vooral, zoo hij er bij toeval mogt bezitten, die, nog bij zijn leven, uit de wereld te helpen, opdat zij, na zijn' dood, niet in

{==390==} {>>pagina-aanduiding<<}
handen geraken van zijn nageslacht, of, gelijk het al veel gaat, door aankoop in boekerijen komen, waarvan de toegang voor elk geopend en het bestuur tevens zoo hoogst gebrekkig is.
Om u van dit laatste te overtuigen, Lezers! hebt gij, te mijner verdere regtvaardiging, het oog alleen te rigten van de boeken op hen, die ze verhuren. Waren deze allen bekwame, ijverige, onbaatzuchtige, zedelijke lieden, onze zorg, ofschoon daardoor zeer verminderd, zou desniettemin nog niet overbodig zijn. Wie toch zou het, zonder onbillijk te zijn, van den bekwaamsten mogen vorderen, dat hij, bij de uitgestrektheid zijner boekverzameling, met den inhoud van alle werken genoegzaam bekend was; van den ijverigsten, dat hij, hoezeer ook door andere bezigheden geroepen, de afgifte der werken altijd in eigen persoon doen, en zich hierin nimmer van anderer hulp bedienen zou; van den onbaatzuchtigsten, dat hij, niettegenstaande zijne Leesinstelling den voornaamsten tak van zijn bestaan uitmaakt, echter met den heerschenden smaak zijner lezers in niets zou te rade gaan; van den braafsten, eindelijk, dat hij bestendig met de schaal in de hand zou staan, om de voor elkander juist berekende geschiktheid van boek en lezer met de meeste naauwkeurigheid af te wegen? Zoo onmogelijk het is, aan deze eischen, zonder wier vervulling nogtans geene Leesbibliotheek volstrekt onschadelijk zijn kan, te voldoen, zoo duidelijk bewijzen zij het gepaste onzer bezorgdheid. Evenwel, wij herhalen het, deze zou zoo groot niet behoeven te zijn, indien alle boekverhuurders de zoodanigen waren, als wij zoo even noemden. Trouwens, dan kon men zich verzekerd houden, dat zij ten minste iets meer van hunne boekwerken zouden weten dan de bloote titels, de schadelijke van de onschadelijke zouden kunnen onderscheiden, en met anderer inlichting hun voordeel doen; dat zij, vervolgens, over hun bedrijf, zoo veel doenlijk, een wakend oog zouden houden, de uitoefening daarvan nimmer overlatende aan onbevoegde handlangers; dat zij, al verder, niets, hoe goedkoop en hoe winstbelovende ook, in hunne boekerijen zouden opnemen, dat hun lezend Publiek tot nadeel zou kunnen zijn; dat zij, eindelijk, bij het
verhuren van eenig werk, het geslacht, de jaren, de betrekkingen hunner lezers, voor zoo veel dezen in persoon de verlangde boeken komen afhalen, in aanmerking zouden nemen. Intusschen, een ieder doe hier uitspraak! is het te gelooven, is het zelfs te vermoeden, dat alle houders van

{==391==} {>>pagina-aanduiding<<}
Leesbibliotheken, wie zij ook zijn, waar zij zich ook bevinden welke boekverzamelingen zij ook hebben, dit een en ander altijd in beoefening brengen? Hoe gaarne ook de niet geheele ongeschiktheid van eenen enkelen boekverhuurder tot zijnen post erkennende; met hoe veel genoegen ons uit onze jeugd dengenen herinnerende, die gewoon was, elk verzoek des jongelings om een zedeloos of bedenkelijk boek van de hand te wijzen, en het aanhouden om hetzelve te beantwoorden met de verklaring van znlks nimmer zonder ouderlijke toestemming te zullen doen; hoe ongaarne ook iemand in zijne broodwinning benadeelende, - de gedane vragen toestemmend beantwoorden, mogen, kunnen wij niet, zonder der waarheid ontrouw te worden, en te logenstraffen hetgene ons, door eigene en anderer ervaring en waarneming, als zoodanig bekend is. Hier (leed doet het ons, zulks te moeten zeggen) hier is een houder eener Leesbibliotheek zoo diep onkundig, dat hij of geene der vreemde talen verstaat, waarin zijne boeken geschreven zijn, of zelfs (gelijk wij er een' gekend hebben) de titels der Nederduitsche werken niet dan met moeite lezen kan; dáár een ander zoo ijverloos, dat hij, met het verhuren zijner waar zich weinig of niet inlatende, vrouw, kinderen, knechts, of ook wel leerjongens, daarmede naar welgevallen laat omspringen; verder een zoo eigenbatig, dat hij, in de uitoefening van zijn bedrijf, zijne beurs alleen, nimmer het belang zijner begunstigers voor oogen houdt; dáár, eindelijk, nog een ander zoo weinig door Godsdienst en deugd bestuurd, dat hij, ofschoon met denv verderfelijken inhoud van het verlangde boek ten volle bekend, zich over den heilloozen invloed daarvan op zijne lezers en lezeressen in geenen deele bekommert, soms zelfs zich niet eens ontziende, om er met hen over te spreken op een' toon, die eer genoegen dan askeuring aan den dag legt. En dan zou men, niettegenstaande dit vele verkeerde, in de meeste bouders van Leesbibliotheken op te
merken, en ofschoon de keuze der boeken al heel dikwijls, vooral wanneer deze naar elders verzonden worden, niet van de lezers, maar alleen van hen afhangt, evenwel geheel zonder zorg moeten zijn; men zou aan de gevaarvolle tafel, waarvan wij zoo even spraken, de uitdeeling der spijzen aan een iegelijk gerust moeten toevertrouwen, en den onkundigen gast niet behoeven toe te roepen: ‘Zie toe, wie ze u ter hand stelt!’ Neen, neen! wie hier ook zonder vrees zij, wij zijn het

{==392==} {>>pagina-aanduiding<<}
niet; daarom verheffen wij onze stem, de stem van vermaning en waarschuwing, of zij ook ingang vinde bij hen, wier heil het vordert haar te hooren. - Zij genake dan ook tot u, die u het verhuren van boeken in de maatschappij ter taak gekozen hebt; eene taak, te gevaarlijker, naar mate hare uitoefening in een te naauwer verband staat met de rust en gelukzaligheid van menig persoon, menig huisgezin, menig geslacht. Neen, weldenkende mannen, bij wie de namen God, Godsdienst, deugd en eeuwigheid iets meer zijn dan bloote klanken! gij zult deze stem niet onopgemerkt laten; gij zult geen gehoor weigeren, wanneer het Vaderland, dat onbedorvene burgers behoeft, wanneer de Godsdienst, die alwat rein en goed is in de harten der menschen poogt aan te kweeken, wanneer de Ouders, van wier kinderen gij het heil zoo dikwijls in handen hebt, u tot de teederste naauwgezetheid vermanen in de waarneming van uw bedrijf; gij zult niet weigeren van nu voortaan, voor zoo verre gij het nog niet deedt, elk boek, bij u als verderfelijk bekend, uit uwe boekerijen te weren, er iets anders in op te nemen, dan hetgene gij, door eigen onderzoek of anderer voorlichting, als onschadelijk hebt leeren kennen, en, bij de afgifte van elk werk, zoo veel doenlijk, met de omstandigheden uwer lezers en lezeressen te rade te gaan, meer hun tijdelijk en eeuwig welzijn dan het belang uwer beurs behartigende. Alleen zij, die, door traagheid, baatzucht of zedeloosheid, voor elke vermaning van Godsdienst, deugd en geweten doof zijn, alleen zij zullen deze toespraak met een' spottenden lach beantwoorden; maar, vroeger of later, ondervinden zij dan ook, dat geen huisselijk geluk, geene onschuld, door hun toedoen verloren gegaan, ongewroken blijft bij Hem, in wiens naam de opperste Vriend der deugd gezegd heeft: Wee hem, door wien de ergernis komt!
Dan, regtvaardigen wij nogmaals de gegrondheid onzer vrees, door, eindelijk, de aandacht te bepalen bij hen, die van de Leesbibliotheken meest gebruik maken, en tot welke boeken zich hunne begeerte voornamelijk uitstrekt. De Geleerden van beroep bedienen er zich te zeldzamer van, naarmate zij er minder vinden, voor hunne behoeften berekend; meer zij, die, zonder tot den eigenlijk gezegden geleerden stand te behooren, verstand, godsdienstigen zin en ware beschaving genoeg bezitten, om, bij uitsluiting, naar zulke werken, maar dikwijls vruchteloos, te vragen, waardoor zij

{==393==} {>>pagina-aanduiding<<}
meenen geleerd, gesticht of nuttig vermaakt te zullen worden; allermeest en voornamelijk evenwel, blijkens de soort van boeken, waaruit, als wij zagen, de Leesbibliotheken meerendeels bestaan, eene andere soort van menschen, wier leeslust te bedenkelijker is, naarmate zij meer van de voorbereidende kundigheden tot wèl en vruchtbaar lezen verstoken zijn, de noodige teregtwijzing des verstandigen missen, veelzins alleen door hunnen bedorven smaak, zucht tot verstrooijing of zinnelijkheid geleid worden, en minder in staat zijn, om het kwade van het goede te onderscheiden. Ja, dit overgroot heerleger, zamengesteld uit voornamen en geringen, vrijen en dienstbaren, ouden en jongen, kinderen zelfs niet uitgezonderd, dit heerleger van lezers en lezeressen, dat dagelijks de Leesbibliotheken bestormt, dit is het, dat onze bekommernis en deelneming wekt, en zulks te meer moet doen, nadat wij ons met eigene oogen overtuigd hebben, dat het juist die soort van lektuur voornamelijk verkiest, waarover wij ons min gunstig oordeel reeds vroeger hebben uitgebragt. Met eigene oogen, zeggen wij, en wij zeggen het met opzet en naar waarheid; want hetgene wij verzekeren, zagen wij van nabij, en wij houden ons volkomen overtuigd, dat elk, wien het gelusten mogt een gelijk onderzoek te doen als wij, ook hetzelfde bevinden zal. Nu reeds eenigen tijd geleden, namelijk, vervoegden wij ons, en dat wel op dag en uur, dat het terugbrengen en afhalen der boeken op het levendigst is (Zaturdag middag), in den winkel van een' onzer bekenden, in eene onzer aanzienlijkste steden mede eene Leesbibliotheek nahoudende; en wij getroostten ons de moeite, om niet alleen de af en aan trekkende schare, maar ook de werken, waartoe zich alzoo voornamelijk haar verlangen bepaalde, in oogenschouw te nemen. En wat bevondeu wij in opzigt tot het laatste; waarop viel meerendeels de keuze? Beschaamd mogen wij staan, zoo wij een degelijk boek zagen wederkeeren of vertrekken; op kleine uitzondering
na, strekte zich aller wensch uit naar..... Romans, en dan nog wel, helaas! bij voorkeur naar de onbeduidendste en ijdelste: de ambachtsman zoo wel als de heer, de dienstbode zoo wel als hare meesteres, het meisje zoo wel als de jongeling en knaap, alles, alles vroeg naar Romans, of liet ze halen; naauwelijks had de een ze neêrgelegd, of een ander nam ze gretig op; van uit de handen des aanzienlijken gingen zij over in die des geringeren, van die

{==394==} {>>pagina-aanduiding<<}
des ouderen in die des jongeren, en zoo omgekeerd; hoe smerig en vuns van lucht sommige, door de gedurige behandeling, ook geworden waren, zij behoefden daarom hun Publiek niet te missen; Romans, en nog eens Romans, was het woord, dat men tot vermoeijens toe hoorde, Romans tot in het oneindige! Verbaasd door dit gezigt, gaf ik den boekverhuurder mijne verwondering te kennen; maar wat antwoordde mij deze? ‘Verwonder u hierover niet,’ voegde hij mij toe; ‘dat gaat zoo dag aan dag, jaar in jaar uit, zonder ophouden. Geloof mij vrij, de drift voor de Romanlektuur is zoo groot, dat ik mijne Bibliotheek gerust zou kunnen sluiten, zoo ik er de Romans buiten hield.’ En, inderdaad, ik heb zulks leeren gelooven, niet alleen door het onafgebroken in het licht verschijnen van allerlei vertaalde en onvertaalde geschriften van die soort, duidelijk bewijzende, hoe zeer ons lezend Publiek er op verzot is, maar ook door hetgene mij naderhand ter ooren kwam, dat, namelijk, zeker iemand, in eene onzer eerste steden, ziende, dat, in bijna alle Leesbibliotheken, de Romans de godsdienstige en zedekundige werken genoegzaam geheel verdrongen, op den inval gekomen was, er eene op te rigten, waarin alleen de laatste opgenomen werden, maar, gelijk te denken was, met die voor hem ongelukkige uitkomst, dat hij zich al spoedig van eene boekerij moest ondoen, die, bij gebrek aan lezers en lezeressen, hem oneindig meer na- dan voordeel opleverde. - Uit dit alles ontwaren wij derhalve ten duidelijkste, waarom het der menigte al zoo meest te doen is. Voegt men hier nu nog bij, dat, gelijk wij bereids opmerkten, sommige Leesbibliotheken, behalve de Romans, ook nog ongodsdienstige en zedelooze werken bevatten, en dat het te vermoeden is, dat deze even min ongelezen blijven als in de dagen onzer jeugd, toen wij ze in handen zagen van knapen, die ze door huur hadden weten magtig te worden; dan durven wij elken onbevooroordeelden lezer laten beslissen, of wij van
zwartgalligheid zijn te verdenken, wanneer wij voor den invloed dezer Leesinstellingen op het verstand en hart van jeugd en mingeoefenden onze bezorgdheid te kennen geven. Neen, zwartgalligheid is het niet, wanneer wij, in eenen tijd, die, hoe veel zedelijk goeds, ja groots ook opleverende, van onvastheid in godsdienstige grondbeginselen en te groote neiging tot het zinnelijke niet geheel is vrij te spreken, vreezen, grootelijks vreezen, dat eene lektuur, als de

{==395==} {>>pagina-aanduiding<<}
Leesbibliotheken veelzins aanbieden, meer geschikt zal zijn, om een en ander aan te kweeken, dan te onderdrukken; zwartgalligheid is het niet, wanneer wij, ziende, hoe zoo menig onkundige aan dien zorgelijken disch, waarvan wij vroeger gewaagden, zich zorgeloos nederzet, en bij voorkeur naar de gevaarlijkste spijzen tast, voor zijn welzijn en leven beducht, grootelijks beducht zijn! - Dan, waartoe nog de billijkheid onzer zorg verdedigd? Geen verstandig menschenvriend zal haar wraken; integendeel, met geestdrift zal hij zich aan onze zijde plaatsen, wanneer wij, met al den ernst onzer ziele, jonge lieden, ouders en mingeoefenden, bij alles, wat hun dierbaar is, vermanen, om zich toch zorgvuldig voor schade te hoeden.
Ja, wacht u voor schade, jonge lieden! die, zonder vrees voor gevaar, gewoon zijt, het voedsel voor uwen geest in de Leesbibliotheken op te doen, en aan wier gedurige bijdragen zij hare voortduring en bloei wel voornamelijk te danken hebben. Gij zijt het, die, uit hoofde van uwe jaren en onervarenheid, steeds onze deelneming gewekt hebt en blijft wekken. Gelooft het vrij, mijne jonge vrienden! gelooft het, het is geenszins eene zoo gemakkelijke zaak, allerminst op uwen leeftijd, uit de duizende werken, die u de Leescatalogussen ter lezing aanbieden, eene verstandige keuze te doen, even weinig door derzelver titels en verhuurders als door uwen eigen' smaak misleid te worden, in één woord, het goede van het kwade, het onschadelijke van het schadelijke naar behooren te onderscheiden. Hoe ligt kan u een boek in handen geraken, waardoor, vóór u, de rust en het geluk van dezen of dien jongeling, van dit of dat meisje, even onbedachtzaam als zoo velen uwer, voor immer verloren gingen, en over de lezing waarvan zij zich tot op dezen dag, maar, helaas! vruchteloos, beklagen! En zegt het mij, welke is uwe verzekering, dat u geen gelijk lot zal treffen, als hun getroffen heeft; wat waarborgt u, dat gij de klippen, waarop hunne godsdienstige en zedelijke grondbeginselen schipbreuk leden, gelukkiger ontgaan zult? Niets immers, niets hoegenaamd! Spiegelt u dus aan hun voorbeeld, en oefent eene meerdere bedachtzaamheid uit, ten ware gij van u verkrijgen kondet, het heiligste en dierbaarste, wat gij op aarde hebt, in de waagschaal te stellen, en aan uwen ongeregelden leeslust en eene ellendige Leesinstelling, waarop gij mogelijke enmaal met een oog van verach-
{==396==} {>>pagina-aanduiding<<}
ting zult nederzien, alles, alles, ook uzelve op te offeren! Maar neen, dat zult gij niet! Deze en die onder u mogen zich zoo zeer vergeten, de meesten, verreweg de meesten uwer waarderen de Godsdienst, die hun heil bedoelt, te hoog, beminnen de ouders, die hen zoo liefhebben, te
teeder, stellen de zuiverheid van hart en wandel, zonder welke geen geluk bestaat, op te duren prijs, dan dat zij tot zulk een heilloos besluit zouden komen, en niet met belangstelling naar onzen raad, die hen voor de meest dreigende gevaren tracht te beveiligen, luisteren, en, dien vernomen hebbende, opvolgen zouden. Verlangt gij dien te kennen, ziet ons gereed, om hem u met weinige mede te deelen! Hij is uit den aard der zaak verschillend, en wordt gewijzigd door het meer of min verstandige en geregelde van uwen leesijver, en door de tijdelijke omstandigheden, waarin gij u bevindt. Zijn deze gunstig, zoodat u daardoor andere en betere gelegenbeden ter bevrediging van uwen leeslust ten dienste staan, strekt zich uw verlangen voornamelijk uit naar belangrijke boekwerken, en wordt gij geenszins gedreven door eene onophoudelijke zucht naar verscheidenheid, die elk oogenblik een ander boek behoeft, dan voorzeker zouden wij u raden, de Leesbibliotheken vaarwel te zeggen, althans ze uiterst spaarzaam te bezoeken. Maar kunt gij ze, om de bekrompenheid uwer beurs, die u noodzaakt naar het goedkoope om te zien, of ook om uwe begeerte naar afwisseling, waaraan zij alleen in zoo ruime mate voldoen kunnen, niet wel ontberen, dan mogen voor het minst de volgende regelen van voorzigtigheid bij u in aanmerking komen en altijd voor oogen gehouden worden: ‘Wacht u, boeken te buren, die gij niet met alle gerustheid uwen ouderen kunt vertoonen, of wier titels reeds u niet veel goeds voorspellen; bepaalt uwe keuze liefst tot werken, die, op eene voor uwen leeftijd geschikte wijze, over wetenschap, natuur en kunst handelen, waarvan er in deze of die Leesbibliotheek althans eenige te vinden zijn; verlaat u niet te zeer op uwe eigene inzigten, maar gaat liever te rade, niet met de verhuurders der boeken, doorgaans menschen, die ze niet kennen, of ook meer op hun belang dan op het uwe zien, maar met uwe ouders, bloedverwanten, vrienden, van wier heldere inzigten, braafheid en
deelneming in uw geluk gij u ten volle moogt verzekerd houden; en kunt gij uwe neiging naar Romans niet geheel meester worden, geeft dan toch aan de oorspronkelijke de voor-
{==397==} {>>pagina-aanduiding<<}
keur, en leest van de vreemde alleen de zoodanige, wier schrijvers u, door uzelve of anderer voorlichting, als regtschapene lieden bekend zijn, van wier weldadige bedoelingen gij volkomen overtuigd zijt; alle andere zorgvuldig vermijdende, die door hunne onbeduidendheid u den kostelijken tijd onbarmhartig ontrooven, of door hunne ongodsdienstigheid en zedeloosheid de onschuld uwer zielen te deerlijk verwoesten zouden.’ Door alzoo te werk te gaan, mijne jonge vrienden! moge het vertier der Leesbibliotheken veelzins afnemen, mogen sommige zelfs te niet loopen, gij, gij zult voor Godsdienst, menschheid, vaderland en betrekkingen behouden blijven, en eenmaal, onverzwakt en onbedorven, in de wereld optreden als gelukkige echtgenooten, als verstandige en deugdzame vaders en moeders, die, hetgene zij door een' welbestuurden leesijver opdeden, ten zegen hunner kinderen weten aan te wenden; terwijl door dit een en ander aan den wensch, dien wij met geheel ons hart voor u koesteren, op de aangenaamste wijze zal voldaan worden.
Ook gij, die door uwe bijdragen uwe kinderen in de gelegenheid stelt, de Leesbibliotheken te bezoeken, of met wier medeweten althans zij zulks doen, ook gij, ouders! wacht u voor schade! Velen uwer konden zeer wel te weten komen, wat deze boekerijen al zoo bevatten; maar, uit traagheid, of omdat bestendige uithuizigheid en zucht naar vermaak hun hiertoe den tijd niet vergunt, doen zij er geen onderzoek naar; vele anderen weten het, zien de boeken, die zij opleveren, in de handen hunner kinderen, maar met de grootste onverschilligheid; terwijl deze zoo wel als gene, al heel dikwijls, bij uitstek tevreden zijn, mogen zij slechts den lust tot onderzoek bij hen opmerken, dien hoogelijk bij anderen verheffende, en zich daarvan de hemel weet hoe veel goeds belovende! Maar gevoelt gij dan niet, gij, die in uw kroost nog eenig belang stelt, gevoelt gij niet, dat het toch niet hetzelfde is, wat zij lezen; dat één enkel boek genoeg is, om de schadelijkste gevoelens en driften bij hen te doen geboren worden; en dat hun leesijver, zoo onbestuurd als zij dikwijls is, en uit Leesinrigtingen, zoo als die meestal geschapen zijn, het voedsel bekomende, de jammerlijkste gevolgen kan hebben; gevolgen, die, om de naauwe betrekking, waarin hun lot tot het uwe staat, zich ook tot u, tot u, zeg ik, zelfs tot aan uw graf, kunnen uitstrekken? Ontwaakt dan, bidden wij u, uit dien sluimer der zorgeloos-
{==398==} {>>pagina-aanduiding<<}
heid! Eer gij het weet, ligt misschien in dit uur, of terwijl gij onbezorgd de rust van den nacht geniet, beslist dit of dat schadelijk boek, deze of die verderfelijke Roman over het dierbaarste, wat gij hebt, over het heil uwer lievelingen, en zijn zij voor Godsdienst en deugd, voor zichzelve, en ook voor u, naar ligchaam en ziel verloren! Konden wij dus iets uitwerken op u, die bemiddeld genoeg zijt, om uwen kinderen eene voor hen geschikte lektuur aan te koopen, gij deedt dit, of althans liet hen aan eenig welingerigt Leesgezelschap, waarvan evenwel de boeken
altijd bevorens door u werden nagegaan, deelnemen, hun voor het overige den toegang tot de Leesbibliotheken ontzeggende, of zeldzaam vergunnende; terwijl gij, die, uit hoofde van uw onvermogen, om hun dit een en ander te verschaffen, er hun het gebruik van toestaat, voor het minst zoudt zorgen, dat de Leescatalogussen door u werden ingezien, dat de keuze daaruit door u of andere bevoegden geschiedde, en dat er nimmer een boek in uwe huizen kwam, van welks goede strekking gij u niet ten volle overtuigd hadt. Ja, ouders, die uwe kinderen bemint! wij kunnen het u niet genoeg herhalen, wacht u voor schade! Spaart u de smarte van, vroeger of later, u over hunne bedorvene verbeelding, gekrenkte gezondheid, ongeschiktheid tot eenigen nuttigen werkkring, ongelukkig huwelijkslot, of ook wel over hunnen ontijdigen dood te moeten beklagen, en bij dit een en ander door deze pijnlijke gedachte gekweld te worden: ‘Wij, wij lieten de gezondheid, de rust, het geluk, de vreugde, de zaligheid van ons kroost ter prooije aan elke openbare boekerij, en oogsten nu, helaas! de wrange vruchten in onzer misdadige gerustheid’!
Eindelijk ook gij, mingeoefenden! die, in meergevorderden leeftijd, u van de Leesbibliotheken bedient, wacht u voor schade! Wie gij ook zijn moogt, in welken kring ook geplaatst, hetzij gij meerdere of mindere jaren telt, tot de hoogere of lagere volksklasse behoort, de eerwaardige namen van echtgenooten en ouders draagt of een ongehuwd leven leidt, over anderen te gebieden hebt of anderen moet gehoorzamen, allen hebt gij eene goede lektuur noodig, waardoor niet alleen uw smaak, maar ook uw godsdienstig en zedelijk gevoel veredeld, en gij tot de vervulling uwer pligten te beter in staat gesteld wordt; eene lektuur, waaraan het, dank zij der Voorzienigheid en den ijver van verstandige menschenvrienden! thans zoo weinig ontbreekt, dat genoegzaam

{==399==} {>>pagina-aanduiding<<}
elk, tot den minstervarenen en geringsten toe, iets vinden kan, naar zijne behoeften berekend. Voor zoo verre nu deze in de Leesbibliotheken is aan te treffen, raden wij u, tot haar uwe keuze te bepalen, en die andere, ik bedoel eene Romanlektuur, welke zoo velen aanlacht en waarvan deze boekerijen de groote bewaarplaatsen zijn, te vermijden: want door haar zijt gij in gevaar, u menschen te scheppen, die niet bestaan, wenschen te koesteren, die niet te bevredigen zijn, daden te doen, die u belagchelijk maken; en uit haar is zoo menige zenuwkwaal, door den Geneesheer te vergeefs bestreden, zoo menige ontevredenheid met stand en beroep, zoo menige verderfelijke onderneming, zoo menige zucht naar verstrooijende vermaken, waartegen de verstandige vruchteloos optrekt, voornamelijk te verklaren. Vraagt gij, mijne vrienden! naar geene andere boeken, dan die u nuttig vermaken, en leeren, hoe den Godsdienst tot sieraad, der maatschappije tot heil, uwen huisgezinnen ten voorbeelde, uw beroep tot eer, en uzelven ten zegen te zijn; en wacht, wacht u voor eene onbedachtzaamheid, te onverschoonlijker, naar mate uwe jaren en ervaring meerder, te gevaarlijker, naar mate uw invloed op anderen onvermijdelijker is! - Dan, waartoe meerdere woorden gebezigd? Hetgene wij der jeugd gezegd hebben, acht dat ook in vele opzigten tot u gesproken. Alleen dit nog! Wij hebben de Leesbibliotheken de bewaarplaatsen genoemd der Romans; sommige derzelven zijn het ook, blijkens de Leescatalogussen, van zekere zoogenaamde galante boekjes, geschreven met het doel, om de verbeelding te prikkelen, en de laagste dierlijke lusten in het gemoed te doen ontbranden; boekjes, waarvan de lezing u welligt, bij uwen meergevorderden leeftijd, door den gedienstigen boekverhuurder zou worden toegestaan, indien gij onkiesch en zedeloos genoeg waart, ze te begeeren. Dat toch deze nimmer in uw huis, neen, nimmer in uwe handen komen! Derzelver bloote inzage reeds moet u in uw eigen oog vernederen, gezwegen
nog van den peilloozen afgrond van ellende, waarin gij u door derzelver lezing naar ligchaam en ziel zoudt storten! - En gij, die weigert dien afgrond te zien, en, niettegenstaande al hetgene wij gezegd hebben, juist daarom de Leesbibliotheken wilt blijven bezoeken, omdat gij u daarvan een anders moeijelijk te bekomen, overvloedig voedsel voor uw bedorven hart belooft, gij, ongelukkigen! u beklagen wij bovenal: want, behalve de vele andere onheilen,

{==400==} {>>pagina-aanduiding<<}
die gij u bereidt, loopt gij gevaar van eenmaal, ligt nog in een volgend leven, door de vernederende gedachte gefolterd te worden, dat gij de grootste en duurzaamste genoegens aan boekerijen en boeken, uwer bestemming tot immer toenemende zedelijke volmaaktheid zoo geheel onwaardig, ligtzinnig ten offer gebragt hebt!
B.





Vaderlandsche uitboezeming, ter gelegenheid der echtverbindtenis van Z.K.H. Willem Karel Frederik, Prins der Nederlanden,

met H.K.H. Louisa Augusta Wilhelmina Amelia, Prinses van Pruissen, te Berlijn voltrokken, Op den 21sten van bloeimaand, 1825.


Nooit heeft bontgenootschap nader 
Twee op eene leest gepast. 
Alle Stroomgoôn en Godinnen 
Groeten hen op 't vrolijk feest, 
Offren, om hun hart te winnen, 
Al het edelst, dat elk leest. 
 
vondel. 


Wat jubeltoon ruischt aan de Spree, 
En deelt zijn' weêrklank Neêrland meê? 
Wat houdt, Berlijn! u opgetogen? 
Wat feestpraal lokt en boeit elks oogen? 
Waarom toch golft met weidschen zwier 
Door Pruissens achtbre veldbanier 
Thans Neêrlands vlag met staatsieplooijen? 
Waartoe dat keurig bloemfestoen, 
Die palm en mirt, dat loof en groen, 
Waarmeê paleis en zaal zich tooijen? 

{==401==} {>>pagina-aanduiding<<}

Waarom stemt Neêrland, één van zin, 
Met Pruissens hoogtijd jublend in? 
Wat zege is door het zwaard bevochten? 
Wat lauwren zijn door Mavors hand, 
Als redders van het vaderland, 
Om hunner Vorsten kruin gevlochten? - 
o, Gis niet naar die pronk en praal! 
't Zijn kransen, niet door 't moordend staal 
Op 't bloedig oorlogsveld verkregen; 
Neen! rijker heil en milder zegen 
Verkondt de hooggestemde lof, 
Die klinkt door stad en Koningshof. 
Die tooi, dat lied, zijn vreugdeboden, 
Die Neêrland ook ten feestdag nooden, 
Om meê te juichen bij den echt, 
Waardoor zich een der frissche loten, 
Uit Pruissens stamboom opgeschoten, 
Weêr aan Oranjes stamboom hecht. 
 
Ja! rolde 't lied van duizend tongen, 
In hooge geestdrift opgezongen, 
Aan Schelde en Maas en Newaas vloed, 
Toen, om zijn dapperheid te loonen, 
Het cêlst kleinood uit Peter's bloed, 
Het puikgesteent' van Ruslands schoonen, 
Haar hart aan Neêrlands Erfvorst schonk; 
Niet minder juichen de eedle Belgen, 
Nu een weêr van Oranjes telgen, 
De luister ook van Nassans tronk, 
Aan Pruissens keurbloem zich mag paren. 
Laat klinken dan de citersnaren! 
Daar 't Neêrlands Prins, daar 't fredrik geldt, 
Des vijands schrik in 't oorlogsveld, 
Maar ook de vriend, de troost der schaamlen, 
Die, welk een lof hij in moog zaamlen, 
Het zij hij strijdt, of tranen droogt, 
Steeds Neêrlands naam en roem verhoogt. 
o, Heilig zij ons, feestgezinden! 
Dan zaam dit plegtig echtverbinden. 
Zag Peter, op den blijden stond, 
Toen Neêrland zich aan Rusland snoerde, 
Met hemelwellust op 't verbond 
En op de vreugd, die 't volk vervoerde, 

{==402==} {>>pagina-aanduiding<<}

Ook thans zweeft 's Grooten Fredrik's geest 
De reijen door der feestelingen, 
En geeft, bij 't daavrend bruiloftszingen, 
Den toeknik aan dit Vorstlijk feest. 
 
Weêrkaatse aan Maas en Scheldes zoomen, 
Aan Merwe en Rijn en IJsselstroomen 
Dan vrij de luide jubeltoon, 
Ter eer van Neêrlands Koningszoon 
En Pruissens eedle Rijksvorstinne! 
Ja! bij het feest dier huwlijksminne 
Gevoelt de Belg de erkentenis, 
Die hij Oranje schuldig is; 
En daarom zijn, bij lied en zangen, 
De bloemguirlanden zaamgegaard, 
Om 't rijkgezegend Paar te ontvangen, 
Dat Paar, aan 't Neêrlandsch hart zoo waard. 
 
Ja, fredrik! dierbre Vorst! de beê, 
Bij 't uitgeschaterd volkshoezee 
Voor u ten Hemel opgezonden, 
Moog 't aan de Rijksprinses verkonden, 
Hoe hoog der Belgen boezem slaat, 
Nu 't oog den purpren dageraad 
Van uw geluk en heil ziet glimmen! 
Ja, rees uit onbewolkte kimmen 
De meizon op den vreugdedag, 
Die 't Vorstlijk trouwfeest sluiten zag; 
o! Rein, als 't licht aan 's hemels tinne, 
Is 't offer, dat uw' Gemalinne 
Ontstoken wordt, waar 't Iö rijz' 
Op ronde en vaderlandsche wijs. 
 
Weest, dierbre Twee! dan in ons midden 
Verwelkomd, onder 't vurig bidden, 
Dat steeds uw heilgenot vermeer'! 
Prinses! gansch Neêrland brengt u eer: 
Want uw Gemaal bragt Neêrland zegen, 
En heeft op onze erkentlijkheid 
Het hoogst en dierbaarst regt verkregen. 
Wat land zijn' Vorst dan feest bereid', 
Eenstemmiger zal 't lied nooit rijzen: 
Want wie, o Vorst! u eer bewijzen, 

{==403==} {>>pagina-aanduiding<<}

't Is niet alleen de weidsche stoet, 
Die, spreekt ge, uw' feesttrein volgen moet, 
Maar schaamlen zelfs, met vochtige oogen, 
Omweemlen dankbaar, opgetogen, 
Doorluchtig Paar! uw feestkaros, 
En, bij den Koninklijken dos, 
Waarmeê heraut en vierf an pralen, 
Komt heel een schaar u dank betalen, 
En stort, Vorstin! bij 't maatgeluid, 
Voor uw' Gemaal den loftoon uit. 
Mogt hij geen rang of eer hun geven, 
Hij gaf hun brood in 't armlijk leven. 
Ja! welk een roem of lof hij oogst', 
Thans rijst der armen lied het hoogst. 
 
Weest welkom dan bij 't binnentreden, 
Nu liefde en huwlijkszaligheden, 
Veel meer dan tooi en bloemfestoen, 
Uw hart van wellust bruisen doen. 
Hoort ge, o Vorstin! u zegen spellen? 
De juichtoon, die u toe komt snellen, 
Geheven door een dankbaar volk, 
Is niet gelijk een morgenwolk, 
Die straks in 't luchtruim gaat verloren; 
o Neen! de lof, dien we u doen hooren, 
Rijst op uit onbeklemde borst: 
Het geldt hier de eer van Neêrlands Vorst, 
En door dien Vorst blijft Neêrland bloeijen. 
Waar dan de dank u toe komt vloeijen, 
En 't volk den welkomgroet u biedt, 
Daar veinzen hart en lippen niet. 
 
Laat zwieren dan de bloemenkransen, 
Laat wappren van de torentransen 
De oranjewimpel; 't vreugdevuur 
Spatt' fonklend uit op 't feestlijk uur! 
Trompetten, klinkt! Rijst, jubeltoonen! 
Schaart u in reijen, Batooszonen! 
Hij komt! de Vorst, die 't licht bemint. 
Waar ook de dwaling 't oog verblind', 
Of dweepzucht met haar' dolk moog woeden, 
Hij wil het rijk des lichts behoeden, 

{==404==} {>>pagina-aanduiding<<}

Daar hij den God des lichts vereert, 
En waarheid, regt en deugd waardeert, 
Ja! daarom brengt, op hooger toonen, 
Geheel een dankbre Broederschaar, 
Wie ook haar weldoende Orde honen, 
Hem 't loflied toe bij 't feestgebaar. 
Op hem mag ze als Beschermer bogen. 
Al woelen list en veinzerij, 
De waarheid straalt hier elk in de oogen; 
In Neêrland denkt de landzaat vrij. 
In Neêrland, wie ook 't goede onteere, 
Praalt nog in reinheid Christus' leere; 
En, waar 't vooroordeel weêrstand biedt, 
Teruggaan zal het menschdom niet. 
o Neen! voor 't licht, hier opgerezen, 
Zal fredrik ook een Schutsheer wezen; 
't Zal prijken in ondoofbren gloor: 
Want hij, Oranje, waakt er voor. 
 
Heil dan, o hoop en lust der braven! 
Met zoo veel deugd en Vorsten-gaven 
Verwacht van u gansch Neêrland veel. 
Vreugd, zielewellust blijve uw deel! 
o! Uit een' echt, zoo rein gesloten, 
Verwacht de Belg de schoonste loten, 
Die groeijen zullen, 't land tot vreugd, 
Gegrondvest in der vaadren deugd. 
Blijft, Eedlen! dan 's volks welbehagen! 
De Godheid kroone uw huwlijksdagen! 
Smaakt hemelweelde, leeft, geniet 
't Verruklijk zoet, dat de echt u biedt! 
Zoo worde, op 't naauwst te zaam gestrengeld, 
Uw levensheil verhoogd, verengeld! 
Zoo rijze uw Vorstlijk huis in eer! 
Zoo zij 't geluk uws echts volkomen! 
Zoo vloeijen zegenrijke stroomen 
Op uw geslacht en sponde neêr! 
 
o Ja! zij zullen mildlijk vloeijen, 
En, Vorstlijk Paar! uw pad besproeijen. 
Het uitzigt blinkt voor Neêrland schoon. 
Oranje ziet aan de eerekroon 

{==405==} {>>pagina-aanduiding<<}

Zijns stams een parel meer geregen. 
En bragt die stam den Belgen zegen, 
En zag reeds meer, in vroeger eeuw, 
Tot Neêrlands vreugd, zich Neêrlands Leeuw 
Aan Pruissens Adelaar verbonden, 
Dit hoogtijdsuur moge ons verkonden, 
Wat bloem op Pruissens grond ontsproot, 
Daar we in de aanminnige Echtgenoot 
Van Neêrlands Koning de eer der vrouwen 
In moederliefde en deugd aanschouwen; 
En u, in d' eigen hof gekweekt, 
Vorstin! wier ziel uit de oogen spreekt, 
Zou Neêrland niet als d' adem minnen? 
Ja! reeds moogt gij 's volks liefde winnen: 
Want torenspits en burgt en dom, 
Het vlaggewapper, 't schutgebrom, 
En 't vreugdgejuich, dat elk doet rijzen, 
't Kan alles u, Vorstin! bewijzen, 
Hoe 't Neêrlandsch hart van blijdschap zwelt, 
Wanneer 't Oranjes stamhuis geldt. 
 
Wat storm dan buldre of rond moog gieren, 
De Oranjeboom zal welig tieren: 
Hij heft met majesteit de kruin 
Omhoog in Hollands vrijen tuin. 
Wat eeuwen er reeds over dreven, 
Steeds blijft hij nieuwen bloesem geven. 
Ja, welk een roekelooze hand 
Zijn' wortel ooit heeft aangerand, 
Toch blijft hij ongeschonden bloeijen, 
En zal, wat om hem valle of kwijn', 
Naijvrig oog des vreemdlings boeijen, 
En 't vaderland ten zegen zijn. 
 
j. van harderwijk, r. zoon. 



{==406==} {>>pagina-aanduiding<<}

Ellendig christendom.

Omtrent achtentwintig jaren geleden mij te Carricaul bevindende, predikte ik, verhaalt dubois, Roomschkatholiek Zendeling, (in zijne Brieven over den staat van het Christendom in Indië, 1823) (*) op een' Zondag, in het Tamulisch, over den Goddelijken oorsprong van den Christelijken Godsdienst. Onder andere bewijsredenen, tot staving van mijn onderwerp, drukte ik ook zeer op het in zichzelve zwakke en onvoldoende der middelen, welke ter vestiging van dezen Godsdienst gebezigd waren, - van eenen Godsdienst, die algemeen gehaat was en overal vervolgd werd, geheellijk van allen menschelijken bijstand verstoken was, en aan deszelfs eigene hulpbronnen overgelaten, te midden van allerlei soort van tegenspraak. Bij de behandeling van deze bewijsreden herhaalde ik meer dan eenmaal, dat de Christengodsdienst een onaanzienlijk en gering man uit Galilea tot Stichter had, den zoon van een' timmerman; en dat hij, om hem in zijn werk te helpen, zich twaalf menschen gekozen had uit den laagsten stand, twaalf onkundige en ongeleerde visschers. Deze woorden: de zoon eens timmermans, en: twaalf visschers, verscheidene reizen herhaald, ergerden niet weinig mijne toehoorders, allen inlandsche Christenen. Naauwelijks was de leerrede geëindigd, of drie, vier van de voornaamsten onder dezelve kwamen, en gaven mij te kennen, dat het der geheele vergaderinge zeer gestooten had, mij te hooren zeggen, dat christus de zoon van een' timmerman geweest was, en zijne Apostelen visschers; dat ik zeer wel wist, hoe de Casten, zoo der timmerlieden als der visschers, twee
der laagste en verachtste in het land waren, en het dus zeer ongeschikt was, christus en zijnen Discipelen zulk eenen lagen en verachten oorsprong toe te schrijven; dat, wanneer Heidenen, die soms uit nieuwsgierigheid hunne vergaderingen bijwoonden, zulke wedersprekelijke dingen van hunnen Godsdienst hoorden, hun haat en hunne verachting omtrent denzelven aanmerkelijk zouden toenemen, enz. enz. Ten slotte raadden zij mij, dat, wanneer ik, in het vervolg, in mijne leerredenen, weder melding te maken had van christus' afkomst, of van die zijner Apostelen, ik dan niet vergeten moest te zeggen, dat beiden in de aanzienlijke Caste der Kshatrys of Rajahs geboren waren, en dat ik nooit meer melding moest maken van derzelver laag beroep.
Nog niet vele jaren geleden had ik een ander voorbeeld van dezelfde soort. Voor de gemeente eens de Gelijkenis van den verloren Zoon uitleggende, sprak ik ook van het

{==407==} {>>pagina-aanduiding<<}
gemeste kalf, dat de vader had doen slagten, om er zijne vrienden op te onthalen, uit blijdschap over de wederkomst van zijnen verbeterden zoon. Na de voorlezing verklaarden mij sommige Christenen, die zich vrij wat gestoord toonden, dat mijn gewagmaken van het gemeste kalf zeer ongepast geweest was; dat, wanneer Heidenen, gelijk soms gebeurde, bij de lezing tegenwoordig geweest waren, zij, op het hooren van het gemeste kalf, gestijfd zouden geworden zijn in hun begrip, hetwelk zij van den Christengodsdienst koesteren, dat het een verachtelijke Godsdienst is, goed slechts voor Pariahs. Zij gaven mij er tevens den raad bij, dat, wanneer ik weêr eens die Gelijkenis uitleggen wilde, ik, voor een gemest kalf, een lam (*) zeggen moest.




Nieuwe soort van pligten.

De Zedekundigen hebben tot nu toe, wanneer men over des menschen betrekkingen tot God handelde, slechts gesproken van de Pligten des menschen jegens God. In Frankrijk echter, waar men elken dag, ja elk uur zoo veel nieuws ontdekt en uitvindt, heeft men nu ook eene geheel nieuwe soort van Pligten ontdekt, namelijk Pligten van God jegens de menschen, en wel in het bijzonder jegens de Bourbons en alle de Franschen. Deze schoone ontdekking, door welke de Zedekunde zoo zeer uitgebreid wordt, hebben wij te danken aan den Aristarque, een bekend Ultra-dagblad, hetwelk thans echter in oppositie tegen de Regering staat, dewijl deszelfs hoofdeigenaar, Graaf labourdonnaie, gaarne Minister worden wil. Dit dagblad, namelijk, verhaalt, bij gelegenheid van den dood van lodewijk XVIII, hoe God napoleon van den troon heeft gebonsd en de Bourbons hersteld, om de Franschen gelukkig te maken, en besluit alzoo: la Providence a fait son devoir! Bij het begin der Revolutie verklaarden de Franschen, dat er werkelijk een hoogst Wezen bestond. Onder napoleon verklaarden zij dezen mensch voor almagtig gelijk God. Thans verklaren zij, dat God jegens hen pligten te vervullen heeft; want de Voorzienigheid heeft, in hunne oogen, slechts haren pligt betracht, toen hij aan de Franschen hunnen ouden Koningsstam terugschonk. - Dit bovenstaande is overgenomen uit de Leipziger Literatur Zeitung van den 20 Nov. 1824, en daarin medegedeeld door Prof. krug.


{==408==} {>>pagina-aanduiding<<}

De verstrooide roover.

Eene Engelsche Anekdote.

Engeland is een land, waar de roovers hunne behendigheid en stoutmoedigheid het verste drijven, doch tevens niet zelden gepaard doen gaan met de uiterste beleefdheid. Zij vragen uwe beurs met eene diepe buiging, en maken zich niet meester van uw horologie, zonder tevens verschooning te verzoeken voor hunne groote vrijpostigheid.
Een Edelman bereisde eenen weg, door een woud loopende. Verlokt door het schoone der gezigten en de frischheid van het groen, kon hij de verzoeking niet wederstaan, aldaar eenige oogenblikken uit te rusten; maar, op het gras uitgestrekt, bekroop hem de slaap, zijne oogen sloten zich onwillekeurig, en een diepe sluimer verraste hem. Ontwakende, zag hij voor zich een man van een alles behalve fashionabel voorkomen, die hem eene pistool voorhield. Zich spoedig herstellende, besloot hij, ongewapend zijnde, zich met gelatenheid aan zijn lot te onderwerpen. ‘Wat wilt gij?’ was zijne vraag. ‘Uwe beurs, if you please.’ De Edelman gaf dezelve den zoo beleefden Heer onmiddellijk over; maar, daar hij bleef vertoeven, zeide hij: ‘Wat wilt gij meer?’ - ‘Uw horologie, if you please.’ De Edelman stelde het hem ter hand, en het werd met eene verpligtende buiging aangenomen. Maar nog verwijderde zich de roover niet. ‘Wat verlangt Mijnheer nu nog?’ - ‘Uwe brieventasch, if you please.’ - ‘Hoe! ook deze?.... maar, daar is zij.’ Ook zijne brieventasch overgeleverd hebbende, stak de roover die mede in zijn' zak, en ging zijns weegs. De Edelman, opstaande. wilde desgelijks, zijnen noodlottigen slaaplust met een halfluid God dam verwenschende, den zijnen vervolgen; maar naauwelijks had hij tien schreden gedaan, of de roover stond weêr voor hem, en sneed hem met zijne pistool den pas af. ‘Heb ik misschien nog het een of ander, Mijnheer, dat van uwe gading is?’ vroeg de Edelman zeer bedaard. ‘Ja, Mylord! Ik heb opgemerkt, dat uw gewaad beter is dan het mijne; ik wenschte te ruilen, if you please.’ - ‘Dat schijnt mij ook zoo toe, en het is tot uwen dienst.’ De Edelman trok nu zijn opperkleed uit, de roover desgelijks, en, de ruiling gedaan
zijnde, verdween deze, en de arme Lord vervolgde nu ongehinderd zijn pad. Op den grooten weg komende, bekeek hij zichzelven, en de gedachte bekroop hem, dat men hem, in het gewaad van den welligt niet onbekenden struikroover, ligtelijk voor denzelven konde aanzien. Maar, hoe zich een ander aan te schaffen? Hierover nadenkende, stak hij werktuigelijk zijne handen in beide zakken, en... wat vond hij daar? - zijne goudbeurs, zijn horologie, zijne brieventasch, en nog daarenboven een rolletje met 50 guinjes! - Van kleed wisselende, had de roover verzuimd, zijne zakken te ledigen; en zoo vond de dief zelf zich bestolen.


{==409==} {>>pagina-aanduiding<<}

Mengelwerk.

Vergelijking van Hannibal en Marlborough. (*)

Zoo immer twee geduchte Mogendheden de vrijheid der wereld bedreigden, zoo waren het de Romeinsche Republiek, reeds na den eersten Punischen Oorlog, en de Fransche Monarchij, in de zegevierende dagen van lodewijk XIV. Gene toch had geheel Italië, (met Gallië aan hare zijde der Alpen ingesloten) Sardinië en meer dan half Sicilië aan zich onderworpen; deze, allengs aanzienlijke stukken van Duitschland en de Nederlanden ingenomen; beiden dongen openlijk naar de algemeene overheersching. In beide tijdvakken stonden er echter twee mannen op, die den hoogmoed dier werelddwingeren voor eene poos fnuikten, en hunner magt de felste slagen toebragten; beiden oorspronkelijk uit Staten, die uit hunnen aard in onmin met elken veroveraar leefden, omdat zij beide handeldrijvende en zeevarende Volken waren. Men ziet, dat ik hannibal, Karthago's roem, en den Britschen Held marlborough bedoele. Laat ons eerst kortelijk den toestand van beider Vaderland beschouwen.
Hannibal nam als Veldheer het roer van bestuur in handen in de Republiek Karthago, destijds de grootste koopstad der oude wereld, die hare Moederstad Tyrus verre overtroffen, en zich door hare zeevaart de grootste schatten en eene krijgsmagt verworven had, die haar in staat stelden tot groote veroveringen. Tot hiertoe was

{==410==} {>>pagina-aanduiding<<}
zij echter meer geschikt geweest voor den Zee- dan voor den Land-oorlog. Niet ééne Mogendheid, die haar in menigte en geschiktheid van Oorlogsschepen, noch in bekwaamheid, om dezelve te besturen, evenaarde. Eerst in de laatste tijden vond zij eene mededingster aan Rome, hetwelk, geheel voor den Oorlog geschapen, zich ook ter zee onweêrstaanbaar vertoonde, en aan Karthago eenen beslissenden slag had toegebragt, waardoor Sicilië was verloren gegaan en de Vrede tot stand gebragt. Deze Oorlog, en de daarop volgende tegen de huurbenden, die van den uitgeputten Staat betaling eischten, veroorzaakten twee partijen, eerst persoonlijk, daarna door de staatsbelangen verdeeld, waarvan de eene, die van hanno, de gestrenge Aristocratie en den vrede, de tweede, die van het huis van barkas, den invloed des Volks en veroveringen, als het wit harer staatkunde, in 't oog hield. Hamilkar, hannibal's Vader, en zijn Schoonbroeder hasdrubal hadden aan het hoofd der tweede gestaan, en door hen was Spanje (eene schitterende vergoeding voor het verlorene Sicilië!) aan de Republiek gehecht (*). Door dezen voorspoed was ook de Senaat gewonnen; en toen de jeugdige hannibal besloot, het verraderlijke Rome te straffen, hetwelk te midden van den Vrede, onder beuzelachtige voorwendsels, Sardinië en Corsica had ingenomen, werd zijn besluit te Karthago goedgekeurd en zelfs toegejuicht.
Brittanje was ook sedert cromwell's tijd eene Zeemagt, geoefend door bloedige Oorlogen met onze Vaderen. In den tweeden dier Oorlogen was het door de ruiter tot in den Teems zelven bezocht, en de wrok daarover had eenen derden Oorlog doen ontstaan, die echter in 1674 door eenen meer dan honderdjarigen Vrede met Nederland gevolgd werd. Daarentegen had zich eene andere magt verheven, zoo wel ter zee als te land; - het was Frankrijk onder lodewijk XIV, die het geluk had, eenen Minister te bezitten, zoo als col-
{==411==} {>>pagina-aanduiding<<}

bert, die de groote hulpbronnen van den Staat wist op te sporen en rijkelijk te doen vloeijen, en het ongeluk, eenen booswicht als louvois onder zijne Staatsdienaren te tellen, wien alle middelen even goed waren, zoo hij slechts de krijgsmagt zijns Meesters kon doen zegevieren. Door geld en schoone vrouwen wist lodewijk den Koning van Engeland, karel II, tegen de belangen zijns eigen lands om te koopen, zoodat hij de Alleenheersching en den Roomschen Godsdienst zocht in te voeren. Vandaar twee partijen; de Torys, of Hofpartij, die de Koninklijke magt, de vriendschap met Frankrijk, en het hooge Kerkgezag (eene brug naar Rome) begunstigden, en de Whigs, of de tegenpartij, die den invloed des Volks, den Oorlog met Frankrijk, en verdraagzaamheid omtrent alle Protestanten begeerden. Na eene lange worsteling zegepraalden de laatsten. Jakob II, die te onvoorzigtig de belangen van Rome omhelsd had, werd verdreven, en de vrijheid des Volks naast willem III op den troon geplaatst, wiens eerste werk een Oorlog tegen Frankrijk was, waarvan de uitslag nogtans geenszins aan de verwachting beantwoordde. Na 's Konings dood, terwijl de Whigs geheel het Kabinet zijner Zuster en Opvolgster anna bestuurden, verrees de jonge churchill, daarna Hertog van marlborough, door hunne gunst, tot de hoogste waardigheid in het veld; en het was zijn lust zoo wel als belang, den overmoed van Frankrijk te stuiten. Doch hij had met hannibal geenszins het voorregt gemeen, van onwrikbaar, en door voorbeeld en lessen zijner Ouders, de Volkspartij te hebben aangekleefd. In zijne eerste jaren dobberde hij
zeer tusschen het Hof en de Natie; hij verliet jakob II eerst, toen alles verloren was, en schijnt nog langen tijd in geheime briefwisseling met hem te hebben gestaan. Doch de voorbeeldelooze gunst zijner Gade ten Hove, als vriendin van en albeschikster bij anna, opende marlborough zulk een wijd verschiet van roem en veroveringen, dat alle vorige bedenkingen daarbij in het niet verdwenen. Hij werd Opperbevelhebber der Britsche,

{==412==} {>>pagina-aanduiding<<}
eerlang ook der Nederlandsche krijgsmagt, en van alle de hulptroepen der beide Natiën, gelijk hannibal Karthago's éénige Veldheer was, die zich met bijkans onbepaalde magt, na de teönderbrenging van Spanje, tot den inval in Italië toerustte.
En hier zien wij nu het tweede punt van vergelijking; de legermagten, over welke beiden te beschikken hadden. Dezelve waren slechts matig, vooral wanneer men hannibal's loopbaan van den intogt in Italië af rekent, toen zijn leger slechts uit 26,000 man bestond. Daarbij was hetzelve uit zeer verschillende Volken zamengesteld, die van de grenzen der zandwoestijn Zara tot aan de helling der Alpen woonden: Afrikanen, zoo geregelde Karthaagsche en Libysche troepen, als ligte Numidische ruiters (hunne Kozakken), Spanjaarden, Galliërs, Balearische slingeraars, Liguriërs, Italiaansche Bondgenooten, en misschien Grieken (*). Welk eene moeite, zulk een leger, niet door vaderlandsliefde bijeengehouden, maar slechts door loon en hoop op buit gelokt, en zoo verschillend in wapening, zeden, gebruiken en taal, staande te houden tegen Romes geregelde, eenparig gewapende Keurbenden en Bondgenooten, die blaakten van volksgeest en zucht voor het Vaderland! Maar ook marlborough had daaromtrent eene moeijelijke taak. Niet alleen Engelschen en Nederlanders, maar ook Duitsche hulptroepen van allerlei soort waren onder zijne banieren verzameld, en die allen wist hij tot één ligchaam te versmelten, en, even als hannibal, met éénen geest te bezielen. Daarbij kwamen de gedurige moeijelijkheden, welke hem onze Afgevaardigden te Velde in den weg leiden, schroomvallige menschen zonder krijgskunst of ondervinding, die echter, volgens de Republikeinsche ijverzucht der Staten,
beschroomd voor het gezag van den Engelschman, alle zijne schreden nagingen, elke zijne stoute ondernemingen dwarsboomden (†), en hem gewis

{==413==} {>>pagina-aanduiding<<}
ruim zoo veel hinders berokkenden, als aan hannibal de partij van hanno, die meest altijd overstemd werd en geen gezag had in Spanje, waar de bron der schatten des Karthaagschen Veldheers lag (*). Doch, aan den anderen kant, stond marlborough niet alleen, gelijk hannibal met zijne Karthagers en zijn Genie. Engeland had Bondgenooten aan den Keizer, aan de Nederlanden, destijds het rijkste land van Europa, hetwelk in den Successie-oorlog meer dan honderdduizend man in het veld bragt, aan het Duitsche Rijk, de Koningen van Pruissen, Portugal, en den Hertog van Savoje. En, wat bijkans nog meer is dan alle die legers, marlborough had eenen medehelper en vriend in den grooten eugenius, dien geduchten vijand van Frankrijk, 't welk hem versmaad had. Zeldzame vereeniging van talenten, en nog zeldzamer vriendschap! Dezelve moge eenigzins den roem der gezamenlijke overwinnaars bij Hochstädt, Oudenaarden en Malplaquet verminderen als krijgslieden, zij verhoogt hunnen roem als menschen. Zóó streden slechts epaminondas en pelopidas te Leuktra en voor Sparta zonder ijverzucht!
Vergelijken wij nu de vijanden, die beiden te bestrijden hadden, met elkander, zoo ontmoeten wij tegen hannibal eenen fabius, eenen scipio, aemilius en marcellus aan het hoofd dier Romeinsche Keurbenden, welke Italië veroverd, pyrrhus verdreven, de Galliërs en de Karthagers zelve hadden verslagen. Marlborough had met onbedrevene benden te worstelen tegen soldaten, gevormd in de school der grootste Veldheeren van hunnen tijd, eenen condé, turenne, catinat en luxembourg. Hij zelf had eenen waardigen mededinger in villars; maar deze was ook de éénige uit de oude school; de overigen waren dood, of buiten bevel; en, even alsof de Fortuin vermaak schepte, en aan den Karthager, en aan den Brit, in beslissende oogenblikken, een onmetelijk voordeel te

{==414==} {>>pagina-aanduiding<<}
schenken, te Cannae was fabius niet aan het hoofd, te Hochstädt was villars niet tegenwoordig, maar voerde bevel over de troepen, die de dappere Hervormden in het Zuiden van Frankrijk onder 't juk moesten brengen. Dáár voerde een onkundige en vermetele varro, hier de kortzigtige en onbedrevene tallard het bevel. Elders stonden een sempronius, een flaminius tegen hannibal; een villeroi, een Hertog van Bourgondië (groot als mensch, klein als krijgsman) tegen marlborough over.
Beziet men beider krijgsbedrijven, zoo schittert boven alles in hannibal's leven de overwinning bij Cannae; in marlborough's loopbaan, de zege bij Hochstädt. Om de voordeelen, door het dralen van fabius in het vorige jaar gewonnen, te behouden, werd een varro te Rome Konsul gemaakt; om Zwaben, door villars een jaar te voren ingenomen, niet te verliezen, was tallard aan het hoofd der Franschen gesteld! De togt van marlborough uit de Nederlanden naar den Donau, zelfs in eenige Nederlandsche gewesten afgekeurd, en door de Franschen niet opgemerkt, die hem aan de Moezel en den Rijn verwachtten, is een meesterstuk; maar de eer der overwinning staat niet met die van hannibal bij Cannae gelijk. Deze had die alleen aan eigene bekwaamheid en krijgskundig Genie te danken; terwijl marlborough dezelve deelen moest met den grooten eugenius, den bliksem van Oostenrijks wapenen. Voorts stond de grootheid der zegepraal bijna gelijk: te Cannae 70,000 dooden, 10,000 gevangenen, 3,370 ontvlugten van het Romeinsche leger (*); te Hochstädt van de 60,000 Franschen 20,000 verstrooid, 40,000 buiten gevecht gesteld, waaronder 14,000 gevangenen, met 1200 voorname Officieren, en 13,000 dooden, 100 stukken geschut en 25 bomketels. Het onmiddellijk gevolg der overwinning bij Cannae was de afval van Capua en de meeste andere gedwongene Bondgenooten van Gallië;

{==415==} {>>pagina-aanduiding<<}
die der zege bij Hochstädt de onderwerping van Beijeren, en eene streek van honderd uren gaans. De overwinningen van hannibal bij den Ticinus, de Trebia en het meir Trasimenus kan men met die van marlborough bij Ramillies, Oudenaarden en Malplaquet vergelijken; maar niets in de loopbaan des Engelschmans komt overeen met hannibal's overtogt met ruiterij en olifanten over de Alpen, een meesterstuk van krijgskunde, hetwelk slechts in onze dagen door buonaparte geëvenaard is, toen hij met geschut datzelfde gebergte overtrok. Maar als Stedewinnaar munt weder de veroveraar van Venlo, Roermonde, Luik, Bonn, zoo vele vestingen in de Spaansche Nederlanden, Rijssel, Bergen, Doornik, Douai, enz. verre uit boven den Karthager, die slechts Saguntum wist tot vernieling te dwingen, niet te winnen, die tot aan den slag bij Cannae, dus twee jaren lang, in Italië niet eene enkele stad kon overmeesteren, naderhand Rome vergeefs berende, Capua genoegzaam onder zijn oog zag hernemen, en Tarentum slechts door list verschalkte, om het kort daarna op dezelfde wijze te verliezen. Maar als meester in de eigenlijke krijgskunst, in de Taktiek, en in de kunst van veldslagen te leveren, staat marlborough ongetwijfeld, de tijden in aanmerking genomen, beneden den overwinnaar der Romeinen.
Wanneer wij nu de beide Helden als Staatslieden beschouwen, zoo bestuurde hannibal (misschien door omkooping) uit Italië dikwerf de gevoelens zijner landgenooten; hij wist de Campaniërs te winnen, philippus van Macedonië tot een bondgenootschap tegen de Romeinen over te halen, regeerde daarna voortreffelijk zijn Vaderland, en bezweek slechts voor de kuiperijen der Aristocraten, wier aanmatigingen niet meer te dulden waren, doch die hij had weten te breidelen. Ook naderhand, bij antiochus, gaf hij blijken van een ver vooruitziend staatkundig brein. Evenwel kan hij hier niet bij marlborough worden vergeleken, die, ten aanzien der buitenlandsche betrekkingen, met den Kanselier godolphin Groot-Brittanje, en met den Raadpen-
{==416==} {>>pagina-aanduiding<<}
sionaris heinsius Nederland regeerde; die, na de overwinning bij Hochstädt, naar Berlijn, Hanover en den Hage trok, om de Bondgenooten tot krachtdadige voortzetting des Oorlogs te bewegen; die tien jaren lang de ziel was van het verbond, en al dien tijd door zijne groote talenten de magtige partij der Torys, ook in den Raad der Koningin, kon opwegen. Het is waar, zijne Echtgenoote moet men hierbij niet uit het oog verliezen; maar de zegepraal zijner staatkunde was de duurzaamheid, zoo lang hij aan het hoofd des legers stond, van een verbond, uit zulke ongelijksoortige bestanddeelen zamengesteld.
Het lot der beide Helden, na zoo vele groote daden, was treurig; doch dat van hannibal verreweg het droevigste. Deze, na zich veertien jaren in Italië gehandhaafd te hebben, ziet het meesterstuk zijner ontwerpen, de komst van zijnen Broeder hasdrubal met een leger, door den Oorlog tegen de Romeinen in Spanje geoefend, en door den overtogt der Alpen gehard, met deszelfs onverwachte nederlaag mislukken. Scipio ontrukt hem Spanje, dwingt hemzelven tot den aftogt uit Italië, (hij verliet dit tooneel zijner groote daden al zuchtende!) en verslaat hem bij Zama. Hij haast zich daarop, ten spijt der doldriftigen van zijne eigene partij, den thans onmisbaren Vrede door te zetten, is als Volksbestuurder even zoo lofwaardig als in de hoedanigheid van Veldheer, moet als slagtoffer zijner edele bedoelingen zijn Vaderland ruimen, poogt antiochus tegen de Romeinen op te zetten, en andermaal den Oorlog in Italië over te brengen; maar de ellendige Hovelingen aan het Syrtsche Hof ligten den grooten man den voet, waartoe de list van Rome, om eene schijnbaar hartelijke gemeenzaamheid met hem aan te knoopen, niet weinig bijdraagt; de zwakke antiochus verwaarloost hem, en hij begeeft zich tot prusias naar Bithynië; ook dáár vervolgen hem de Romeinen, en de Grijsaard moet, om niet in hunne handen te vallen, den gistbeker drinken. Marlborough, aan eene nietige Hoskabaal opgeofferd, door de Torys

{==417==} {>>pagina-aanduiding<<}
(doch eerst na twee jaren aarzelens, zoo groot was het ontzag voor den Held!) teruggeroepen, zag echter nog de vrucht zijner heldendaden, de bevrijding der Spaansche Nederlanden van het Fransche juk, de barrière der Vereenigde Nederlanden, en de beperking van den nieuwen tak der bourbons, in Spanje geplant, binnen de grenzen der Pyreneën. De overwinnaar bij Hochstädt kon zekerlijk op het slagveld bij Ramillies niet denken, dat zijn onwaardige opvolger eenmaal de overwinning van den Franschman villars bij Douai zou bevorderen; maar nog minder kon de overwinnaar bij Cannae, wien reeds zijne Getrouwen vermaanden om naar het Kapitool op te trekken, te midden van de tallooze verslagene Romeinen hebben vermoed, dat hij aan het Hof van een' prusias, door niemand beschermd, eens zijne dagen met een' zelfmoord zou moeten eindigen!
Eindelijk waren beiden niet zonder groote gebreken. Men verwijt hannibal valschheid, schending van het gegeven woord (dit verwijt komt echter meest uit eene troebele Romeinsche bron) en wreedheid omtrent zijne vijanden; marlborough, vuige inhaligheid, schraapzucht en gierigheid. - Alles bij elkander gerekend, schijnt het, dat hannibal meer Genie had en stouter ontwerpen koesterde; dat hij nogtans in koelbloedigheid, bedaardheid en voorzigtigheid, die hoofddeugden eens Veldheers, marlborough evenaarde, (beiden werden, in hunne tallooze gevechten, nimmer gewond) maar dat juist de stontheid zijner ontwerpen hem ten val bragt; een' val, te deerlijker, naarmate zijne verheffing eerst te grooter geweest was. Beiden wilden geenen Vrede, en werkten dien uit al hun vermogen tegen; maar Romes zegepraal was vollediger, en slechts het bloed van zijnen onden vijand kon het verzoenen: Frankrijk was tevreden, dat marlborough voor hetzelve onschadelijk geworden was, en zijne dagen ver van het groote tooneel der wereld eindigde.





{==418==} {>>pagina-aanduiding<<}

Proeven omtrent de werking van de smetstoffe der koepokken op onderscheidene huisdieren; met aanmerkingen, daartoe betrekkelijk.

(Eene bijdrage tot de vergelijkende geneeskunde.)

Door Dr. A. Numan. Hoogleeraar aan 's Rijks Veeärtsenijschool te Utrecht. (*)

Bij eene vorige gelegenheid heb ik, in dit Gezelschap, gehandeld over de Pokziekte, in zoo ver dezelve aan den Mensch en sommige Huisdieren eigen is, en onderscheidene waarnemingen medegedeeld, welke het wederkeerig besmettend vermogen der pok-smetstoffe van eenige derzelven, inzonderheid van den Mensch, op andere dieren, bevestigen. Thans is mijn voornemen, den uitslag voor te dragen der proefnemingen, welke ik, in den laatstverloopen winter, aangaande de uitwerking der koepokstof bij verschillende Huisdieren, aan de Veeärtsenijschool, alhier gevestigd, in het werk heb gesteld.
Indien ik meermalen Ulieder belangstelling mogt ondervinden in de beschouwing van onderwerpen, tot de vergelijkende Geneeskunde behoorende, zoo vlei ik mij thans niet minder te mogen rekenen op de toegenegenheid mijner Medeleden, wie de uitbreiding der geneeskundige wetenschappen, in derzelver wijdsten omvang, voorzeker niet minder dan mijzelven ter harte gaat.
Is er trouwens één onderwerp, tot haar gebied behoorende, hetwelk de aandacht van den Menschenvriend in het algemeen en des Geneesheers in het bijzonder overwaardig is, het is voorzeker dat der Koepokinenting, door welker aanwending bij den Mensch, ter voorbehoeding tegen de Kinderziekte, hij dezen meest geduchten

{==419==} {>>pagina-aanduiding<<}
vijand van zijn leven, zijne gezondheid en schoonheid kan afweren, ja in staat zou zijn denzelven geheel te overwinnen, indien het menschdom, bevrijd van alle vooroordeelen, en verlost van de dwaze, kwaadwillige of onkundige bestrijders der heilzame gevolgen, welke deze inenting hetzelve aanbrengt, zich genegen toonde, ditzelfde middel, op de doelmatigste wijze, met kracht aan te vatten, als het wapen, dat, wèl bestuurd zijnde, geschikt mag worden gerekend, om de Kinderziekte geheel uit te delgen, immers uit onze gewesten te verbannen, en hetwelk zich daarenboven door deszelfs zachtheid ten gunstigste aanbeveelt.
Alwat tot de uitwerking van de koepok op de dierlijk bewerktuigde ligchamen betrekking heeft, kan voor derzelver kennis en waardering niet onbelangrijk zijn, zelfs ook dàn, wanneer hetgeen hieromtrent wordt waargenomen, en de gevolgtrekkingen, daaruit ten opzigte van de Huisdieren afgeleid, niet in allen deele op het ligchaam van den Mensch kunnen worden toegepast, noch gerekend mogen worden eene onmiddellijke nuttigheid te bezitten. Maar, behalve dat men weinig in staat is, van voren al het wezenlijk nut te berekenen, hetwelk er misschien uit zoodanige proeven kan voortvloeijen, zoo verkrijgen dezelve, in ons oog, reeds hare waarde, in zoo ver zij slechts dienen kunnen, om de werking van de smetstoffe der koepok op onderscheidene dieren met die, welke zij op het menschelijk ligchaam uitoefent, te vergelijken, dezelve nader te bepalen, of den weg aan te wijzen, welke leiden kan, om de geregelde aanwending der Koepokinenting te bevorderen en gemakkelijk te maken.
Had men vroeger het voordeel gewaardeerd, hetwelk er, voor de geneeskunde van den mensch, in de kennis van de ziekten der dieren gelegen is; had de beoefenaar der eerste niet zoo lang, met zekeren smaad en verachting, op de laatste nedergezien, wij zouden niet alleen de Veeärtsenijkunde tot een' hoogeren trap van volkomenheid hebben mogen zien gebragt, dan thans het geval is, maar ook zou deze, ten aanzien der vergelijkende

{==420==} {>>pagina-aanduiding<<}
Geneeskunde, den mensch hare voordeelen niet zoo lang hebben onthouden. Had de mensch niet zoo algemeen in den waan verkeerd, dat, gelijk hij zich in geestvermogens ver boven de dieren verheven mag achten, zijn ligchaam tevens veel te edel zij, dan dat het met deze eenige ziekten gemeen kon hebben, veelmin dat de smetstoffe van eenig dier hem tegen eigene ongesteldheden zou kunnen beveiligen; had de man, die aanspraak op verlichting maakt, zich vroeger de getrouwe ondervinding van den eenvoudigen, doch veelal opmerkzamen, Landman ten nutte trachten te maken, door zijne uitspraken, aangaande het beveiligend vermogen der Koepokken tegen de Kinderziekte, aan een onpartijdig onderzoek te onderwerpen, zoo zou hij inderdaad, reeds vóór langen tijd, ook in dit stuk bevestigd hebben gevonden, dat onder de volksverhalen, hoe veelvuldig ook met dwalingen en bijgeloovigheden doormengd, menige waarheden als daadzaken bestaan, welke voor de maatschappij van de hoogste aangelegenheid zijn of worden kunnen, en dat het dus ten hoogste nadeelig is, alles, wat met de gewone aangenomene begrippen strijdt, blindelings te verwerpen, maar dat veeleer eene onbevooroordeelde beproeving den verstandigen blijft aanbevolen. Ware dit omtrent de koepokken vóór langeren tijd geschied, hoe vele duizende menschen zoude zulks niet voor een' ontijdigen dood hebben bewaard! daar er toch niet aan te twijfelen valt, of deze uitslagziekte van het Rund, en haar beveiligend vermogen tegen de menschelijke pokziekte, zou eene reeks van jaren, welligt eeuwen, vroeger zijn ontdekt geworden. Gebrek aan ijver, en trage lust tot onderzoek, is voorwaar te dikwijls de oorzaak, dat de mensch geen voordeeliger partij weet te trekken van de middelen, welke de Natuur hem tot zijn eigen welzijn en voordeel openbaart en aanbiedt; anders toch kon het wel niet mogelijk zijn, dat, daar het beveiligend vermogen der Koepokinenting tegen de Kinderziekte, zoo als wij thans weten, lang
vóór jenner is bekend geweest, daarvan niet reeds eerder een algegemeener gebruik is gemaakt. Kan men het uit eene an-
{==421==} {>>pagina-aanduiding<<}
dere oorzaak verklaren, dat zulks niet geschied zij, daar dit voortreffelijk middel (indien wij, behalve andere oorkonden, tevens de verzekering van den Veeärtsenijkundige e. viborg (*), in leven Hoogleeraar aan de Veeartsenijschool te Koppenhagen, mogen aannemen) reeds vóór meer dan 50 jaren, als zoodanig, in Duitschland, in een openlijk geschrift (†), werd bekend gemaakt?
Ten einde de werking van de smetstoffe der koepokken bij verschillende Huisdieren, alsmede het wederkeerig besmettend vermogen der voortgebragte pokken, bij de dieren onderling en bij den mensch te leeren kennen, heb ik eene reeks van zeven-en-zestig proeven in het werk gesteld. Het zijn de algemeene uitkomsten dezer proeven, begeleid van eenige aanmerkingen, tot dezelve betrekkelijk, welke ik thans zal mededeelen, en wensch deze waarnemingen, door de teekeningen van de bij elke diersoort voortgebragte pokken, naar het levend voorwerp vervaardigd, nader op te helderen. (‡)

Dat de koepokken niet, gelijk men gemeend heeft, bij uitsluiting in Engeland, maar ook in andere landen gevonden worden, is thans als eene bewezene zaak te beschouwen. Waarschijnlijk bestaat deze koortsige uitslagziekte overal, waar het Rund, als winstgevend Huisdier, wordt aangehouden. In ons land zijn de natuurlijke koepokken ook reeds in verschillende gewesten, op onderscheidene tijden, ontdekt geworden, als in Vriesland in het jaar 1805, in Overijssel in 1811, in Zuid-Holland in datzelfde jaar. Zeer dikwijls bestaan dezelve voorzeker, zonder dat zij, met onderscheiding van andere uit-
{==422==} {>>pagina-aanduiding<<}
slagziekten, aan de uijers der koeijen voorkomende, als zoodanig, door kundige lieden worden opgemerkt, of daarvan openlijke bekendmaking wordt gedaan. Wenschelijk zou het zijn, indien dit altijd gebeurde, waardoor men trouwens in staat zou worden gesteld, om de ziekte en haren oorsprong, waarover de gevoelens steeds verdeeld zijn, meer van nabij gade te slaan en na te sporen. Een aanzienlijk inwoner uit Denemarken verzekerde mij onlangs, dat elk veehouder in dat land verpligt is, om, volgens een algemeen bevel der Landsregering, aangifte te doen, wanneer de koepokken bij zijne koeijen worden waargenomen. In het vorige jaar hebben de koepokken, volgens de mededeeling van den Geneesheer de braauw, te Woerden, in het dorp Gerverskop, nabij die stad gelegen, plaats gehad (*), waardoor eene jongedochter, die
gewoon was de koeijen te melken, en welke de natuurlijke noch de koe-pokken had doorgestaan, besmet raakte, de pokken aan beide de handen en armen kreeg, met vrij sterke aandoening des algemeenen gestels, zoodat zij, gedurende de uitbotting, veel koorts had; - de andere melkers, die te voren of ingeënt waren, of de natuurlijke kinderziekte gehad hadden, bleven daarvan geheel bevrijd.
Men heeft nu schier overal uit zoodanige natuurlijke koepokken, met het beste gevolg, menschen ingeënt; doch het is mij niet gebleken, dat men er, in ons land, opzettelijk werk van heeft gemaakt, om de stof, door inenting, aan gezonde koeijen mede te deelen, en dezelve op deze wijze voort te planten en aan te kweeken. Ik oordeel evenwel, gelijk ook anderen dit reeds vóór mij hebben opgemerkt, dat de mededeeling der koepokstof

{==423==} {>>pagina-aanduiding<<}
aan gezonde Runderen hare nuttigheid hebben kan, waarover ik nog nader zal spreken, thans overgaande om den uitslag der inentingen voor te dragen.

Inenting van de Koe met koepokstof.

Wordt de Koe op de spenen, namelijk op iederen tepel, door drie of vier steekjes ingeënt met stof uit pokken van een gevaccineerd kind, of van eene koe, die de pokken heeft, zoo ontstaan er, op de plaatsen der inenting, koepokken, welke zich, op de gewone wijze, eerst door een rood ontstekingswondje doen kennen, en, met den 3den of 4den dag, somwijlen ook wel iets later, meer kennelijk, door eene regelmatige pokachtige gedaante, ontwikkelen, voorts in grootte toenemen, tot dat zij, op den 8 of 9den dag, derzelver hoogte hebben bereikt, en met heldere stof gevuld zijn, waarmede men verder kan inenten. De ingeënte koepok verkrijgt veeltijds eene uitgebreidheid van vier of vijf lijnen in de doorsnede; somwijlen blijven de pokken kleiner. Dezelve hebben de bekende, aan haar eigene, ingedrukte gedaante. Niet geopend wordende, behouden zij een' vrij ronden vorm; doch meermalen nemen dezelve eene eenigermate langwerpige of hoekige gedaante aan, hetwelk vooral ook dàn plaats heeft, wanneer zij met het lancet worden geopend, om er stof ter inenting uit te nemen. De pokken droogen vervolgens op, veranderen eerst in eene ligt-, vervolgens in eene donker-bruine korst, die steeds drooger wordt en zwarter van kleur, en een' kleineren omtrek verkrijgt, tot dat zij, met den 18, 19 of 20sten dag, zich van de huid loslaat en afvalt. Bij sommige koeijen bezitten de pokken op de tepels een' rooden kring; doch dezelve is niet altijd even sterk, en op verre na niet zoo duidelijk kenbaar, als bij den mensch plaats heeft. Dit hangt ook mede daarvan af, dat de kleur van den geheelen tepel, waarop de pokken staan, als deze op het hoogst zijn, niet zelden eenigermate verhoogd is. Somwijlen is dit deel iets gezwollen. Bij koeijen, die zwarte

{==424==} {>>pagina-aanduiding<<}
tepels hebben, is deze roosachtige ontstekingskleur weinig of niet kenbaar. Ik heb bij de ingeënte koeijen geen uitslag over het ligchaam, noch in den omtrek der inenting aan de spenen of den uijer waargenomen (*), veel min heb ik eenige teekenen van ongesteldheid bij dezelve kunnen bespeuren, dan misschien eene verhoogde warmte aan de ooren en hoornen, en eene geringe verhaasting van den bloedsomloop. De eetlust en herkaauwing bleven, volgens den natuurlijken staat, voortduren. Daar ik alleen koeijen heb gebezigd, die kort op het kalven stonden en dus droog waren, heb ik niet kunnen ontwaren, of de melkäfscheiding gedurende het beloop der pokken verminderd was, gelijk dit algemeen bij de natuurlijke pokziekte wordt waargenomen.
Op den uijer zelven vatten de pokken insgelijks zeer goed, doch zij blijven veel kleiner dan op de tepels, uit hoofde van het vastere weefsel der opperhuid aan dit deel boven dat van de spenen. Zij verkrijgen ook dáár slechts een' zeer kleinen ontstekingskring. Op de overige deelen van het ligchaam, wanneer deze slechts kaal worden geschoren, kan men de inenting verrigten, met het gevolg, dat er pokken geboren worden; dan deze blijven nog bekrompener dan op den uijer, en zijn dezelve aan zoodanige plaatsen aangebragt, waarop het dier kan nederliggen, gelijk aan de dijen, zoo worden de pokken plat gedrukt, en komen naauwelijks op; zij blijven, als het ware, in de huid zitten, en verheffen zich niet boven dezelve. Voor het overige houden deze pokken hetzelfde beloop, en zijn, op den 8 en 9den dag, met stof gevuld, hoewel eene veel geringere hoeveelheid bevattende dan de tepelpokken. roodheid der huid in den omtrek wordt bij de pokken, op het ligchaam ingeënt, niet zeer kennelijk waargenomen. Voor het overige maakt het geen verschil,

{==425==} {>>pagina-aanduiding<<}
of men oude of jonge koeijen aan de inenting onderwerpt. Ik heb dezelve met gelijken uitslag verrigt aan drie-, vier-, vijf- en zesjarige beesten, en ook aan zulke, die acht of negen jaren oud waren. Hoewel ik geene melkkoeijen heb ingeënt, zoo laat het zich evenwel met zekerheid vooronderstellen, dat deze zoo wel als de guste daarvoor geschikt zullen zijn, te meer daar dezelve het meeste door de natuurlijke koepokken worden aangedaan.

Inenting der Koepokken aan den Stier.

Het gering aantal van mannelijke Runderen, hetwelk aangehouden wordt, in evenredigheid van vrouwelijke, is waarschijnlijk de oorzaak, dat de natuurlijke pokken bij den Stier nog niet zijn opgemerkt, wanneer dezelve onder de kudden heerschen. Althans vinden wij van het bestaan der natuurlijke koepokken bij den Stier geene melding gemaakt. Het komt ons evenwel vreemd voor, dat deze daaraan niet zoo wel onderhevig zou zijn als de Koe. Eenigen, als mundigl (*) en hofacker (†), willen stellig, dat de koepok noch aan den Stier, noch aan den Os wordt mededegeeld; terwijl bergman (‡) zulks als twijfelachtig houdt. Sacco (§) verzekert, dat de jonge Stier, door inenting, de koepokken verkrijgt, waarvan hij zich meermalen heeft bediend, om frissche stof te erlangen; doch wil, dat hij de vatbaarheid voor de-
{==426==} {>>pagina-aanduiding<<}
zelve, bij meerderen ouderdom, zou verliezen. Hij maakt geene melding, aan welke plaats de inenting door hem bij dit dier is verrigt. Aan het laatste gevoelen meen ik te mogen twijfelen; maar ik kan zulks, vooralsnog, niet tegenspreken, omdat mij de proefnemingen daaromt rent ontbreken.
Ik heb de inenting aan een' jongen stier in het werk gesteld op het scrotum, welk deel met den uijer der koe eenige overeenkomst heeft, en van haar ontbloot is. De inenting vatte op hetzelve zeer goed, en er ontstonden pokken, nagenoeg gelijk aan die, welke op den uijer der koeijen worden voortgebragt. De stof, op den 10den dag, uit de stierpok genomen, en op een kind ingeënt, sloeg niet aan; doch even min had zulks plaats met de pokstof eener koe, welke gelijktijdig op den anderen arm werd aangebragt, zoodat ik deze mislukte inenting als toevallig beschouw; terwijl dit kind, zeven dagen later, op nieuw met de pokstof eener koe ingeënt zijnde, volkomen goede en werkzame koepokken kreeg. De stof van den stier, op de spenen van eene andere koe geënt, bragt zeer fraaije pokken voort, waarvan vervolgens schoone vaccines bij een kind werden voortgeplant. Even als bij de koe, werden er ook bij den stier, op eene kaalgeschorene plek aan de bil, geregelde pokken, door de inenting aan die plaats, voortgebragt.
Ik heb herhaalde malen de gevaccineerde Runderen overingeënt, doch telkens bevonden, dat de stof voor de tweede keer op dezelve geene uitwerking doet: somwijlen vatte de inenting geheel niet; op andere tijden ontstond er eenige ontsteking op de plaats, daar de stof was aangebragt, die, met twee of drie dagen, verdween. Hieruit besluit ik derhalve, dat het Rund slechts eenmaal voor de koepokken vatbaar is.
Wat nu betreft het nut, dat er gelegen is in het inenten van Runderen met koepokstof, zoo vinden wij hetzelve reeds door anderen aangewezen. De Fransche Heelen Geneeskundigen, met name duquénelle, te

{==427==} {>>pagina-aanduiding<<}

Reims, en valentin, te Nancy (*), hebben reeds te voren aangeraden, ten einde zich te allen tijde van eenen genoegzamen voorraad van deugdzame stof te voorzien, gezonde koeijen in te enten, om de vaccinatie der kinderen eenen geregelden gang te doen gaan. En inderdaad, indien wij overwegen, hoe moeijelijk het dikwijls is, juist uit hoofde van het gebrek aan steeds voorhanden zijnde deugdzame stof, de koepokinenting geregeld te doen voortgaan, zoo zal men niet kunnen ontkennen, dat zulks de aandacht der Geneeskundigen geenszins onwaardig is, en dat, ook in ons land, van deze handelwijze, ter bevordering dezer heilzame kunstbewerking, met voordeel gebruik zou kunnen worden gemaakt. In de grootere steden vindt dit minder zwarigheid, wegens het grooter aantal vaccinatiën, welke verrigt worden, en de gemakkelijke mededeeling der stof door de Geneesheeren onderling; maar op het platte land, vooral in afgelegene streken, is het veeltijds zeer moeijelijk, de pokstof te bekomen, juist op den tijd als men die wenscht te bezigen. Het getal der kinderen, voor de vaccinatie vatbaar, is aldaar niet altijd toereikend, dat de Genees-
of Heelkundige, onafgebroken, in het bezit der stof kan blijven, om dezelve van het een aan het ander voorwerp mede te deelen. En al is zulks het geval, zoo kan hij de inentingen niet naar zijne keus schikken, zelfs als hij de stof in eene voldoende hoeveelheid bezit. Somwijlen heeft hij daarvan wel eenen overvloed; doch, dezelve niet kunnende aanwenden, wordt de stof weldra ondeugdzaam en voor verdere

{==428==} {>>pagina-aanduiding<<}
inenting ongeschikt, zoodat hij spoedig wederom gebrek heeft. Hij deelt aan zijne ambtgenooten mede, of ontvangt van dezelve. Maar hoe dikwijls gebeurt het niet, dat de vaccinatie, die bepaald was, geen voortgang kan hebben? Het kind is lastig geworden, de tandjes zijn ophanden, de wangjes bloeijen, het kind heeft overlast van het zuur, enz. enz.; de moeder durft het niet wagen, den zuigeling, op dat oogenblik, de pokjes te doen inenten; men zal nog eenige dagen wachten, om te zien, wat het worden wil. De Geneesheer stemt hierin gereedelijk toe. De voorzigtigheid gebiedt hem, buiten alle verantwoording te blijven; men kan trouwens niet weten, wat gebeuren zal; het kind zou erger kunnen worden, ja aan de gemelde of nog daarbij komende toevallen kunnen komen te sterven, zonder eenige schuld of toedoen van de koepokken, en zulks zou op rekening van dezelve, en van hem, die, onder dusdanige omstandigheden, de pokken had ingeënt, kunnen worden gesteld. De gemelde toevallen toch, hoezeer welligt dikwijls in de verbeelding der al te teêrhartige moeder gegrond, kunnen nogtans ook wezenlijk zijn, en, bij een' dusdanigen toestand, kan ook de inenting der pokken, hoe veilig en onschadelijk op zichzelve, niet worden aangeraden. Ieder weet, hoe dikwijls de pokstoffe, op glaasjes genomen, wanneer zij droog is geworden, door bevochtiging, het zij met den wasem van water, den adem, of door speeksel, ligt al te veel verdund en krachteloos wordt, waardoor de inenting mislukt, en dan moet herhaald worden. Hoe onschadelijk het zij, de stof, voor verdere inentingen, uit de pokken van den arm des kinds te nemen, wanneer zulks met de behoorlijke omzigtigheid geschiedt, zoo heeft dit bij sommige kinderen eenige moeijelijkheid, die door deze behandeling, of door de voorafgegane inenting, reeds bevreesd zijn geworden. Wordt het op eene ruwe wijze gedaan, bij herhaling, of moet men een zeker aantal kinderen uit eene enkele pok inenten, dan kan het
niet ontkend worden, dat de arm of pok te veel wordt geprikkeld, hetgeen dan wel eens tot eene ontsteking, die ster-
{==429==} {>>pagina-aanduiding<<}
ker wordt dan gewoonlijk, aanleiding geeft. Ik heb dit vooral, meer dan eens, opgemerkt, in het geval, dat er eene epidemie van Kinderziekte uitbreekt, zoo als, helaas! nog te dikwijls plaats heeft, en tot een grievend verwijt moet verstrekken aan de zoodanigen, die van de Koepokinenting geen tijdig gebruik maken, of hunne pogingen en middelen in het werk stellen, om de goede zaak in dezen tegen te werken; alsdan verlangen zij, die tot dusverre, niet zoo zeer uit onwil als uit enkele nalatigheid, verzuimd hebben, hunne kinderen te doen vaccineren, dat zulks nu voetstoots, als het ware, geschiede. De Geneesheer wordt dan, door den grooten hoop, van alle kanten aangezocht, om de vaccinatiën te verrigten. Hij is niet voorzien van stof, en moet dezelve eerst van elders zien te bekomen. De Provinciale Commissiën van Geneeskundig Onderzoek en Toevoorzigt zijn, ingevolge het Koninklijk besluit van den 18 April 1818, verpligt, om, zoo veel mogelijk, te zorgen, dat er, te allen tijde, de stof der ware vaccine voorhanden is, ten einde in staat te zijn, dezelve aan de Doctoren of Chirurgijns, die dezelve benoodigd mogten hebben, te kunnen uitdeelen; dan ook deze kunnen niet altijd, uit hoofde der reeds gemelde zwarigheden, aan die aanvragen voldoen. Men ent evenwel met de verkregene stof een of twee voorwerpen in; gelukkig, zoo deze inentingen aanslaan, opdat niet de epidemie der Kinderziekte intusschen voortga hare slagtoffers te vermeerderen. Maar uit deze eerste entelingen moet nu de groote menigte worden gevaccineerd; en thans loopt men gevaar, dat de pokken der eerste te veel stof moeten leveren en uitgeput worden, waardoor zoo wel de kinderen te veel lijden, als ook de laatste stof, welke deze pokken geven, niet meer
deugdzaam is voor de inenting, maar mislukt, of valsche koepokken voortbrengt.
Alle deze hindernissen zou men, indien ik mij niet bedriege, kunnen wegnemen, wanneer men er werk van maakte, om de koepokken altijd bij het Rund te onderhouden, door dezelve geregeld van het eene beest op

{==430==} {>>pagina-aanduiding<<}
het andere voort te planten. Niets zou gemakkelijker en geschikter zijn, dan zich op deze wijze altijd in het bezit te stellen van versche pokstof, indien men regelmatig, in elk dorp, een of twee koeijen inentte, en deze stof voor de vaccinatie der kinderen bezigde. Niet minder zou het van nut kunnen zijn, indien zulks ook in de steden werd in het werk gesteld. Men zou zich alsdan nimmer op drooge of twijfelachtige stof behoeven te verlaten, en hierdoor zou voorzeker de Koepokinenting, inzonderheid ten platten lande, een' beteren en meer regelmatigen gang kunnen gaan. Hieraan zal nog het voordeel verbonden zijn, dat de koe, welke de pokken heeft, vervoerd kan worden, zoodat de inenting overal van het eene ligchaam op het andere geschieden kan. Ik heb mij op deze wijze, tot het doen mijner proefnemingen, gedurende 16 weken, in versche stoffe onderhouden, welke mij op de uitnemendste wijze tot de inentingen gediend heeft. Niemand, die het met de belangen der Koepokinenting wèl meent, zal weigeren zijn vee tot het bedoelde oogmerk te leenen, vooral als hij ziet, dat het door de inenting niet het minste lijdt. De melkgevende koeijen moeten aan het bovenste gedeelte der tepels worden gevaccineerd, of op den uijer, dewijl anders de pokken, door schaving onder het melken, ligt kunnen gekwetst worden, waardoor de stof verloren zou gaan, en verzweringen aan de tepels ontstaan kunnen. Men kan de inentingen der koeijen zoo wel in de weiden, als op den stal, in het werk stellen.
Of er eenig voordeel in gelegen zij, dat men, van tijd tot tijd, de gewone koepokstoffe van den mensch op de koe overbrenge, om derzelver kracht te versterken, of haren oorspronkelijken aard te hernieuwen, durf ik niet bepalen; doch zeker is het, dat de stof, van de ingeënte koeijen genomen, op den mensch overgebragt, eene krachtige uitwerking doet, en voortreffelijke vaccines voortbrengt; waarom dusdanige stofvernieuwing door sommigen, welligt niet te onregt, wordt aangeraden. Hofac-
{==431==} {>>pagina-aanduiding<<}

ker (*) wil onder anderen, dat er, van tijd tot tijd, koeijen zullen worden ingeënt, om de echte koepokstof te behouden (†).

(Het vervolg hierna.)

De spectator.

XIII.


O mihi practeritos referat si Jupiter annos, 
Quam vellem studiis invigilasse bonis! 

Ik zat onlangs, naar gewoonte, (want waar zal een fatsoenlijk mensch al beter en nuttiger zijn' voormiddag slijten?) in het koffijhuis. Terwijl ik, na de nieuwspapieren doorsnuffeld te hebben, zoo bij mijzelven zat te peinzen, of dat Grieksche vee nu nog langer den beest zou spelen, en de Christen-Mogendheden niet eens eindelijk, gedachtig aan hun Heilig Verbond, de handen ineenslaan, en den Grooten Heer, in de handhaving zijner billijke regten, krachtdadig zouden ondersteunen, - terwijl ik hierover dan zoo bij mijzelven zat te peinzen, werd ik in deze echt liberale denkbeelden gestoord door drie Heeren, die, weinige schreden van mij af gezeten, in een vrij levendig gesprek geraakten. Zij hadden het over onze periodieke schriften, en recenséerden, terwijl ik mij bijzonder diverteerde met de vernuftige en oordeelkundige reslecties, die ik mogt hooren, Boekzaal, Recensent, Magazijn, en natuurlijk ook de Letteroefeningen; - ten laatste kwam ook de Spectator van laatstgenoemd tijdschrift aan de beurt; en nu, dit spreekt van zelf,

{==432==} {>>pagina-aanduiding<<}
verdubbelde ik de aandacht, en schoof, zoo veel dit ongemerkt kon geschieden, naderbij.
Men verwonderde zich dan danig, dat men nu in verscheidene maanden (*) volstrekt niets van den Spectator had vernomen, en men wilde daarvan wel eens de eigenlijke reden weten. Een jong Heertje, met een keurslijfje aan, dat hem de bevallige figuur van een' priktol bijzette, verzekerde, dat hij die reden opperbest wist; men zou, zeide hij, terwijl hij met veel gratie zijne kuif opstreek, men zou in het geheel niets meer van hem krijgen, want hij wist van goeder hand, dat hem het zwijgen was opgelegd, omdat hij zoo nu en dan wel eens wat al te duidelijk de waarheid had gezegd. - Dat kan ik, met uw verlof, hernam een dik Heer, die (zeker om nadruk aan zijne woorden te geven) onophoudelijk zijn naturelletje verschoof, - dat kan ik maar slecht gelooven; want de drukpers is immers vrij, en die wat verdient, moet wat hebben, en - de waarheid te zeggen, dit is immers de pligt van den Spectator; daarvoor doet het Publiek hem immers de eer, om hem te lezen. Neen, ik voor mij verklaar de reden dezer stilzwijgendheid anders; ik geloof, dat het den man aan fonds hapert; aan fonds, zeg ik, (terwijl hij nogmaals aan zijn pruikje trok;) hij kan het niet volhouden. - En ik, riep de derde, die veel van een' Pikeur had, want hij was gespoord en gelaarsd, en speelde zonder ophouden met zijne karwats, ik geloof noch het een noch het ander; - luiheid! enkel luiheid! niets dan luiheid! - Het betoog zou volgen, maar - het gesprek werd afgebroken, en ik ging henen. (†)
Natuurlijk dacht ik na op hetgeen ik gehoord had; en, ja, het kwam mij voor, de laatste sloeg den bal zoo geheel niet

{==433==} {>>pagina-aanduiding<<}
mis; ik kon het maar voor mijzelven niet verbergen, of ik had mij, ten minste een klein weinigje, aan luiheid schuldig gemaakt. Doch zoo verkeerd of liever zoo zot is de mensch, dat hij er maar moeijelijk toe kan komen, om schuld te belijden, al is het dan ook maar aan zichzelven, zonder er een' tweeden bij te roepen: hij zal plooijen en vouwen, om zichzelven te verschoonen, al maakt hij het met al dat plooijen hoe langer zoo zotter. Zoo ging het ook mij: ik vroeg mijzelven, of er dan voor deze mijne traagheid (zoo het dan toch traagheid heeten moest) niets ter verschooning kon worden bijgebragt; en waarlijk, hierin slaagde ik naar wensch; ten minste ik voldeed mijzelven, en dit is immers genoeg? Ik bevond, dat er zoo veel ten voordeele der Luiheid te zeggen viel, dat een lui mensch er zich altijd gerust bij kan nederleggen. Doch nu, meende ik ook, was ik verpligt aan het Publiek, dat misschien ook al eens over het achterblijven van den Spectator bedenkelijk de schouders zal hebben opgehaald, zulks te mijner verschooning te moeten bijbrengen. Ik ga dan in dit Vertoog (zoo men het ten minste dien eervollen naam gelieft te geven) aantoonen en bewijzen, dat de voordeelen der Luiheid groot en menigvuldig zijn; en ik denk, al beuzel ik somtijds een weinig, menigeen, die een' aangeboren afkeer van allen arbeid schijnt te hebben, althans hiermede geen' ondienst te zullen doen.
De eerste voortreffelijkheid, die ik der Luiheid, of (om liever een deftiger woord te nemen) der Ledigheid, toeken, is gemak. Wat is begeerlijker dan gemak? wat zoeter dan rust? En dit edel genot, zoeter dan honig, begeerlijker dan al het wereldsch goed, het is bij uitsluiting der Ledigheid eigen. Deze kunst, want zoo zij niet tot de vrije kunsten behoort, dan weet ik waarlijk niet, wat er toe te brengen, deze kunst is gemakkelijk om te leeren, gemakkelijk om te beoefenen.
Er is geen werk onder de zon, hoe gering het oppervlakkig schijnt, hoe onbeduidend het ons voorkomt, of men moet het leeren; niets leert men zonder moeite, al is het slechts de ratelwacht- of de starrekunde, en moeite strijdt met gemak: maar niets te doen, zijne dagen in zachte ledigheid te slijten, voorwaar geen ambacht gemakkelijker te leeren dan dit! het kost geene moeite, geene inspannning, geene teleurstelling, om aan hetzelve te gewennen; men kent het, eer men het weet; men leert het zittende en slapende.
Doch wat spreek ik van leeren, even of, als men eens is

{==434==} {>>pagina-aanduiding<<}
uitgeleerd, men dan nu ook voor altijd heeft afgedaan? Hoe vele moeite blijft er eeuwig noodig, om datgene uit te oefenen, wat men nu eindelijk, na zoo vele inspanning, kent en verstaat! Noemt mij welk bedrijf gij ook wilt; wat gij ook verkiest, wat gij ook doet, tot welke soort van menschelijke werkzaamheid gij u ook bepaalt, hoe aanzienlijk het mag schijnen, hoe nuttig het mag heeten, hoe weinig kunst het mag vorderen, een werkeloos leven alleen is een leven van gemak en rust. Longinus moet dag en nacht zijne ziel vermoeijen, om te ontdekken, of er eene comma te veel dan te weinig in eene periode staat, die niemand begrijpt; terwijl Philétes zijn kostelijk hoofd moet breken, om als Geleerde te onderzoeken, van welke stoffaadje de schoeisels der oude Grieken waren, en of de Romeinen, ten tijde van Cesar, den regter- of den linkervoet het eerst in den stijgbeugel plaatsten. Den ganschen langen morgen moet de Koopman schrijven en cijferen en tellen en rekenen, en soms ziel en ligchaam kwellen, om eene nul te plaatsen of eene halve cent te vinden, ten einde - ten minste in zijn boek - zijne balans te maken. De Staatsman begraaft zich onder registers, tabellen, rapporten, advijzen, en brengt maanden door, om eene wet te ontwerpen, die na zes weken door eene nieuwe wordt vervangen. De Ambachtsman moet wroeten en slaven, zijn zweet als water verspillen, om zoo veel in eene geheele maand te winnen, als een fatsoenlijke lichtmis, op eene fatsoenlijke wijs, in éénen avond verteert; terwijl de Geneesheer vaak 's nachts in zijne rust wordt gestoord, om een' patiënt den pols te voelen, die even goed tot morgen kon wachten.
Waarlijk! een werkzaam leven, tot welke soort zich ook de keus bepale, een werkzaam leven moge dan een nuttig leven heeten, moge dan de bestemming van het menschelijk aanzijn, moge de naaste weg dikwijls zijn tot eer en tot roem, moge dan - en dit is toch ook maar eene kleinigheid - een dure pligt zijn, voorgeschreven door geweten en zedelijkheid, geboden door eigen en huisselijk en maatschappelijk belang, - een werkzaam leven blijft altijd een moeijelijk leven, want zonder moeite geen arbeid, en met moeite geen gemak, en gemak het hoogste goed; derhalve weg met arbeid, met studie, met inspanning en moeite, en - leve de stille rust!
Ja wel leve de zoete rust en ledigheid! want, ziedaar een

{==435==} {>>pagina-aanduiding<<}
tweede voordeel, die niets doet, doet ten minste geen kwaad. Hoe veel kwaads geschiedt er niet in dit ondermaansche! Ja, wel mag men, (gelijk het trouwens, nadat de jonge da costa dit zoo bondig heeft bewezen, de razendste zotheid zou wezen, om dit langer te betwijfelen) wel mag men klagen en jammeren over de gruwelen onzer Eeuw! Hier slaat men elkander dood, omdat, zoo als het heet, men de orde moet herstellen; daar ontsteelt men een' ander zijn eigendom, omdat hij meer heeft dan wij, of hetgeen hij heeft ons wonder wel zou passen; ginds lastert men zijnen naasten, omdat men niets kwaads van hem weet, en niets goeds van hem spreken wil; daar weder sticht men twist en verdeeldheden in huizen en familiën, omdat wij twist en verdeeldheden veel pleizieriger vinden dan rust en vrede; terwijl men elders in losbandigheid en onmatigheid zijn goed en zijne gezondheid verkwist, alleen omdat men niet ledig wezen kan en toch iets behoort te doen.
Indien nu eens eene algemeene ledigheid, eene volslagene werkeloosheid alom wierd ingevoerd en eenparig geëerbiedigd, zoodat een ieder, wie hij ook zij, van allen arbeid, zoo wel naar ziel als ligchaam, zich onthield; - zoo, door alle gekroonde en ongekroonde hoofden, door aanzienlijken en geringen, door geleerden en ongeleerden, voortaan niets, hoegenaamd niets geschiedde, dan eten, drinken, slapen: dan immers hielden alle die gruwelen en ondeugden van zelve op, die nu den vromen in Israël, gelijk men het noemt, zoo bitter vallen. Bij voorbeeld: indien zijne Allerkatholijkste Majesteit - want ik kan op dit oogenblik geen verhevener voorbeeld vinden - eens kon goedvinden, om voortaan zich van alle werkzaamheden te onthouden en als een Proveniertje te leven, zijne onderdanen, die nu, alleen uit pure liefde jegens Z.M., elkander als de muizen vermoorden, zouden immers wel zoo gerust en vreedzaam leven? Indien de Heer B., ons te na om hem te noemen, wien het thans levend verachtelijk rot toch maar niet in zijne hooge waarde erkennen wil, - indien deze van nu af aan ging rusten van zijnen arbeid, en ophield met........., hoe veel kwelling zou hij zichzelven, hoe veel verdriet een ander niet besparen! Indien - maar, lieve hemel! waar zou het heen, zoo ik u alle voorbeelden noemde, die ik u zou noemen kunnen? Genoeg, om te bewijzen, dat het te wenschen ware, dat

{==436==} {>>pagina-aanduiding<<}
sommigen liever niets deden, omdat zij, even als men wel van de stoute kinderen zegt, niets kunnen doen dan kwaad.
Doch laat ons - ziedaar het gevolg, dat ik uit dit alles afleid - laat ons nu voor een oogenblik de zoogenaamde verdedigers van onzen leeftijd toestemmen, dat er dan ook nu en dan iets goeds door den mensch geschiedt, 't welk wij ook al, sedert wij in de twee laatste jaren anders zijn overtuigd geworden, niet meer believen te gelooven; - doch toegestemd, er geschiedt dan somtijds iets goeds, dit is toch wel altijd bitter klein in getal en pover van allooi. Maar plaats nu onder al dat kostelijke goed, dat trotsche vermetelheid deugden en goede werken verkiest te noemen, eens het getal der verkeerdheden en kwade daden, die men met al zijn plooijen en verbloemen toch maar niet weg kan liegen, en substraheer dan het eerste van het laatste, en - het facit zal zijn: rest meer kwaad dan goed. Neemt men nu dit facit tot eene basis zijner redenering, dan zet ik het den grootsten Logicus, al was hij ook de Logica zelve, hier een ander resultaat te leveren dan dit: ‘Daar het kwaad, dat op de wereld gebeurt, het goed surpasseert, dat geschiedt; daar, zoo er niets wierd gedaan, er noch kwaad noch goed zou geschieden, - zoo zou altijd het menschdom aanmerkelijk winnen, indien Luiheid en Ledigheid alom wierden ingevoerd en door ieder geëerbiedigd, - quod erat demonstrandum.’
Er is een derde natuurlijk en zeker voordeel aan de Ledigheid verbonden; namelijk: die niets doet, spaart zijne krachten. Alwat men heeft, slijt af door 't gebruik; dit is eene waarheid, die geen bewijs behoeft. Uwe kleederen - hoe meer gij ze draagt, des te spoediger hebt gij nieuwe noodig; uw geld - hoe meer gij er van verteert, des te minder blijft er over; uwe deugden - hoe meer gij ze laat kijken, des te spoediger verliezen zij geur en kleur; uwe kostbaarheden - hoe meer gij er mede pronkt, des te eer is er het fraaije af. Doch niets slijt spoediger, zekerder en meer, dan ligchamelijke krachten; elke arbeid, om het even welke, vermoeit, elke moeite neemt krachten met zich, elke vermindering van krachten is niets anders dan ligchamelijke verzwakking, elke verzwakking schaadt de gezondheid, zijne gezondheid op alle wijzen te onderhouden is pligt, zijne gezondheid te verzuimen is zonde, streng verboden door elke moraal.

{==437==} {>>pagina-aanduiding<<}

Eere zij dan de stille rust en zoete ledigheid! Waar zij regeert en men hare heerschappij eerbiedigt, daar is geen gevaar, om meer te doen dan men kan, zichzelven te overspannen, zijn leven te wagen, en dus zich aan zelfmoord te vergrijpen; daar blijft men die men is, houdt men dat men heeft; en hij, die zijne krachten spaart, is ten allen tijde gereed, om met dubbel voordeel dezelve te gebruiken.
En 't geen ik daar aanvoer, dit mag wel van te meer belang gerekend worden, daar men al, wat men door gebruik verslijt, verliest, verteert, weder kan herstellen; maar de kracht, eens verloren, blijft verloren. Zijn uwe kleederen versleten, gij bestelt slechts andere, en binnen vier dagen zijt gij van kop tot teen in 't nieuw; is uw geld verteerd, gij maakt slechts schulden, en betaalt met beloften; is het nieuw van de deugden af, waarmede gij tot heden pronktet, gij leent of veinst weêr andere, naar tijd en smaak en mode, en gij maakt misschien nog betere figuur dan te voren. Maar het verlies uwer ligchamelijke krachten is een wezenlijk verlies, een verlies niet te herstellen, al waart gij nog wijzer dan Salomo en nog sterker dan Simson; en zijn de krachten des ligchaams versleten en verloren, wat heeft men dan aan al het overige? Wat aan zijne kundigheden? men kan ze niet gebruiken; wat aan zijn geld? men kan het niet verteren; wat aan zijnen rang? men kan zich in denzelven niet vertoonen. Voorzeker! zuinigheid en spaarzaamheid, ziedaar de deugd, die nooit genoeg kan aangeprezen, nimmer te naauwkeurig kan beoefend worden. Zijn wij dan vooral zuinig en spaarzaam in 't gebruik van datgene, dat eens verloren niet herkregen, eens versleten niet vernieuwd kan worden; en, zoo gij uw leven en uwe gezondheid liefhebt, bewaar dan toch uwe krachten, om ze niet te verslijten.
Ik zal nog één voordeel bijbrengen, aan een werkeloos leven verbonden, en het dan voor ditmaal daar bij laten: die niets doet, heeft juist den tijd, om de gewigtigste bezigheden des menschelijken levens te verrigten. Hetgeen ik daar zeide, mag eene wonderspreuk schijnen; evenwel niets is waarachtiger en natuurlijker. Hoe veel is er toch, behalve de waarneming van beroep en bedrijf, behalve het werk, dat ligchamelijk vermoeit en kwelt, dat vlijt, studie, inspanning kost, en ons naar het einde doet verlangen; hoe veel is er buiten dat voor den mensch te doen, wil hij leven en zijn leven waarlijk genieten; hoe veel heeft hij op te merken,

{==438==} {>>pagina-aanduiding<<}
hoe veel te bepalen en te beschikken, om van de wereld te nemen, wat van haar te krijgen is! Men moet eten, want zonder voedsel leeft geene plant, veel min de redelijke mensch; men moet slapen, want zonder deze verkwikking kan geen ligchaam bestaan; men moet zich behoorlijk kleeden, want zonder dit kan men zich bezwaarlijk in het openbaar vertoonen; dezelfde robe, die ons des morgens dekt, kan 's avonds niet dienen, of men verstaat zijne wereld niet; vroegtijdig zijn bed te verlaten, dit doet het gemeen; minder dan een paar uren aan het ontbijt te besteden, dit zou een satsoenlijk mensch al zeer onfatsoenlijk staan; na het ontbijt zoo vliegend eenige boodschappen te doen, die zouder de minste schade konden achterwege blijven, hier en daar een kaartje af te geven, dat even goed een kruijer kon doen, dit kan vooral niet worden nagelaten, of men verloor voor altijd zijn krediet; een uurtje in het koffijhuis te passeren, of in een half dozijn modewinkels alles door elkander te schommelen, zonder eene cent te besteden; vervolgens wat langs grachten en straten te slenteren, om zich aan 't publiek te laten kijken; een kwartier of drie op de beurs te kuijeren, al heeft men er niemand te spreken, dit kan niemand, die maar half gezond is, verzuimen; hier en daar, zoo de tijd het duldt, nog staande eene visite te doen, en een ander van zijn werk af te houden, daar kan men niet van tusschen. Maar nu is het dan ook hoog tijd om het diner te gebruiken, en, na zoo veel gedaan te hebben, dient men tot dit werk wel in alle opzigten zijn' tijd te nemen. Na verrigting van dit gewigtig werk, wie zou ook nu aan eenige inspanning, aan eenig werk, dat moeite vordert of nadenken eischt, denken kunnen? Al wilde men dit ook, al zou ook pligt of huisselijk belang ons elders roepen, men mag toch met zijne gezondheid niet spotten; en na den maaltijd te
denken of te arbeiden, niets schadelijker dan dit! Een uurtje te slapen, of en carricle een toertje te maken, of, als het regent, op onzen Lieven Heer te knorren, dat bevordert de spijsvertering, en vult eigenaardig den tijd tusschen het diner en de theetafel aan. En dan - neen! nu spreekt het van zelf kan er aan studie, inspanning en arbeid niet eens worden gedacht; wat zou er de wereld van zeggen, als men 's avonds arbeidde? al spoedig zou het wezen, dat het maar in 't geheel niet pluis met onze zaken moest staan; doch ook buitendien, men heeft ander werk, dat dringend roept, en niet kan na-
{==439==} {>>pagina-aanduiding<<}
gelaten of verschoven worden; men heeft zijn vast partijtje, en daaraan kan men zich onmogelijk onttrekken; of men heeft een priëetje, om elkander te zien en te vleijen, en daarna elkander te beliegen en te belasteren; of de komedie speelt, en dan blijft nooit een fatsoenlijk mensch thuis, al zou hij ook het entrégeld stelen; of men geeft concert, waarop een onzer vrienden zich zal laten hooren; of er is ergens een interessant gezelschap, dat in alle koffijhuizen komt, alle nieuwspapieren doorsnuffelt, zoo goed als de beste dameskapper al het nieuws, dat er weêr is voorgevallen, weet; of - maar, lieve hemel! wie kan hier alles noemen? Genoeg, de avond is om, weg is de dag, en men heeft nog niet eens het loopend werk kunnen afdoen; men had niet eens tijd, om zijne bedienden te bekijven, of de rekening van slagter, snijder en modekramer... weg te sluiten.
Hetgeen ik daar noemde, Lezers! zijn immers zoo al de gewone bezigheden van den dag, die dringend roepen en niet nagelaten of verschoven mogen worden, of men houdt op een fatsoenlijk mensch te wezen? en dat met reden; want hoe kan men immer of ooit dringender en gewigtiger bezigheden bedenken, dan te eten, te drinken, te slapen, zijnen naasten te beliegen en te plagen, zijne vrienden te benijden en te foppen, figuur in de wereld te maken, hoe weinig de beurs dit ook vlijt, het nieuws van den dag te gaan verzamelen, om het elders vermeerderd en verbeterd te debiteren? - hoe, ik herhaal de vraag, hoe kunnen er nuttiger, edeler, aangenamer en noodiger bezigheden voor den mensch bestaan? En hij, die ze getrouw wil verrigten, die elken avond, eer hij zijn hoofd ter neder legt, tot heil zijner ziele, zich het loffelijk getuigenis wil geven, dat hij niets er van vergat, niets verzuimde, en waarlijk op dien dag heeft geleefd, en genoten zoo veel er te genieten viel, - waarlijk! die dit wil, de dag is hem te kort, om dat alles naar pligt en behooren te verrigten; hij moet nog leenen van den nacht, om die schuld op den volgenden dag af te doen of te vergrooten. En wie zou dan met eenige redelijkheid nog eenig ander werk van hem wachten of kunnen eischen? - Leve dan de Ledigheid! want zij alleen geeft ons den tijd, om het beste, het edelste, het noodigste te verrigten.
Ziedaar, lieve Lezer! bewezen, zoo ik meen, wat ik beloofde. Nu zou ik uit alles, wat ik heb aangevoerd, nog wel, bij wijze van toepassing, eene en andere les ter beoe-
{==440==} {>>pagina-aanduiding<<}
sening afleiden; maar - die mij begrepen heeft, heeft dit niet noodig, en die mij niet heeft verstaan, zou er toch niets aan hebben; daarom zal ik, om mijzelven gelijk te blijven, mij de moeite, die mij dit zou kosten, dan ook maar besparen, en - hiermede punctum.

Iets over de gedaantewisseling der muggen.

De mug neemt, volgens den vermaarden Natuuronderzoeker swammerdam, haren oorsprong uit een zeer klein eitje, dat door de moeder-mug aan den waterkant wordt gelegd op eene laag slijm, aan een grasje of steeltje, dat uit het water steekt, vastgemaakt; waaruit dan, na eenige dagen, zeer kleine wormpjes te voorschijn komen. Deze wormpjes zijn zeer keurig van maaksel, en in vele opzigten merkwaardig, maar vooral daarin, dat het uiterste einde van den staart nimmer nat wordt; weshalve dit diertje, begeerig zijnde om te rusten, zich naar de oppervlakte van het water begeeft, waaraan het zich met zijnen staart ophangt, omtrent op dezelfde wijs als de glazen mannetjes, in het water, aan de glazen belletjes hangen; en dit doen zij te ligter, dewijl de staart altijd droog blijft; waarom men ook ziet, dat, zoodra zij dien aan de oppervlakte van het water bewogen hebben, hetzelve daarvan afloopt, en men dan ook onderscheidenlijk ziet, dat daar een kuiltje in het water veroorzaakt wordt, doordien, het wormpje met zijn ligchaam nederzakkende, het water, tot den droogen staart, en het kuiltje daarin, geen' toegang hebbende, daar om henen staan blijft. En dus drijft het, zeer aardig, met het uiteinde van zijnen staart, gelijk een ledige holle roemer, op het water. Door dit drooge bovendrijvende einde geschiedt de ademhaling. Gebeurt het, door eenig toeval, dat de staart die noodige droogte verliest, en het wormpje dus belet wordt, om, als voorheen, aan de oppervlakte van het water te hangen, zoo neemt het den staart in den bek, en herstelt dien weder; hierin de watervogels navolgende, die de vederen door den bek henen trekken, om dezelven met eene olieachtige stoffe te besmeren, en voor de indrinking des waters te beschermen.
Dit wormpje tot zijne volkomene grootte gekomen, en de leden, onder het vel, onderscheidenlijk aangegroeid zijnde, zwelt het op, en werpt eindelijk de oude huid af, de verborgene leden klaar aan het gezigt vertoonende. Want als-
{==441==} {>>pagina-aanduiding<<}
dan ontdekt men veel onderscheidener het hoofd, de borst en den buik, alsmede de oogen, de hoornen, den angel, de pooten en de vleugels; alle welke leden intusschen zoo vloeibaar als water zijn, en zij moeten ook, in het water, tot zoo verre uitwasemen, dat zij de vereischte sterkte verkrijgen. Opmerkelijk is het, dat het hoofd in dit popje, 't geen te voren, terwijl het nog een worm was, omlaag in het water hing, nu omhoog geheven is, alwaar het, met twee pijpjes, aan de oppervlakte van het water hangt, en dus ademhaalt. Ook is, in dezen staat, het nu tot de ademhaling onnoodig gedeelte van den staart verdwenen, die daarentegen een sierlijk vlotriempje gekregen heeft, door welks behulp het popje zich van zijne plaats beweegt, op eene geheel andere wijze zwemmende en voortgaande, dan toen het een wormpje was. De kleur van het popje is niet altijd dezelfde. In het eerst, na de verandering, is het witachtig, daarna ziet het uit den groenen, en op het laatst trekt het naar het donkere.
Nadat zich nu het popje eenige dagen in het water heen en weder bewogen heeft, en zijne weeke leden gesterkt geworden zijn, splijt in 't einde de huid open tusschen beide de hoornen of pijpjes, waarmede het aan de oppervlakte van het water bangt; en, zijn vel vervolgens afgestroopt hebbende, blijft het zoo lang op het water, door de weinige zwaarte, die zijn ligchaam heeft, tot de vleugels uitgespannen en door de lucht opgedroogd zijn, wanneer het, in de gedaante van eene mug, wegvliegt; latende het afgestroopte huidje in het water drijven, waar het eindelijk verteert. In dezen vliegenden staat paren zij, zich op het naauwst met elkander vereenigende.
Men ziet daaruit, dat de mug dezelfde of eene gelijksoortige gedaantewisseling ondergaat als de rups, de zijdeworm, de tor en meer andere insekten; doch met dat onderscheid, dat de mug, in twee gedaanten, een water-insekt is, en, bij het overgaan tot de derde, in een land-insekt verandert.





Storm opzee

Mijnheer de Redacteur!

Een jong Zeeman, die genoodzaakt werd van bestemming te veranderen, heeft de eer, U een tafereeltje, betrekkelijk zijn voormalig bedrijf, toe te zenden. Indien Ge hetzelve eene

{==442==} {>>pagina-aanduiding<<}
plaats in de Letteroefeningen waardig keurt, zal zulks een groot genoegen (*) zijn voor hem, die zich met hoogachting teekent,
Mijnheer!
Uw d.w. Dienaar

j.s. bakker.
Kampen, 13 Maart, 1825.

Storm op zee.


Quorum pars magna fui. 
 
virg. Aen. II. 


Reeds luidde de klok tot het avondgebed, 
Reeds schaarden zich allen te zamen, 
Reeds had zich de stuurman aan tafel gezet, 
Bij 't lamplicht, in 't kerkje zoo sierlijk en net; 
De wandlende wachtman, met langzamen tred, 
Verlangde reeds morrend naar 't amen. 
 
Wat mort gij, o wachtman? de togt is nog lang, 
De kans kan nog spoedig verkeeren; 
Of valt u het wachten naar 't bidden zoo zuur? 
Schoon 't vaderland nadert van uurtje tot uur, 
Een storm of een zandbank stond menigeen duur, 
Kon menigeen 't bidden wel leeren! 
 
Nog blonken de golfjes als vuur voor den boeg, 
Nog zwollen de heldere zeilen, 
Het wakkrende koeltje blies luchtig, de maan 
Bestraalde nog vriendelijk de eenzame baan, 
Terwijl we ons het harte van vreugd voelden slaan, 
Op 't denkbeeld der slinkende mijlen. 
 
De bootslieden kwamen verheugd van 't gebed, 
Het rusttal begaf zich beneden; 
Maar naauw look het oog der vermoeiden zich digt, 
Of jagende buijen omwolken het licht, 
De leidende noordstar ontwijkt aan 't gezigt, 
Het zwerk schijnt in rouw zich te kleeden. 

{==443==} {>>pagina-aanduiding<<}

Reeds buldert de wind en reeds klatert de zee; 
De scheeplingen zwijgen en staren; 
Het brullend bevel wordt op 't dek reeds gehoord: 
‘Strijkt spoedig de zeilen; rept, mannen, u voort, 
Eer we allen in 't zwalpende zout zijn gesmoord, 
Door 't kokend geweld van de baren!’ 
 
En entrend naar boven in 't zwaaijende want, 
Daar vliegen de rappe gezellen; 
Het krakende tuig kwetst de grijpende hand; 
De bootsman, het hart door geen vreeze vermand, 
Staat stampend en vloekend bij moord en bij brand; 
En schijnt de sekonden te tellen. 
 
‘Neen, 't kan niet; neen, 't kan niet,’ zoo roept m' in den wind; 
‘We ontbreken, we ontbreken hier krachten; 
Wij kunnen 't niet redden; strijkt fluks daar dat val; 
Roept de andren op 't dek; overal! overal!’ 
En pijlsnel verschijnt ook het andre getal, 
Den pligt, hier zoo duur, te betrachten. 
 
Volbragt is de taak, gebraveerd het gevaar, 
Men wischt zich het schuim van de wangen, 
‘Komt,’ roept nu de stuurman, ‘komt, mannen! gezwind; 
Hier is een tinktuur, die de vrees overwint, 
Wanneer, bij gedonder van stortzee en wind, 
Het hart door den schrik wordt bevangen.’ 
 
En, Hemel! nog klinkt het in 't stormend gedruisch, 
Bij 't hollen en huilen der baren; 
Nog klinkt het: ‘o Bacchus! wij roemen uw kracht, 
O schenker van moed tegen doodschrik en nacht! 
Wij prijzen uw gave, die 't lijden verzacht, 
O Bacchus! o troost in gevaren!’ 
 
Laat breken en beuken op schanstuig en boord, 
Laat klettren en rondhout en touwen; 
De zeeman trotseert het schrikbarend gerucht; 
't Gegrom en geloei van de stormende lucht, 
Beladen met buijen, zoo zwart en geducht, 
Kan 't jublend gejoel niet weêrhouên. 

{==444==} {>>pagina-aanduiding<<}

Maar kort is die troost en die vreugde van duur; 
De lucht wordt al zwarter en droever; 
De kiel bonst; de heksloep slaat weg door 't geweld; 
Een huivring doorrilt den kloekmoedigsten held; 
‘Als 't hier maar, o mannen! het leven niet geldt,’ 
Zoo gilt de vermetelste snoever. 
 
Hij krimpt en vertwijfelt met aklig misbaar; 
Hij jammert: ‘Ach, mannen, wij sterven!’ 
Het dreunt den godloozen, bij 't grijnzend gevaar, 
Met iederen golsslag: ‘Het wraakuur is daar!’ 
Hem klappren de tanden, hem steigert het haar, 
En de angst doet zijn kaken ververven. 
 
Maar zie nu den Godsvriend; hoe kalm is zijn oog, 
Om redding naar boven geslagen! 
Zijn boezem slaat rustig, zijn beê rijst omhoog; 
't Gevaar, dat den booze tot wanhoop bewoog, 
Strekt hem tot een' prikkel, wat wankelen moog, 
Zijn' Vader om uitkomst te vragen. 
 
En eensklaps, daar kruist, met een gierend geraas, 
Een bliksemend vuur door den hoogen; 
Het zwerk staat in brand, daar een vlammende schicht, 
Tot driemaal op 't slingrend tuigaadje gerigt, 
Met dondrend geratel, den bodem verlicht, 
Verblindend voor sterselijke oogen. 
 
De steven duikt weg in den grondloozen poel. 
‘Wij zinken, help, Hemel! wij zinken,’ 
Zoo krijt men vol wanhoop; ‘kapt staggen en want!’ 
Zoo roept men, met wringende en bloedende hand; 
‘Een poging nog, mannen! de vrees aan een kant; 
't Is schriklijk, den dood hier te drinken.’ 
 
En fluks schiet een zestal der wakkerste maats, 
In spijt van het horten en kraken, 
De bijl in de linker, en slingert zich vast, 
En grijpt nu en klemt zich aan touwwerk en mast; 
Doch alles vergeefs; de stouthartigste gast 
Stort tuimlend het graf in de kaken. 

{==445==} {>>pagina-aanduiding<<}

Wel ziet men zijn worstlen, zijn woelen; wel waait 
Zijn kreet met de vlagen in 't ronde; 
Maar donder en hagel verdooven 't geluid; 
Hij wentelt en kantelt, der baren ten buit, 
Slaat flaauwer en matter zijne armen nog uit, 
En stikkende gaat hij te gronde. 
 
Waarheen nu, o stuurman! de blikken gewend? 
Waarheen, nu 't verderf schijnt gezworen? 
Bouw langer op krachten, noch vlugheid van leên; 
Uw magt is, o wakkere stuurman! te kleen; 
De Hemel kan helpen, de Hemel alleen 
Kan nog uw gebeden verhooren. 
 
En vlagen en vloeden slaan warlend dooreen, 
En dreigen de kiel te verslinden; 
De zeeman beveelt zich, al biddend, aan God; 
Hij ziet noch bij hoort meer zijns togtgenoots lot; 
Daar hangt hij gewrongen in 't knellende bod, 
En denkt nog aan vrouw en aan vrinden. 
 
De donkere baren, tot bergen gehoopt, 
Slaan schuimend op luiken en gangen; 
Dan ratelt en barst er een donderslag weêr; 
De dreunende kiel ploft in afgronden neêr, 
En stuift weêr omhoog als een wigtlooze veer, 
En schijnt aan de wolken te hangen. 
 
Maar ginder, in 't oosten, daar schemert de dag, 
En glimt op de duistere vloeden; 
En naauw is de blos van den dageraad niet, 
Met starenden blik, aan de kimmen bespied, 
Of 't klinkt over 't dek heen: ‘Een zeil in 't verschiet! 
O God, wil ons, armen, behoeden!’ 
 
‘Een schip!’ rolt het dof en bestorven geluid, 
‘Een schip!’ en de dooden verrijzen. 
‘Hijsch 't noodsein! zet zeilen! brand los nu het schot! 
Nog leven! nog redding! dank zij u, o God!’ 
En alles herleeft en ontwringt zich aan 't bod, 
En laat zich het reddingschip wijzen. 

{==446==} {>>pagina-aanduiding<<}

De dag rijst al hooger, maar doet ook, helaas! 
En redding en leven verdwijnen; 
De hope verstuift en vervliegt als een wolk; 
Vertwijfelend staat het verslagene volk; 
Het zucht en verstomt, en het staart in de kolk, 
En strijkt de geheschene seinen. 
 
Maar 't vriendlijke daglicht ontviamt weêr de hoop 
In 't harte, van doodsangst benepen; 
De hoop op het leven, zoo zalig en zoet, 
Doorgloeit weêr den boezem, ontdooit weêr het bloed; 
‘Komt, mannen! komt, weren wij 't water met moed; 
Komt, spoedig het pomptuig gegrepen!’ 
 
En ijlings daar rept men de flaauwende hand, 
Daar roert men de slappende leden; 
‘Komt, mannen! komt, makkers! komt, sammelt niet lang; 
Komt, rekt weêr de spieren; komt, frisch aan den gang!’ 
Zoo klinkt het, en spoort hun het hartig gezang, 
En reeds schijnt het lijden verbeden. 
 
De golven gaan kalmer, de rukwind bedaart, 
Het schip rijst allengskens naar boven, 
‘Wees welkom, o zon! waar het duister voor zwicht; 
O zalige morgen! hoe streelt ons uw licht, 
Bij 't vrolijke juichen: de bodem is digt! 
Wie had zich dit durven beloven?’ 
 
Daar blinkt reeds, als gister, daar zwelt weêr het zeil, 
Het druipende luik wordt geheven, 
De bodem herneemt zijne bruisende vaart, 
En, knielend voor d'eeuwigen Redder geschaard, 
Verheft zich het danklied: ‘Gij hebt ons bewaard; 
Gij, Vader, hergaaft ons het leven!’ 


Iets tot inlichting omtrent den fakkeldans, volgens aloud gebruik onlangs plaats gehad hebbende te Berlijn, ter gelegenheid der echtverbindtenis van Prins Frederik der Nederlanden.

Dans en muzijk waren den Grieken en Romeinen, gelijk zij dit ons zijn, twee noodwendige vereischten tot den luister

{==447==} {>>pagina-aanduiding<<}
van een feest. Inzonderheid mogt geen van beide bij eene bruiloft ontbreken, welke besloten werd met het geleiden der bruid, door paranymphen (speelnooten), naar het huis des bruidegoms, waarbij haar een jongeling, den Huwelijksgod hymen voorstellende, met eene ontstoken bruiloftsfakkel voorging, en hymnen (lofzangen) ter eere van dien God gezongen werden. De Romeinen, die dit gebruik van de Grieken overnamen, vermengden hetzelve met hunne fescennia (bruiloftsvermakelijkheden.) Dit schijnt de oorsprong te zijn van den Fakkeldans, welken Keizer konstantijn, bij de verplaatsing van den zetel zijns bewinds van Rome naar Byzantium (Konstantinopel), ten hove invoerde. Deze dans was alzoo reeds ten tijde van den eersten Christenkeizer, in de vierde Eeuw, als een hof en ceremoniedans bekend. In de latere Riddertijden maakte dezelve een gedeelte uit van de Tournooispeelen, met welke Keizers en Koningen hunne echtverbindtenissen vierden. Bij de Tournooijen, welke hendrik de vogelaar aanregtte, danste de Ridder, die de overwinning had behaald, met de dame, welke hem gehuldigd had, onder het voor- en nadragen der fakkelen, geheel alleen. Toen de Tournooijen een einde namen, bleef de Fakkeldans standhouden, als gedenkteeken van den ouden Riddertijd; en tot op den huidigen dag wordt dezelve, bij de vereeniging van Vorstelijke personen, tot besluit, met veel pracht en feestelijkheid gedanst, wanneer het doorluchtig paar naar de echtkoets wordt geleid.

Het Cicisbeïsme.

(Naar ch. victor van bonstetten.)

De galanterie heeft in Italië eene soort van onwettig huwelijk ingevoerd, Cicisbeïsme genaamd, het welk minder het gevolg der liefde, dan van de bedrijsloosheid der beide seksen is. In een land, door de verbeeldingskracht beheerscht, zoeken de mannen de verkeering der vrouwen; en inzonderheid brengen de jongere zonen der familiën, uitgesloten, door de Majoraten, van de middelen, om in eene loopbaan, met hunne vooroordeelen strookende, fortuin te maken, hun leven door met den ledigen tijd van eenige gehuwde vrouw te deelen. Vanhier, dat de gansche maatschappij het zonderling schouwspel vertoont van vrouwen, schijnbaar zeer gere-
{==448==} {>>pagina-aanduiding<<}
geld levende met mannen, die zij zichzelve gaven na het huwelijk!
Het grootste kwaad van alle, uit deze omkeering van de bestaande orde der dingen voortvloeijende, is dat van geene familie te bezitten. Naardien de wettige man geene dan onwettige kinderen heeft, kan hij die niet beminnen. De moeders, het rampzalig geheim bezittende van altijd en alleen voor de min te leven, kennen ter naauwernood hare kinderen. Vanhier eene verwaarloozing in derzelver opvoeding en de behartiging van derzelver vermogen, welke alle de familiën, niet door de wet der Majoraten ondersteund, met een' nabijzijnden ondergang bedreigt.
De bron des kwaads is gelegen in de ellendige opvoeding der vrouwen, niet alleen van Italië, maar schier van geheel het Zuiden van Europa. De kloosteropvoeding, welke men haar geeft, is de slechtste van alle. Eene Fransche dame heeft mij verhaald, dat, in het klooster, waar zij was opgekweekt, de geestelijke zusters alle de boeken, haar door hare ouders gezonden, haar ontnamen, haar geene andere latende dan gebedenboeken, welke zij in het Latijn opzeide, zonder een woord van deze taal te verstaan.
Ontneem den mensch het vermogen van overdenken, hem alle toegangen van kennis afsluitende, en gij zult hem zijne aandacht van lieverlede alleen op de zinnen zien vestigen. Vanhier, dat, de ziel, om zoo te spreken, huisvestende in de zintuigen, alle de gewaarwordingen zullen verdubbeld worden in levendigheid en heftigheid. Ik herinner mij, dat ik, op het Kapitool zijnde in de kamer van een jong meisje, dat ik voor de eerste maal zag, tot haar zeide: ‘Dit heerlijk gezigt moet u voorzeker groot vermaak opleveren;’ en het naïve antwoord bekwam: ‘o! Dit venster’ (het zag uit in een steegje) ‘vermaakt mij oneindig meer: ik zie er van tijd tot tijd jonge lieden passeren.’
Men heeft mij, in eenige kerken te Rome, vermaarde schilderijen doen opmerken, in welke de geestelijke zusters kleine gaten hadden gemaakt, om daardoor de mannen te zien, die hunne hulde kwamen brengen aan de schilderstukken van hare kerk. Vrouwen, die in deze kloosters waren opgevoed, hebben mij verhaald, dat die en die jonge man, die daar enkel in het voorbij aan waren geweest, voor die en die kloosterlinge het voorwerp waren geworden van den heftigsten hartstogt. De geestelijke opvoeding, alleen op de verbeelding

{==449==} {>>pagina-aanduiding<<}
werkende, zonder eenig licht of voedsel aan den geest mede te deelen, ontvlamt de begeerte naar een overdreven geluk. Dit geluk in het gevoel zetelende, wat kan het anders zijn in een jeugdig gemoed, dan dat der min? De beelden van Engelen, dat van Jezus zelf, zijn zij niet de schoonste idealen? Wat is er schooner, dan de Christus van angelica kauffmann, ten zij het de Samaritane ware, welke Hij onderwijst?

Kuischheid der Jezuiten.

(Uit het Fransch.)

Veel heeft men op de Jezuiten gescholden. Lastertongen hebben verspreid, dat deze Vaders niet kuisch waren; vrouwen hebben het tegendeel verzekerd, en eene uitspraak van het Parlement van Bretagne heeft de zaak uitgemaakt; ziehier te welker gelegenheid: Het Priorschap van Civré maakte een deel uit van de dotatie van het Collegie van Rennes, geschonken aan de Vaders van de Compagnie de Jésus. Uit kracht van een Heerenregt (droit Seigneurial) was elke nieuwgetrouwde verpligt geweest, op den feestdag van het Priorschap, den Prior-Heer te gaan kussen. Op het groote plein, waar de Monnik zijne Vazallen op eenen troon opwachtte, moest deze daad van leenroerigheid worden uitgeoefend. De zedigheid der Jezuiten vergunde hun niet, zich in het bezit te stellen van dusdanig regt; waarom zij verklaarden, dat hetzelve zou kunnen worden afgekocht voor vijf sous, of voor eene waskaars van vieren. Zou men het gelooven, dat zulk een voorstel niet werd aangenomen? Welverre van daarin toe te stemmen, wendden de schatpligtigen voor, dat de Heer het regt niet had, om de natuur der schatting te veranderen. De vrouwen zeiden, dat het haar minder kostte, een' kus te geven, dan eene waskaars; de mannen, dat een kus van hunne vrouwen geene vijf sous waard was. Men werd warm, men pleitte, en, na verloop van veertig jaren, kwam de uitspraak, die, het voorgestelde vergelijk handhavende, regt deed op het verzoek der Leenheeren, en de Jezuiten ontsloeg van de belemmering, om (dus luidde het woord dier uitspraak) personen te omhelzen, die niet van hunne sekse waren!...

De weldadige gebogchelde.

Eene Geschiedkundige Anekdote.

Het was ongeveer 8 ure des avonds. De koopman in galons, franquet, keerde tot zijnent terug, om, naar de gewoonte van dien tijd, het avondeten te gebruiken. Hij zag tranen in de oogen zijner dochter angelique. ‘Wat

{==450==} {>>pagina-aanduiding<<}
deert u, mijn kind?’ zeide de grijsaard, zigtbaar ontroerd: ‘is ons eenig nieuw onheil bejegend?’ - ‘Neen, mijn vader!’ hernam het meisje: ‘de zoon van onzen buurman richard is zeer ongelukkig. Hij heeft, bij verrassing, zijne hand geteekend. Nu is hij soldaat tegen dank, de arme jongen! Morgen vertrekt hij reeds. Noch de tranen zijner moeder, noch de beden zijns vaders konden de wervers vermurwen. Zij antwoorden alleen, dat de Koning in hem een' schoonen soldaat te meer heeft voor den krijg in Vlaanderen.’ - ‘En gij stelt veel belang in dien jongeling, niet waar, mijn kind?’ - ‘Lieve vader! gij zelf hebt mij geleerd, nimmer ongevoelig te zijn voor het ongeluk van anderen.’ - ‘Dat is wèl, mijn kind; maar ik heb reden om te denken, dat philippe richard u niet onverschillig was. In elke andere omstandigheid zoude ik deze ontdekking met vermaak gedaan hebben, want de ouders van richard zijn braaf; maar, helaas! ik zelf bevind mij thans in eene bittere verlegenheid. De Markies de surville, de jonge Kolonel, die mij tegen beden de 30,000 franks, mij sinds vier jaren verschuldigd, had beloofd,.... (hier smoorde de aandoening zijne stem) weigert zijn woord te houden. Morgen ben ik 25,000 franks volstrekt benoodigd, om vervallene wissels te voldoen. Ik ben reeds bij alle mijne vrienden geweest; maar - wie heeft vrienden in den nood? Ach, mijne kinderen! mij rest geen ander hulpmiddel, dan de verkoop van ons huis; maar hoe vind ik tusschen heden en morgen een' kooper, om alzoo eenen dertigjarigen goeden naam, die thans voor de eerste maal op het spel staat, te redden?.... Mijne kinderen! mijne geliefde kinderen! wist gij, wat ik lijde!’ - Hier weende de grijsaard bitterlijk. Zijn gezin omringde hem liefkozende; maar niets was in staat hem te vertroosten. Een man van
middelbare lengte, eenigzins gebogcheld, trad op dit pas den winkel binnen. Angelique ging, met roodgeweende oogen en een benepen hart, in het kantoor, om den onbekenden te woord te staan. ‘Lief meisje,’ sprak de gebogchelde, wiens houding zeker air van glorie en gezag ten toon spreidde, ‘ik heb, hier digt bij, de dragon van mijnen degen verloren. Laat er mij eenige zien, opdat ik eene keuze doe. Maar wat scheelt er aan, mijn schoon kind? Wat droevig ongeval heeft u zoo doen weenen?’ - Een meisje van zestien jaren is zelden meesteresse van hare geheimen. Bovendien, de vreemdeling scheen zoo deelnemend, dat angelique, hem de verlangde voorwerpen vertoonende, geene zwarigheid vond, hem deelgenoot van hare smart te maken, inzonderheid echter bij het vertrek van philippe verwijlende. Na oplettend geluisterd te hebben, zeide de vreemdeling: ‘Mijn kind, breng mij bij uwen vader! Misschien kan ik u van dienst zijn. Vraag intusschen uw' buurman richard naar den naam van het Regement, waarbij zijn zoon geplaatst is.’ an-
{==451==} {>>pagina-aanduiding<<}

gelique bragt hem bij baren vader, en vloog naar buurman richard. Weldra bleek, dat de Markies de surville Kolonel was van het Regement van philippe. Thans nam de gebogchelde eene strenge houding aan, en sprak: ‘Eerlijke franquet! ik ken dien jongen Kolonel; hij is los, levendig, onvoorzigtig, maar bezit gevoel van eer en pligt. Ik neem zijne schuld voor mijne rekening. Geen braaf man behoort te boeten voor de onmatige verspillingen van een' losbol. Wat u betreft, lief meisje! hij, dien gij bemint, zal binnen twee uren hier zijn.’ De gebogchelde nam eene pen, schreef op staanden voet een biljet van 30,000 franks, betaalbaar op zigt; en op een ander stuk papier: ‘Geef philippe richard terug,’ onderteekend: de maarschalk van luxemburg. Op dezen doorluchtigen naam viel de gansche familie haren weldoener te voet; maar hij hief dezelve dadelijk op, en sprak: ‘Mijne vrienden! waartoe zoo vele dankbetuigingen? De Kolonel is mijn neef: en het is alzoo de rol van oom, die ik hier speel. Ik schenk u uwen gunsteling philippe, schoone angelique! en eisch daarvoor een' kleinen losprijs: gij zult de dragon aan mijnen degen hechten. Een zijdgeweer, door uwe hand versierd, kan niet missen geluk aan te brengen. Ik ga naar het leger, mijne vrienden! Indien ik blijf, gedenkt mijner. Zoo wij elkander wederzien, laat mij dan getuige mogen zijn van uw geluk.’ - ‘Ach, Monseigneur!’ riep de koopman uit, ‘hoe konden wij ons vergissen in het aanschouwen van die trekken, welke zoo dikwijls de overwinning verzekerd hebben!’ - ‘Gij hebt gelijk, franquet!’ hernam de Maarschalk met levendigheid: ‘de vijanden van den Koning en van Frankrijk hebben mij nooit van achteren gezien.’

Shakespeare een poëtische slager.

Wanneer shakespeare, de zoon eens slagers, een kalf slagtte, (vermeldt de Heer guizot, in zijn verslag wegens den vermaarden Engelschen Dichter voor eene nieuwe uitgave van diens werken) deed hij zulks met zekere statelijkheid (pompe), en sprak vooraf eene rede uit. Men zag reeds hier, in den dertien- of veertienjarigen knaap, den Treurspeldichter, opgewonden door het tooneel des doods, hoewel eens diers, en trachtende hetzelve belangwekkend of aandoenlijk te maken. Als scholier, het hoofd vervuld van zijne eerste letterkundige kennis, de geest welligt getroffen door eene of andere tooneelvertooning, verhief hij, in eene dichterlijke vervoering, het beest, dat onder zijne slagen bezweek, tot de waardigheid van slagtoffer, of misschien van tiran. En het is niet onwaarschijnlijk, dat het bedrijf zijner jeugd den in het oog vallenden smaak van shakespeare voor bloedige tooneelen in zijne Treurspelen verklare. -
{==452==} {>>pagina-aanduiding<<}
Dusverre de Heer guizot! Wij voor ons zien in het wreede handwerk eens Slagers het ware tegenbeeld van alwat dichterlijk mag heeten. Doch, een Genie, als dat van shakespeare, laat zich naar geen' gewonen maatstaf meten.

De biechtvader en zijn boeteling.

Lully werd, op zijn sterfbed, door zijnen ouden Biechtvader gedrongen, bij wijze van boete, zijne jongste Opera, van welke hij reeds twee bedrijven gecomponeerd had, aan hem ten vure over te leveren. ‘Het zij zoo!’ sprak de stervende, en deed het verlangde offer te voorschijn komen. Zijn zoon, echter, verzette zich daartegen met veel heftigheids. Lully wenkte hem, en fluisterde hem in het oor: ‘Wees gerust: colasse heeft er eene kopij van.’ Het waren zijne laatste woorden.




De koepok bevorderlijk aan het rijk der duisternis.


Terwijl de Dompervorst, en 't puikje van zijn Grooten, 
Zich afslooft, om ons in den nacht terug te stooten, 
Toen 't menschdom botter was dan menig koe of os, 
Trekt de uitverkoren Arts op koe en ketter los. 
Wat onbestaanbaarheid in 't averegtsch bemoeijen! 
Zoo 't waar is, wat hij leert, dan ent men d' aard der koeijen 
Ligt over op het kroost, dat, dom als 't stomme vee, 
Den stok des drijvers eert, gewillig en gedwee. 
Hij laat' de koepok ons! het spaart hem 't ketterjagen; 
En, bulkend, zullen we eens weêr Dordsche kluisters vragen! 
 
IJ. 


Aan den Redacteur der Vaderlandsche Letteroefeningen.

Mijn Heer!

Ik heb met veel genoegen, in het laatste nommer van uw geacht Maandwerk, den droom van den Spectator gelezen. Dan, ééne aanmerking heb ik gemaakt, welke ik van genoeg belang heb gemeend te zijn, om U dezelve mede te deelen; zij is deze: de ingewijden worden steeds Nerokrevtui genaamd; hier nu is, dunkt mij, eene font, en hun naam moest Nerokrevtiu wezen. Misschien vindt Gij goed, in een volgend nommer zulks te kennen te geven, ten einde niemand, die zich in den tempel der duisternis wenschte te laten opnemen, door eene verkeerde uitspraak van het Ordeswoord afgewezen worde, hetwelk tot groot nadeel van de sekte der uitverkorenen zou kunnen strekken.

Uw bestendige Lezer
A.A.G. (*)





{==453==} {>>pagina-aanduiding<<}

Mengelwerk.

De vrolijkheid.

Eene voorlezing. Door H. van Loghem.

De opgeruimde en vrolijke geest bevordert eigen genot en dat van hen, met welken wij verkeeren. De vreugde, die zich mededeelt, gaat van den eenen boezem in den anderen over, terwijl het gemeenschappelijke derzelve hare waarde verhoogt. Men bevindt zich zoo wèl in den kring van vrolijke menschen, riekt den geur van zoo menige bloem, welke anders onopgemerkt gebleven zoude zijn, en treft honigkelken aan, wier aanwezen men niet vermoed had. De somberheid is als de schaduw dier oude bosschen, in welken de hand van den nijveren mensch nog geene lichte stippen heeft voortgebragt, die alles in haren mantel hult en elken glans verdonkert. De liefderijke Voorzienigheid schonk aan dit leven zoo vele bronnen, waaruit het genot welt, en voor geen der verschillende tijdperken zijn dezelve gesloten; er valt voor eenen ieder ruim te plukken, die slechts geen lief zonder leed verwacht: want ook de doornen zijn onmisbaar in de huishouding der natuur. De kunst, om vrolijk te zijn, is die, om het leven regt te genieten; en geen uwer zal het, derhalve, vertrouw ik, wraken, dat ik deze tot het onderwerp eener voorlezing gekozen heb. Bloeijende jeugd! ik wilde u, terwijl nog uwe morgenzon gloort, in den lagchenden tuin rondleiden; echtgenooten, vaders en moeders! u opmerkzaam maken op den heerlijken middaggloed; u, wier herfst reeds daar is, op het blozend ooft wijzen; u, ouden! eindelijk, overtuigen, dat ook het sneeuwveld van den winter zijne bekoorlijkheden heeft. Vergunt mij, te dien einde, uwe vereerende aandacht, en volgt mij met eenen geest, voor het genot gestemd.

{==454==} {>>pagina-aanduiding<<}

Geschiktheid, om te genieten, wordt vereischt, zullen wij de aardsche genoegens smaken. Het schoonste landschap bestaat niet voor den blinden, noch de verrukkelijke harmonie voor den ongevoeligen. Datgene, wat binnen ons gewaarwordt, moet de omringende voorwerpen weten te waarderen, zal er genot voor ons bestaan. Even gelijk den zieken, die, uit hoofde van eenige ongesteldheid of ontstaan gebrek in de bewerktuiging zijns ligchaams, de vatbaarheid daarvoor heeft verloren, ontvliedt het hem, die met zichzelven niet tevreden is; die geen belang in het geluk van anderen stelt; die slechts het eigen ik beoogt, en nimmer genoeg voor zijne onverzadelijkheid verwerft; die zijne verbeelding niet aan den teugel der rede leidt, en dus, bij hetgeen werkelijk bestaat, niets dan teleurstellingen kan ontmoeten; die hooger wil vliegen dan zijne vlerken reiken, en dus in het lot van Icarus moet deelen; die met het tegenwoordige niet vergenoegd is, of zich eene zwarte toekomst maalt; die der jeugd hare spelen benijdt, omdat hij in dezelve niet langer deelen kan, en, eindelijk, gemelijk in zijnen ouderdom, de lachjes verbant en de rimpels dieper groeft. Wat noemt deze de wereld een tranendal! Hij schept zich een zoodanig: de doornen en distelen groeijen in zijn hart; en, wat ook de welwillendheid zaaije en de liefde uitstrooije, alles wordt daar verstikt. Moet derhalve de geest voor de opgeruimdheid en vrolijkheid vatbaar zijn, laat ons dan onderzoeken, hoedanige gesteldheid in denzelven vereischt wordt.
I. Het eerste vereischte is onschuld.
Hij, die van het pad der deugd is afgeweken en zijnen oorspronkelijken adel heeft verloren, moge vrolijkheid huichelen; deze kan in zijne borst niet wonen. Het onuitwischbaar gevoel, dat wij niet zijn, wat wij behoorden; de luide stem van het geweten; de vernederende vergelijking van onszelven met eerbiedwaardige menschen; de overtuiging, dat, uit den aard van ons wezen, de straf het gevolg van het misdrijf is, en het donker, akelig

{==455==} {>>pagina-aanduiding<<}
verschiet, dat de toekomst ons opent, - moet dit niet elk aardsch genot vergallen? Jongeling! die de onschatbare, zoo vlugtige, uren uwer jeugd hebt verbeuzeld, en, op het punt van in de rij der mannen te treden, diep beseft, hoe weinig gij voor het huisgezin en de maatschappij berekend zijt, - zoude bij u vrolijkheid kunnen huisvesten? Losbandige knaap! die, door ziedende dristen voortgezweept, uwen aanleg bedorven, uwe gezondheid verwoest, uw bloed verpest, de vermogens van den geest verstompt hebt; die in de lente uws levens als een geraamte daar henen wandelt, en elke aanspraak op liefde en achting hebt verbeurd, - zouden er voor u eene Hebe of aardsche bloemen kunnen zijn, wier innemende gestalte, wier bezielende geuren ons hart voor het genot stemmen? Ellendige, diepgevallene verleider! wiens slangentong ouders en maagden vloeken; die zoo menige gelukkige in den slaap wiegdet, en rampzalig, met alle de folteringen der wanhoop, deedt ontwaken; dien, waarhenen gij ook vlugt, de Furiën, in uw eigen hart gezeteld, vervolgen en geene rust laten, hoe gij ook den roes der zinnen of den verdoovenden slaap zoekt, om onophoudelijke knaging te ontvlieden; dien het uitgeteerd wicht, dat gij doemdet om te leven en met tijgerwreedheid verstiet, iederen oogenblik verwijt, dat gij den naam van vader onwaardig en een zedelijk monster zijt, - zoude vreugde u kunnen bezielen? Arm, ongelukkig meisje! dat de heilige onschuld niet meer kent; welks edelste parel in het stof werd vertreden; dat u in eigene tranen en die uwer gemartelde ouders kunt baden; die het regt om te blozen hebt verloren, omdat de schaamte geen kleinood langer te beschermen heeft, - zoude nog opgeruimdheid in uwe borst kunnen wonen? Kan zij uw deel zijn, vaders en moeders! die uwe pligten verwaarloost; u in den maalstroom der vermaken werpt; uw kroost, als de zwakke kiel, zonder roer laat drijven, en gewis diep rampzalig maakt? Dan, waartoe meerdere voorbeelden? De natuur, de rede, de
Godsdienst, de ondervin-
{==456==} {>>pagina-aanduiding<<}
ding van het leven, de geschiedenis leeren ons, dat er, zonder onschuld, geen genot kan bestaan. - Maar, bezitten wij deze, hoe geheel anders is het dan met ons gesteld! Alle de bloemen der heerlijke natuur worden voor ons verrukkelijk; de rede zegt ons, dat wij vatbaar voor het genieten zijn; de Godsdienst verzekert ons, dat zij voor elken leeftijd bloeijen; de ondervinding en de geschiedenis leveren ons in het verledene het heerlijkst verschiet voor de toekomst op. Tevreden met onszelven; de achting der braven genietende; overtuigd, dat wij ons de gunst en liefde der Godheid waardig maken, - ligt hierin niet de grond der vrolijkheid? Jongeling! bij het gevoel: ‘ik bleef de roeping der eeuwige Voorzienigheid getrouw, en sta onbedorven daar, om, met Haren zegen, man en vader te worden;’ meisje! bij de bewustheid: ‘ik heb die kroon behouden, zouder welke er geene vrouwenwaarde bestaat; ik ben waardig om eenmaal de zaligheden eener gelukkige moeder te smaken;’ mannen! edel in uwe betrekkingen als burgers, echtgenooten en vaders, bij de overtuiging: ‘geene vlek kleeft aan mijne handen; geene misdaad bezoedelt mijne borst; geene dwaasheid of zorgeloosheid maakt de mijnen rampzalig;’ vrouwen! bij de getuigenis van uw hart: ‘ik ben rein gebleven als onbetreden sneeuw, en berekend om edele maagden te vormen,’ - zoudt gij allen, bij dat gevoel, niet vrolijk zijn? Met hetzelve huppelt gij, o jeugd! de lustwaranden van het leven door; smaken de man en vrouw van rijpe jaren, bedaard en opgeruimd, het genot, voor hunnen leeftijd geschikt; en ziet de grijze, nog met het lachje van vergenoegen, de eeuwigheid naderen. Dat gevoel is de saus der aardsche vreugd, en vertoont zich niet minder in het verduisterd oog van den afgeleefden, dan in den vlammenden blik van den jongeling. Dat gevoel vijlt de scherpste punt der smarten af, wordt door den tegenspoed niet overwonnen, en blijft, wat ons
ook bejegene, zigtbaar op het gelaat van den lijder, wiens hart, bij alle de slagen, eene

{==457==} {>>pagina-aanduiding<<}
opgeruimdheid behoudt, welker wortel zijn voedsel van den Godsdienst ontleent.
II. De opgeruimdheid is de vrucht van het geloof aan en het vertrouwen op God.
Onrust en angst zijn de natuurlijke gevolgen der pijnlijke onzekerheid: het gebouw, dat op geenen vasten grond staat, moet onophoudelijk waggelen en geslingerd worden. In eene wereld te wonen, waar natuurlijke en zedelijke oorzaken geduriglijk schokken en sloopen; waar de voorspoed even onbestendig is als het windje in de lente, welks zachte wieken door de vleugelen van den storm worden verdrongen; waar een bittere kelk het deel van zoo velen is, en de afgrond dikwerf onder onze voeten gaapt, terwijl wij niets kwaads vermoeden; waar elke dag ons leert, hoe weinig wij op de toekomst mogen rekenen, - in zoodanige wereld te leven, zonder iets, waaraan wij ons kunnen vasthouden, zonder eene toevlugt in den nood; is hiermede, is met de, van dien staat onafscheidelijke, vreeze en bekommeringen, de vrolijkheid wel bestaanbaar? Maar, wanneer wij weten, dat een eeuwig, onveranderlijk, almagtig Wezen alles regelt en bestuurt; dat van hetzelve de verbazende hemelbollen, die eene onafmetelijke ruimte beschrijven, evenzeer als het wriemelend wormpje afhangen; dat het in het verledene was en in de toekomst zijn zal; dat dat Wezen een Vader is, die ons hartelijker bemint dan eene aardsche moeder liefhebben kan; dat Hij ons geluk wil, en ook de doornen en distelen dezes levens aan dat doel dienstbaar zijn; wanneer wij op dien God vertrouwen, deszelfs liefde door liefde erkennen, Zijne wetten eerbiedigen, Zijne leiding opvolgen, - zouden wij dan niet vrolijk kunnen zijn? Het genot komt van Hem; de rampen zijn zegeningen, onze tranen heilzame droppen; Hij is onze toevlugt, en ons lot verzekerd. Met dat geloof, met dat vertrouwen kunnen wij het goede der aarde regt genieten, heeft de natuur voor ons ontelbare genoegens, de zamenleving hare bloemen, ieder tijdperk onschatbare vruchten. Aan Zijne hand wandelt de jeugd door den

{==458==} {>>pagina-aanduiding<<}
lusthof van het leven: want de Godsdienst maakt vrolijk. Bij dat vertrouwen vreest zij den hommel niet: want de godsvrucht is haar schild. Aan Zijne hand volbrengt de rijpe man blijmoedig zijne pligten: want, bij het gevoel van wèl gedaan te hebben, maakt de Godsdienst opgeruimd. Dat vertrouwen is de zaligheid der eerbiedwaardige moeder: want, zij weet het, de Hemelvader zorgt meer voor hare lievelingen, dan zij zorgen kan. Aan Zijne hand, eindelijk, nadert de grijsaard, met eenen helderen geest, het graf: want de Godsdienst opent hem een verschiet, waarbij al het aardsche in het niet verzinkt. Ja, de ware godsvrucht bevordert de vrolijkheid: bij haar vindt gij den hartelijken lach, het fonkelend oog, de onschuldige scherts, het heerlijk en niet beleedigend vernust. Zij zet aan alles leven bij, bezielt en verdrijft den kommer, maakt het moeijelijke ligt, het ontberen genot, den pligt tot eenen lust, bevordert die uitstorting van het hart, waarbij vriendschap en liefde bloeijen, en kleedt alles in eenen dos, die het oog verrukt en den boezem roert.
III. Werkzaamheid en ijver in onze verschillende betrekkingen zijn vereischten, om vrolijk te kunnen zijn.
Er bestaat geen onkruid op aarde, dat zoo veel goeds verwoest, als de ledigheid. Alle vermogens, om met ligchaam en geest te kunnen werken, zijn in den mensch gelegd; de hefboom, die het geheel in beweging moet brengen, ligt in de natuur, en vertoont zich reeds in de rusteloosheid van het kind, dat nog geen doel heeft, noch middelen kent. Het voortgaan is eene behoeste, het stilstaan beders; het genot eene vrucht van den arbeid, rijper en zoeter, naar mate der meerdere of mindere inspanning; terwijl de verveling allen straft, die weigeren, aan de wet van den besten Vader te gehoorzamen. Bij u dus, ellendige hommels en wespen! die schendt en vernielt, zonder voort te brengen, mogen wij het lachje en de vreugde niet verwachten. Gij sleept, het leven door, de verveling, als de slaaf zijne keten, mede; gij kwijnt bij dien last; gij sterst aan denzelven, eer nog de

{==459==} {>>pagina-aanduiding<<}
dood uw ligchaam sloopt. Maar de vrolijkheid woont bij u, wakkere knapen en nijvere meisjes! die, het zij in de wereld of in den huisselijken kring, u der bezielende werkzaamheid wijdt. Voor u heeft het veld bloemen, de kelk honig, de schaduw verkwikking, de slaap fluweelen vingeren. Gij zijt berekend voor den lieven kout, voor de toonen der harmonie, voor den trippelenden dans. Gij bleeft der natuur getrouw, en zij biedt u haar loon in volle korven aan. Hartelijke, zorgende echtgenoot en vader! dan, als gij, druipend van zweet, de vruchten uwer nijverheid in den schoot der eerbiedwaardige huisvrouw nederlegt; zij u met eenen kus der liefde ontvangt; de zuigeling aan haren boezem u de teedere en mollige handjes reikt; het woelig hoopje der kinderen om u heên huppelt; het middagmaal of het avondbrood u wacht, - dan spannen zich alle de veren van ligchaam en geest voor het genot, en vrolijk klopt het hart, omdat gij de leiding der Voorzienigheid blijmoedig volgdet. Moeder! na de huiszorg van eenen geheelen dag, wiens eerste schemering gij in het oosten verrastet; na het slooven voor uwe kinderen; na het zwaaijen van dien schepter, welken ieder kust; na het vormen uwer lievelingen voor God en de deugd, komt voor u een avond, dien slechts uw hart waarderen kan. Vreugde gloeit in uwe borst; dankbaarheid zegent u, te midden van uwe dierbaren; en de warme traan, dien het gevoel in uwe oogen wekt, verhoogt den luister van het lachje, dat tot allen zegt: ‘o, Algoede! hoe zalig ben ik niet reeds op aarde!’ Ouden van dagen! die aan uwe bestemming beantwoorddet, voor vrouw en kinderen, voor de maatschappij, voor het nut van anderen zwoegdet: die vrolijkheid verlaat u niet aan den rand van het graf. Genoegelijk, helder is voor u het laatste rood, en gij sluimert zachtkens in, met de overtuiging, dat er eene schoonere zon voor u rijzen zal.
IV. De opgeruimdheid van den geest wordt door het weldoen gevoed.
Niets bevordert meer ons geluk, dan de bewustheid, dat anderen het hunne aan ons verschuldigd zijn. Ik zal

{==460==} {>>pagina-aanduiding<<}
hier geen gewag maken van onze bloedverwanten en vrienden: zoo vele banden verbinden ons aan hen, dat het verwaarloozen hunner belangen eene zwarte misdaad zoude zijn; neen, van het vaderland, van de menschheid, van den ongelukkigen wil ik spreken. Voor dat vaderland nuttig te zijn, door de inspanning van alle onze vermogens; inrigtingen voor hulpbehoevenden daar te stellen; voor weduwen en weezen te zorgen; liefde voor deugd, zedelijkheid en orde te kweeken; de lagchende kunsten aan te moedigen; het rijk der wetenschappen uit te breiden; voor dat vaderland in de bres te springen, wanneer de nood dit vordert, en pal te staan, zoo lang een droppel bloeds ons nog overblijft; ons aan het verbreken van der slaven ketenen, aan de verspreiding van verlichting en beschaving, van het goede en edele over het geheele menschdom te wijden; den dwingelanden onbeschroomd de waarheid te zeggen; den verdrukten hunne regten te verkondigen; als de bezielende zon voor de geheele aarde weldadig te zijn; elken ongelukkigen de hand van eenen broeder te reiken, hem aan onze borst te ontvangen en te troosten, den ijver op te wekken, voor hem verlorene welvaart terug te roepen, en den schier wanhopenden aan den afgrond te ontrukken: dit geeft aan het hart eene zaligheid, waarbij geen ander genot kan halen. Voorzeker smaaktet gij deze, te midden van uwe medeburgers, onvergetelijke Willems en Washingtons! Alphonsussen en Henriks! Russels en Sydneys! Naerebouts en St. Pierres! Die zaligheid was uw doel, onsterfelijke Howard! in de afzigtelijke diepte der kerkers, bij de misdadigers, welken gij verbeterdet, op het sterfbed, toen gij een offer uwer menschlievendheid werdt. Dat genot geeft u, achtingwaardige Wilberforce! de stem der mishandelde Afrikanen, welke van de overzijde des onmetelijken oceaans u toeroept: ‘Gij, edele! waart onze redder.’ Dit smaakt gij veelligt op dezen oogenblik nog, voortreffelijke Lafayette! te midden van uw verblijf bij een volk, dat den
nek voor geenen dwingeland wilde krommen, maar den medestichter van deszelfs vrijheid

{==461==} {>>pagina-aanduiding<<}
schier vergoodt. Flonkerlichten van uwen tijd, Newtons en Lavoisiers, Fenelons en Jeruzalems, Herschels en Nieuwlands! het grootsch gevoel van het nuttige, het goede bevorderd, de baan der wetenschappen uitgebreid te hebben, lokte het lachje uit de borst in uwe bezielende oogen. Groote vrouwen, die met de voortreffelijkste mannen wedijvert; edele Fry! die in de voetstappen van dien Howard treedt; verhevene Moore! die uwe zusters verbetert en beschaaft; verdienstelijke burgeressen in dit ons midden! die u met eene rustelooze zorg der behoeftige jeugd uwer kunne wijdt, en haar met lust en ijver voor werkzaamheid, zeden en deugd bezielt; edel meisje! welks naam ik niet noem, daar zoo vele lippen dien zegenen: o! gij alle gevoelt het, welke bron van vreugde het weldoen zij. Vanhier die ongekunstelde vrolijkheid, welke u overal vergezelt; vanhier die bemoedigende lach, welke ons bezielt als de heerlijke lentezon; vanhier, eindelijk, dat wij in alle uwe trekken in sprekend schrift lezen: ‘Wij weten het, de beste Vader is tevreden met ons, en wij zijn het met onszelven.’
V. Die vrolijk wil blijven, moet op aarde geene rozen zonder doornen verlangen.
De hooggespannene verwachtingen zijn maar al te dikwerf het graf van het geluk; de onbeteugelde verbeelding voert ons, met haren tooverstaf, niet zelden in eene denkbeeldige wereld, waar wij den smaak voor het genot der wezenlijke verliezen; ja, de schoonste droomen eindigen meermalen in bittere teleurstellingen. Lieve jeugd! wanneer gij het geleide dier tooveres neemt, en u laat rondvoeren langs die keten, van welke iedere schakel uit het rijk van het wondervolle en overdrevene is ontleend; wanneer gij u met romannenspijs voedt, en die, welke wijsheid en ondervinding u aanbieden, aswijst; wanneer gij van jongelingen of meisjes, zonder vlekken, en echtgenooten, vrij van gebreken, dweept; wanneer gij u den echtenstaat als een paradijs, de kinderen als engelen voorstelt, - hoe grievend zullen dan eens die teleurstellingen niet zijn! De

{==462==} {>>pagina-aanduiding<<}
beste man, de voortreffelijkste vrouw hebben hunne zwakheden; het liefste knaapje heeft zijne grillen, en altijd zal er iets ontbreken. Ook gij, die rijpere jaren hebt bereikt, eischt niet te veel van deze wereld. De doornen en het zuur behooren tot de huishouding van aller moeder, en zijn de leermeesters, welken de groote Opvoeder u gaf. Gij moet dus dikwerf hunne lessen ontvangen, en u aan dezelve gewennen: immers de arbeid heeft zijne vermoeijenissen, de rijkdom zijnen last, de grootheid zijne distelen, welke ook uit het zachtste kussen steken. Zijt dan tevreden met uw lot; vergalt om eenige alsemdropjes den geheelen beker niet; noemt niet zuur, wat geen onvermengd zoet is; neemt den kelk gelaten en blijmoedig uit de hand van uwen Hemelschen Vader; schept uzelven de bloemen voor dit leven, en overtuigt u van de waarheid, dat haar zaad overal ligt, waar de edele mensch, de gemoedelijke Christen het zoeken wil. Blijft met uwen stand, met uw vermogen vergenoegd; beseft het wèl, dat verheffing geene verhooging van het genot, rijkdom de sleutel niet is tot het geluk. Zoo zult gij allen, het zij dan in den morgen, het zij op den middag of aan den avond van het leven, vrolijk, opgeruimd kunnen zijn; zoo zult gij niets schenden door eene verkeerde voorstelling, door eene overdrevene verbeelding; zoo zult gij altijd redenen vinden, om u in de mate heils, u toegewezen, te verheugen, en het offer der erkentenis aan de eeuwige Voorzienigheid te brengen.
VI. Dwaze bekommering voor de toekomst verwoest het genot.
Verre zij het van mij, u eene wijze voorzorg voor volgende dagen te willen ontraden; verre van mij, lieve jeugd! u te zeggen: ‘leidt een vlinderleven, en bekommert u om den dag van morgen niet;’ verre van mij, echtgenooten en ouders! u toe te roepen: ‘uwe kinderen moeten voor henzelven zorgen.’ Neen, jongeling en meisje! verliest de toekomst nimmer uit het oog; berekent de vreugde, de smarten, de kansen van dezelve; smeedt u vroeg eene borstwering tegen de rampen, een harnas,

{==463==} {>>pagina-aanduiding<<}
waarmede gij dezelve, als Christenen, kunt afwachten. Vaders en moeders! baant den weg door het leven voor uwe kinderen; zorgt voor hunne vorming, voor hunne deugd; verzekert hun, zoo veel mogelijk, een bestaan; maar maalt u de toekomst nimmer zwart; zoekt geene tegenspoeden op, welke u of de uwen mogelijk zouden kunnen treffen; loopt de Voorzienigheid niet vooruit, die, voorzeker, altijd het beste schenkt. Het valt den angst zoo gemakkelijk, het geluk te verwoesten; er is niets meer dan eene sombere verbeelding noodig, om die teedere plant te ontwortelen. Het ligt in den aard van den mensch, den tijd vooruit te willen snellen, en te gissen naar hetgeen hij medebrengen zal; en zien wij, bij dien trek, door een donker glas, dan is het genot van de wereld verloren, dan vernielen wij, wat de liefde voor ons tooide, dan vergrijpen wij ons aan onszelven. ‘God bestuurt alles:’ dit zij de grond van uwen moed; ‘God bemint mij warmer, dan de moeder haar kroost:’ dit zij uw geloof; ‘God leidt mij aan Zijne hand:’ dit zij uw vertrouwen. Zoo, mijne hoorders en hoorderessen! wordt het moeijelijkst pad ons effen; zoo kunnen wij het tegenwoordige genieten, zonder vreeze op de toekomst staren, en met eene borst, gloeijende van dankbaarheid, vrolijk, opgeruimd, de lust van onszelven en anderen zijn.
VII. Zijt, eindelijk, spaarzaam in het genieten.
Voor alles bestaat eene maat; en hij, die dezelve overschrijdt, wordt, door uitputting, ongeschikt voor het genot, of walgt van hetzelve. Behalve dat gezegd genot meestal zamengesteld is, en zich niet tot het gebruik van een eenig voorwerp laat bepalen, is er een regel voor de huishoudkunde van het leven, welke men nimmer uit het oog mag verliezen; namelijk: er besta eene gedurige afwisseling tusschen werkzaamheden en vermaken. Zijn wij, na eene lange inspanning, voor de bezigheden niet meer berekend, zoo gaat ook de vatbaarheid voor de vermaken verloren, wanneer wij deze gedurig najagen, of altijd om dezelfde bloem fladderen. Op den arbeid moet rust volgen, en weder arbeid op deze. Iets, te dikwerf

{==464==} {>>pagina-aanduiding<<}
genoten, bezit geenen prikkel meer; ja zelfs, op deze wijze, zoude de schoone, de aanvallige natuur voor ons vervelend worden. Zorgen wij dan, door een bezig leven, onze vatbaarheid voor het genot op te wekken, waarlijk wij vinden het aan den avond, na eenen welbesteden dag. Deelen wij met mate in de genoegens van dit leven, maar ook zorgen wij voor verscheidenheid. Zoeken wij dezelve vooral in den huisselijken kring; gaan wij in den bloemhof der letteren lezen; wijden wij eenigen tijd aan de verrukkelijke toonkunst, of den bezielenden dans; gâren wij op heuvelen en in dalen honig voor onzen geest, en worden wij der bijen gelijk, die niet altijd uit dezelfde kelken puren. Zoo zullen wij nimmer ons, door overlading, voor de zegeningen van den Hemel ongeschikt maken, en, bij het gestadig afwisselende en nieuwe, bij het toevallige en verrassende, voedsel voor die vrolijkheid vinden, welke de waarde van het hoogste verhoogt en met het geringste weet te woekeren.
Ja, onschuld, godsvrucht, wèl te doen, nuttig te zijn, te helpen, te ondersteunen, te troosten, dit is de lust der engelen; en zoude het ons op aarde niet gelukkig kunnen maken? Ouden! de ondervinding moet u dit reeds voorlang, en met elken dag meer overtuigend, geleerd hebben: maar nimmer verlieze de lieve jeugd dit uit het oog. Van haar hangt het af, om zich eene gemoedsgesteldheid te verwerven, vatbaar voor alles, wat dit leven kan opleveren; van haar hangt het af, om die vrolijkheid tot eene zoo getrouwe gezellinne te kiezen, dat zij, bij de rimpels der jaren, de laatste dagen verheldert, en haar naar eene eeuwigheid volgt, waar zij eenen zetel heeft, dien geene orkanen doen schudden. o, Die onschuld worde nimmer bevlekt! o, die godsvrucht blijve haar altijd bij! Zoo, vaders en moeders! zal hare deugd, haar ge voel den avond van uw leven vervrolijken; zoo zult gij zegenend ter ruste gaan, in de armen van een kroost, dat zich uwer liefde heeft waardig gemaakt.





{==465==} {>>pagina-aanduiding<<}

Proeven omtrent de werking van de smetstoffe der koepokken op onderscheidene huisdieren; met aanmerkingen, daartoe betrekkelijk.

(Vervolg van bl. 431.)

Inenting der Koepokken aan het Paard.

Het is bekend, dat met de ontdekking der Koepokken het gevoelen te zamen hangt, dat zij derzelver oorsprong zouden verschuldigd zijn aan de smetstoffe eener uitslagziekte, aan de beenen der Paarden voorkomende, welke door de Engelschen the Grease, door de Franschen le Javart, ook Eaux de jambes (opene beenen), door de Italianen Giordoni, Giovardo, door de Duitschers die Mauke, en bij ons de Mok wordt genoemd. De gegrondheid van dit gevoelen, door jenner reeds omhelsd, is naderhand door anderen veelal in twijfel getrokken, doch ook wederom door andere Genees- en Veeärtsenijkundigen, door opzettelijke proefnemingen en toevallige waarnemingen, gestaafd, zoodat men naauwelijks aan de waarheid dezer zaak kan twijfelen. De onderscheidene uitkomsten, welke aanleiding tot de verschillende uitspraken, opzigtelijk dit stuk, gegeven hebben, schijnen deels daarin te moeten worden gezocht, dat men onder de bovengemelde benamingen niet overal dezelfde gebreken des paards heeft verstaan; gelijk ook trouwens, volgens sacco (*), onder het woord Javart, ongemakken van een' onderscheiden aard begrepen worden, deels ook omdat men de stof uit de ware mok-verzwering van de beenen der paarden, ter inenting van koeijen en menschen, dikwijls te laat heeft genomen, wanneer zij reeds werkeloos was geworden. Maar bovendien moet zulks aan de ondervinding worden toegeschreven, dat de koepokken meermalen worden waargenomen, zonder dat men dezelve aan

{==466==} {>>pagina-aanduiding<<}
de besmetting door de gemelde verzwering, als derzelver aanleidende oorzaak, kan toekennen, daar zij toch ook voorkomen bij runderen, welke in geene gemeenschap staan met paarden, het zij door inwoning op dezelfde stallen, het zij door tusschenkomst van oppassers, die tevens de koeijen melken.
Dikwijls komen de pokken bij de koeijen in de weiden voor, zonder dat de mok onder de paarden bestaat; waaruit men dus mag besluiten, dat, indien de koepokken door de smetstof van deze kunnen worden voortgebragt, waarvoor veelvuldige onloochenbare daadzaken schijnen te pleiten, deze evenwel niet altijd op deze wijze derzelver oorsprong ontleenen, maar dat zij ook dikwijls als eene eigene uitslagziekte der koe moeten worden beschouwd, uit eene inwendige oorzaak voortvloeijende (*).
Ook hetgeen bij ons de mok wordt genoemd is niet altijd hetzelfde ongemak. De mok, welke de koepok voortbrengt, en door viborg, ter nadere bepaling, die Schutzmauke wordt geheeten, is eene ongesteldheid des paards, welke met koorts gepaard gaat, waarbij zwelling van de koot, doorgaans van een of beide de achterbeenen, plaats heeft, aan welk deel een blaasachtig uitslag ontstaat. Meermalen gaat dit uitslag ook verder naar boven tot aan den hiel, waarbij dan de geheele navoet gezwollen en tevens pijnlijk is, zoodat het paard niet regt op het been kan staan, maar hetzelve tracht te verligten van het dragen des ligchaams. Uit de gemelde blaasjes zweet eene kwalijkriekende vloeistof, welke eerst helder is, doch vervolgens kleverig wordt, waardoor het haar ineen wordt gelijmd. Het ongemak schijnt voor de paarden besmettelijk te zijn, daar, wanneer er één door hetzelve is aangedaan, het zich aan de overigen ligt mede-
{==467==} {>>pagina-aanduiding<<}
deelt. Wanneer deze stof, terwijl dezelve nog helder is, door inenting aan den mensch, alsmede aan koeijen, wordt medegedeeld, brengt zij bij beiden pokken voort, die geene vaccines, maar equines zullen mogen genoemd worden. Vervolgens laat deze mok dikwijls eene slepende roosachtige aandoening der huid na, waarbij dan ook nog wel uitvloeijing van stof plaats heeft, terwijl er niet zelden bersten of kloven in de huid, en langdurige verzweringen der beenen, uit geboren worden; - de stof uit deze zweren bezit dan in geenen deele het vermogen meer, om pokken voort te brengen. De eerste proeven, door viborg in het werk gesteld, met stof, die te laat genomen was, mislukten; doch, zulks hebbende leeren kennen, slaagde hij, door volgende inentingen, volkomen, in het voortbrengen van volmaakte pokken, bij eene koe; en hij zag dus daardoor de waarnemingen van jenner, sacco, de
carro, loy, lafort en anderen, opzigtelijk deze zaak, bewaarheid. Er ontstonden niet alleen pokken op de plaatsen der inenting, maar ook in derzelver omtrek, aan den uijer en de tepels, welke op den 7, 8 en 9den dag van een' rooden kring omgeven werden (*).
Ik heb ook het beschreven ongemak meer dan eens waargenomen; doch steeds wanneer het reeds te ver gevorderd was, om een goed gevolg van de inenting der mok-stof te verwachten, of het, om andere redenen, niet voegde, op dien tijd, dezelve te beproeven.
Ik heb evenwel proefnemingen, in eene omgekeerde

{==468==} {>>pagina-aanduiding<<}
rede, genomen, door namelijk het Paard in te enten met pokstof van de Koe, oordeelende, dat, indien de vaccine en equine als gelijkaardige (identische) stoffen zullen mogen worden beschouwd, de eerste even zoo wel bij het Paard, als de laatste bij de Koe, derzelver eigenaardige ziekteform zal moeten voortbrengen. Tot dat einde heb ik onderscheidene paarden, zoo oudere als jongere, merriën en ruinen, ingeënt met koepokstof, niet alleen in de holligheid der koot, (welke plaats daartoe bovenal gekozen werd, omdat het natuurlijk mok-uitslag aan dat deel gewoonlijk het eerst te voorschijn komt) maar ook aan den navoet (metatarsus) en aan de buitenzijde op de dije, nadat vooraf aan deze plaatsen het haar naauwkeurig was weggeschoren. Op alle deze deelen vatte de stof zeer goed, en er werden afzonderlijke pokken, doch geen algemeen blaasachtig uitslag, als de mok, voortgebragt. Deze pokken verschilden in het beloop niet van de koepokken, daar zij, even als deze, met den 7, 8 en 9den dag derzelver hoogte bereikten, en met stof gevuld waren. Somwijlen was de voortgang ook wel iets trager, gelijk zulks trouwens insgelijks wel ten aanzien der koepokken bij den Mensch plaats heeft. De pokken bij het Paard verkrijgen nogtans geene groote ontwikkeling; dezelve blijven klein, en somwijlen geheel als in de opperhuid verborgen zitten, zoodat zij zich weinig of niet boven dezelve verheffen, maar slechts gevoeld kunnen worden, wanneer men met de vingeren over de huid henen strijkt, zijnde dezelve dan door kleine knobbelachtige hardheden kenbaar. Op eene witte huid vertoonen zich de pokken nog het duidelijkst, en men ziet dezelven dan ook van eenen, hoewel kleinen, rooden ontstekingskring omgeven, hetwelk op een zwart of bruin vel minder kenbaar plaats heeft (*). Opent men de pok, door het lan-
{==469==} {>>pagina-aanduiding<<}
cet van ter zijde in het abcesje te brengen, zoo verkrijgt men daaruit vloeibare stof, van die der koepokken uitwendig niet verschillende. Vervolgens verkrijgt de stof een meer troebel en etterachtig aanzien, en de pok droogt verder met eene bruine korst op, die om den 19 of 20sten dag afvalt, en er blijven geene de minste ongemakken over, zoo als ten aanzien van het mok-uitslag geschiedt. Het paard toont, gedurende den loop der inenting, geene teekenen van ongesteldheid; doch ondergaan de deelen, alwaar dezelve geschied is, wel eenige zwelling in den omtrek, waaraan het dier dan ook somwijlen toont pijn te hebben. Dit wordt het meest aan de dije waargenomen, welke plaats meer voor zwelling vatbaar is, dan de lagere deelen van het been en den voet.
Eenigen tijd nadat de pokken waren voorbijgegaan, heb ik meerdere paarden, sommigen meer dan eenmaal, op nieuw met versche koepokstof ingeënt; doch dezelve bleef nu altijd onwerkzaam, daar de gemaakte wondjes weldra geheelenal verdwenen, waaruit het mij voorkomt te mogen besluiten, dat het Paard slechts eenmaal voor de koepokken vatbaar is. De vaccine-stof, van den Mensch genomen en aan het Paard ingeënt, doet dezelfde uitwerking als die van de Koe. Men kan de pokken van het eene paard, door inenting, op het andere overplanten; doch zulks gelukt niet altijd. Over de werking, welke deze stof wederkeerig op den Mensch voortbrengt, zal ik spreken bij het verslag der inenting aan den Ezel ver-
{==470==} {>>pagina-aanduiding<<}
rigt, en meld thans nog, dat de pokstof van het Paard, aan den laatsten medegedeeld, insgelijks bij hetzelve eigene pokken voortbrengt; hoewel deze overbrenging in geenen deele zoo zeker en krachtig in uitwerking is, als wanneer de stof uit de pokken des Paards op nieuw aan de Koe wordt ingeënt. Geschiedt zulks, zoo ontstaan daardoor aan de tepels ongemeen groote, sterk doch geregeld doorwerkende pokken, welke van eene vrij hevige ontsteking vergezeld gaan; zoodat men schier zeggen zou, dat het vermogen der stof, om op de Koe te werken, versterkt zij geworden in het ligchaam des Paards. Er komen nogtans slechts pokken op de ingeënte plaatsen te voorschijn, geenszins bijpokken, gelijk viborg meldt dit van de ingeënte mok-stof te hebben waargenomen (*).

Inenting der Koepokken aan den Ezel.

Hoewel de Ezel, zoo wel als de Muilezel, aan een soortgelijk mok-uitslag onderhevig is als het Paard, zoo weet ik evenwel niet, dat er voorbeelden bekend zijn, dat daardoor de pokken bij het Rund of den Mensch zijn voortgebragt. De overeenkomst van dit dier met het Paard deed mij nogtans, op grond der geslaagde inenting bij het laatste, reeds van voren vooronderstellen, dat de koepokstoffe op den Ezel zoude vatten; en ik zag vervolgens, dat zulks ook, met een volkomen gevolg, door den Franschen Geneesheer valentin, te Nancy, te voren is in het werk gesteld (†). Ik heb onderscheidene Ezelinnen ingeënt, en bij dezelve pokken voortgebragt, die, wat derzelver uitwendige gedaante betreft, wederom iets anders dan die van het Paard waren gewijzigd, doch niettemin een geregeld beloop hielden, op den 8 en 9den dag, ook later, derzelver hoogte bereikten, en dan stoffe ter verdere inenting bevatteden, vervolgens met eene bruine korst opdroogende.
De opperhuid van den Ezel is dunner dan die van het Paard, en dezelve is zeer vatbaar om de pokstof op te

{==471==} {>>pagina-aanduiding<<}
nemen en te bewerken. De pokken krijgen eene meer uitgebreide gedaante dan bij het laatstgemelde, ofschoon zich niet zeer verheffende. Zij bevatten ook doorgaans eene grootere hoeveelheid stoffe, welke gemakkelijk, met het lancet, uit dezelve wordt verkregen. Deze stof brengt, even als de stof uit de pokken van het Paard, bij de Koe grootere pokken te weeg, dan de eigene vaccine-stof. Zij werken sterker door, en zoodanige koepokstof behoudt hare volkomen regelmatige werking op den Mensch. Zij werkt ook wederkeerig op het Paard, en brengt zichzelve bij andere Ezels ook wederom voort; doch hare werking op alle deze ligchamen is aan meer wisselvalligheid onderhevig, dan bij het Rund. Ook op den Kameel betoont de stof uit de pok van den Ezel zich werkzaam, ter voortbrenging van pokken bij dit dier, gelijk wij vervolgens zien zullen.
Ten aanzien van het vermogen, hetwelk zoo wel de stof uit de pokken van den Ezel, als van het Paard, zonder tusschenkomst van het ligchaam des Runds onmiddellijk op den Mensch overgebragt, op denzelven uitoefent, moet ik de volgende opmerkingen mededeelen.
Meermalen sloegen deze stoffen bij den Mensch niet aan. De inentingsteekjes werden, op den 1, 2 en 3den dag, wel levendig ontstoken, zoodat men meende, dat zij zeker zouden doorwerken; doch alsdan begonnen dezelve te verslaauwen, en verdwenen weldra te eenemale; terwijl de vaccine-stof, gelijktijdig of kort naderhand medegedeeld, eene gewenschte uitwerking deed. Enkele keeren bragten dezelve pokken voort, welke van de koepok in beloop en gedaante niet verschilden, uitgenomen dat deze vaccino-equines en vaccino-asinines trager voortgaan, en twee of drie en meerdere dagen later hare volkomenheid bereikten. Er hadden alsdan teekenen van algemeene aandoening, koorts, en tevens vrij sterke zwelling en pijn, benevens een goed gevormde roode kring om de pokken plaats, die vooral bij de van het Paard ingeënte pok zeer sterk was. Het is mij voorgekomen, dat de trage werking dezer stof somwijlen opgewekt en aangezet werd, wan-
{==472==} {>>pagina-aanduiding<<}
neer ik, bij bestaande twijfeling, of dezelve zou aanstaan of niet, tot eene tweede inenting met koepokstof moest besluiten. Door zoodanige nieuwe en sterkere inwerking dezer stof scheen dan aan de eerste inenting nieuwe kracht te worden medegedeeld, die daardoor in eenen snelleren voort gang werd gebragt. Hetzelfde heb ik meermalen omtrent gevaccineerde kinderen waargenomen. Wanneer, namelijk, de inenting, het zij door eene al te groote krachteloosheid der stof, door de zwakke terugwerking van het dierlijk organismus, door eene koude gesteldheid des dampkrings, of welke oorzaken daartoe anders aanleiding kunnen geven, traag voortgaat, zoodat dezelve werkeloos en zonder gevolg schijnt te zullen blijven, en men, op dien grond, tot eene tweede inenting overgaat, alsdan heb ik meer dan eens ondervonden, dat de eerste inenting, die men reeds lang voor geheel uitgedoofd hield, en waarnaar niet meer werd omgezien, nu nog op het onverwachtst zich in werking vertoonde, en met de latere
inenting geregeld voortliep, zelfs al ware deze somwijlen veertien dagen later geschied. Hetgeen mij evenwel opmerkelijk is voorgekomen, ten opzigte der pokken, op de armen van kinderen, door de stoffe uit die van het Paard en den Ezel, voortgebragt, is dit, dat ik uit deze geene verdere voortplanting heb kunnen doen, hoe volkomen dezelve ook waren gevormd. De inentingen bragten wel eene ligte huidontsteking te weeg, waardoor men dan zeker konde zijn, dat de stoffe op zichzelve wel gevat had; doch, vermits de ontsteking met drie of vier dagen verdween, bleek hieruit, dat die stoffe niet in staat was pokken voort te planten. Eenmaal heb ik, nadat de inenting van zoodanig kind ongeveer drie weken geleden was, slechts eene zeer onvolkomene kleine pok zien ontstaan; waaruit schijnt te blijken, dat het werkzaam vermogen der koepokstof, om op het menschelijk ligchaam onmiddellijk te werken, door den overgang in de ligchamen van gemelde eenhoevige dieren aanmerkelijk verminderd of verzwakt wordt; iets, hetwelk geheel anders het geval is met betrekking tot de Koe, daar de werking der

{==473==} {>>pagina-aanduiding<<}
stoffen van de pokken, zoo wel van het Paard als des Ezels, op dezelve nog krachtiger wordt, gelijk wij gezegd hebben, dan van de oorspronkelijke koepokstoffe zelve, terwijl zij daarbij, even als deze, haar verder besmettend vermogen behoudt.
Dit verschijnsel van verminderde werkkracht der pokstoffe van het Paard op den Mensch staat dus ook nog in strijd met hetgeen omtrent de besmettende eigenschap der mok-stof vermeld wordt, namelijk dat deze zich niet alleen zeer gemakkelijk aan den Mensch mededeelt, en bij denzelven pokken te weeg brengt, maar dat ook deze equines zich verder, met het beste gevolg, op den Mensch zouden doen voortplanten. Aldus wordt ons onder anderen verzekerd, dat men een kind heeft ingeënt met de korst van eene equine-pok, door een' koetsier, die dezelve onmiddellijk door de behandeling van een paard, dat door de mok was aangedaan, had verkregen. Niet alleen ontstonden er bij dit kind regelmatige pokken, aan vaccines volkomen gelijk, maar ook dienden deze pokken tot een oneindig getal van verdere inentingen bij andere kinderen (*). Het kan, onzes oordeels, mogelijk zijn, dat het natuurlijk mok-uitslag eene stoffe voortbrengt, welke een sterker besmettend vermogen bezit dan de aan het Paard ingeënte pokken, daar deze bij dit dier welligt als eene enkel plaatselijke ziekte kunnen worden beschouwd, terwijl de mok als een uit het ligchaam voortkomend en met koorts gepaard gaand uitslag is aan te merken. Dat uit eene plaatselijke pok van het Paard zich eene geregelde pok bij den Mensch kan laten voortbrengen, die slechts plaatselijk werkt, mag men insgelijks afleiden uit de vergelijking met hetgeen wij, in dit opzigt, wel eens met de vaccines bij den Mensch zien gebeuren. Intusschen toonden toch de teekenen van algemeene aandoening des gestels, bij de van het Paard en den Ezel ingeënte kinderen, dat de werking hier niet als enkel plaatselijk kon worden beschouwd. Ook had de overinenting met koe-
{==474==} {>>pagina-aanduiding<<}
pokstof
op deze kinderen geene uitwerking. Ik zou dus genegen zijn, om te gelooven, dat de vaccine-stof in het ligchaam des Paards en van den Ezel in haren aard eenige verandering ondergaat, en iets van haar werkzaam vermogen, om, hoewel nog in staat eene eerste pok bij den Mensch voort te brengen, zich op denzelven verder voort te planten, verliest; doch geenszins voor de Koe, welk dier, uit hoofde van deszelfs eigenaardige bewerktuiging, bovenal geschikt schijnt, om de smetstoffe der pokken, die haren naam dragen, te bereiden en op nieuw voort te brengen. Hoe dit zij, genoeg is het, dat, zoo lang ons geene nadere ondervindingen hieromtrent andere en meer zekere uitkomsten verschaft hebben, het geenszins raadzaam mag geacht worden, zich, ter inenting van kinderen, op de stoffen uit de pokken der Paarden en Ezels te verlaten; waarom ik de daarmede ingeënten telkens aan de proefinenting met koepokstof heb onderworpen.

Inenting der Koepokken aan den Kameel.

Ik weet niet, dat er waarnemingen bestaan omtrent de inenting der koepokken aan den Kameel, waartoe zich ook trouwens, immers bij ons, zeldzaam de gelegenheid aanbiedt. De aanwezigheid eens ouden Kameels, van de vrouwelijke kunne, aan de Veeärtsenijschool (zijnde de Camelus Dromedarius), bestemd voor de ontleedkundige school, stelde mij daartoe in staat. Daar de Kameel tot de herkaauwende dieren behoort, en dus grootere overeenkomst, wat de inwendige bewerktuiging en leefwijze betreft, heeft met het Rund, dan dit met het Paard of den Ezel, zoo liet het zich van deze zijde reeds eenigermate vooronderstellen, dat deze inenting geen geheel vruchteloos gevolg zoude hebben.
Ik entte den Kameel in, op eene kaalgeschorene plek aan de linker dije, met pokstof van den arm eens kinds, door drie steekjes; aan de regter zijde, op dezelfde wijze, met stof uit de pok eener Ezelin. Beide deze inentingen sloegen geregeld aan. Aan de regter zijde scheen

{==475==} {>>pagina-aanduiding<<}
dezelve iets werkzamer, en zij was in haren voortgang ruim zoo schielijk als aan de linker zijde. Op den 9den dag waren op beide dijen volkomene pokken gevormd, die nogtans geene groote uitgebreidheid verkregen, en slechts eene matige hoeveelheid stof opleverden; terwijl zij van geenen ontstekingskring omgeven waren, zijnde dezelve althans op de huid van den Kameel aan die plaats niet kennelijk.
Beide deze stoffen werden wederom op eene Koe overgebragt, waarvan evenwel de stoffe van die pok, welke bij den Kameel uit de stoffe des kinds was ontstaan, niet heeft gevat, terwijl die uit de stof der Ezelin, bij het gemelde dier geboren, aansloeg, waarvan twee pokjes op de zwartgekleurde spenen der Koe opkwamen, die niet zeer groot van omvang waren, en minder uitbreiding hadden, dan de koepokken, door de inenting van de stoffe der Paard- en Ezelpok ontstaande. Dezelve bezaten nogtans de kenmerken van deugdzame koepokken, en derzelver stof heeft mij gediend tot inenting der Geit.
Ik deed hierbij nog eene waarneming, welke eenigzins strekken kan, om aan te toonen de gelijkaardigheid der stoffen uit de pokken van twee verschillende diergeslachten, namelijk van den Kameel en den Ezel, immers voor zoo veel hare werking op de Koe betreft. Toen het mij trouwens toescheen, dat de inenting van de pokstof des Kameels, uit de Ezelpok voortgebragt, niet bij dit Rund zoude doorwerken, bragt ik boven dezelve nog een tweetal entsteekjes aan met de stoffe, onmiddellijk van eene Ezelin genomen. Intusschen bleek het spoedig, dat de eerste inenting in hare werking voortging. De laatste werd niettemin ook levendig, en liep met de vroegere voort, tot dat deze derzelver hoogte hadden bereikt. De laatste pokken bleven inmiddels zoo veel kleiner en onvolkomener, als hare werking, ten aanzien der pokken van de vroegere inenting, later en dus achteruit was. Hierdoor werd dus bevestigd, hetgeen ook omtrent de vaccines bij den Mensch meermalen is waargenomen, dat de pokken eener tweede inenting, aan hetzelfde voorwerp gedaan,

{==476==} {>>pagina-aanduiding<<}
terwijl de vroeger geënte reeds vijf of zes dagen gevorderd zijn, met deze voortloopen, en, als 't ware, haren loop zoo veel versnellen, dat zij gelijktijdig met dezelve tot rijpheid komen; een verschijnsel, hetwelk de Engelsche Geneesheer j. bryce het eerst heeft aangenomen, als een bewijs, dat de eerste inenting die algemeene aandoening in het ligchaam heeft voortgebragt, welke gevorderd wordt, om hetzelve voor eene volgende besmetting door de Kinderziekte onvatbaar te maken, en welke proef hij dus, niet te onregt, in het welk wil hebben gesteld, om zich van de voldoende uitwerking der vaccinatie op het menschelijk ligchaam te overtuigen. Mijn hooggeachte Leermeester, de Hoogleeraar thomassen a thuessink (*), heeft deze wijze van inenting, welke ook door anderen beproefd en aangewend is, nader aangeprezen; en ik zou het als eene voor de vaccinatie hoogstbelangrijke en wenschelijke zaak houden, indien dezelve altijd werd gevolgd. Ik heb mij, in mijne geneeskundige praktijk, van de waarheid van dit verschijnsel meermalen overtuigd, en, waar het eenigzins geschieden kon, in den laatsten tijd, veelal zoodanige tweede of overinenting, veiligheidshalve, in het werk gesteld.

(Het vervolg en slot hierna.)

De leeuw van Zuid-Afrika.

(Farmers Magazine, Aug. 1825.)

Men vindt in Zuid-Afrika twee soorten van Leeuwen, den gelen en den bruinen. De Hollandsche Kolonisten duiden den laatsten mede aan door de benaming van den blaauwen of zwarten Leeuw; en hij wordt voor sterker en geduchter dan de andere gehouden. Misschien is dit kleurverschil niet soortelijk, en hangt zulks alleen af van de verscheidenheid des klimaats en des voedsels, naar de Distrikten.

{==477==} {>>pagina-aanduiding<<}

De Leeuwen van het gewest der Boschjesmannen, aan gene zijde der koloniale grenzen, worden als de stoutsten beschouwd. Ongetwijfeld wordt zulks veroorzaakt door dat zij het vermogen der vuurwapenen niet kennen, en dat hunne natuurlijke vrees voor den Mensch verzwakt is door de gemakkelijke zegepralen, welke zij op de Boschjesmannen behalen. Deze arme Wilden bezitten noch den moed noch de behendigheid der Kaffers, ter verdediginge tegen den Leeuw door middel van de assagaai of lans: want hunne vergiftigde pijlen, wier geringste wond elk levend wezen, dat zij bereiken, in weinige uren doet sterven, zijn van geenerlei nut tegen den plotselingen aanval van dezen woesten bespringer.
Men meent, dat, wanneer de Leeuw eenmaal menschenvleesch geproefd heeft, hij die soort van vrees aflegt, welke het aanschouwen van den Mensch hem inboezemt. Zeker is het, dat, wanneer het hem gelukt is, een' ongelukkigen uit eene kraal van Boschjesmannen weg te voeren, hij nooit nalaat, elken nacht weder te komen om een ander slagtoffer. Somtijds ziet zich eene gansche horde genoodzaakt te vlugten voor eenen Leeuw, die hen vervolgt gelijk een Vampire (*), tot dat het hun gelukt zich van denzelven te ontslaan. Het gebeurt zelfs, dat de Leeuw achtervolgens alle de leden van een' troep Boschjesmannen verslindt. Men wil, dat, in den angst voor dusdanige nachtelijke overvallen, deze rampzaligen gewoon zijn, hunne zieken en grijsaards te plaatsen voor den ingang der holen of des kreupelhouts, welke hun tot schuilplaats dienen, opdat alzoo de minst nuttige leden van den stam worden opgeofferd aan het behoud der overigen.
De verbazende kracht, welke men aan dit beest heeft toegekend, is geenszins overdreven. Het is bewezen, dat hij met gemak, tot op vrij verren afstand, den zwaarsten os wegsleept. Een paard of eene vaars neemt hij op den rug, en vervoert die zoo ver hij zulks noodig acht. Ik zelf heb een' jongen Leeuw een paard zien wegdragen tot op eene mijl van de plaats, waar hij hetzelve had gedood. Een nog veel opmerkelijker voorbeeld is gebeurd te Sneeuwberg, waar een Leeuw, die eene vaars had opgeligt, vervolgd werd,

{==478==} {>>pagina-aanduiding<<}
gedurende vijf uren, door jagers te paard. In het wijd bevang van dertig mijlen, door de jagers afgelegd, namen zij waar, dat het ligchaam van de vaars niet meer dan een- of tweemaal den grond had geraakt. En het zou niet moeijelijk vallen, een aantal andere gevallen bij te brengen, ten bewijze, dat de Leeuw, naar evenredigheid zijner grootte, het sterkste is van alle dieren.
Barrow heeft den Zuid Afrikaanschen Leeuw afgeschilderd, als hebbende een valsch en lafhartig karakter, als zich verbergende om zijne prooi te bespieden, en zich beschaamd en vreesachtig verwijderende, wanneer hij dezelve bij den eersten sprong mist. Waarschijnlijk is deze achtingwaardige Reiziger tot deze dwaling vervallen door eenige bijzondere daadzaak, of door min naauwkeurige narigten. Wel is waar, de Leeuw legt zich in hinderlaag, om op ééns zijne prooi te bespringen. Dit is een karakteristieke trek bij heel het Kattengeslacht, waarvan hij een deel uitmaakt, en hetwelk de Natuur voor deze soort van jagt alleen gevormd heeft. De Wolf en de Hond zijn begaafd met een' meer openen moed, en met eene onvermoeide vaardigheid, om hunne prooi al jagende te bemagtigen. De Leeuw en het Luipaard kunnen geen' zoo langen loop volhouden; wanneer zij hun slagtoffer niet bij den eersten, of in eenige weinige bliksemsnelle sprongen grijpen, staken zij deszelfs vervolging. De Leeuw kan, met eenen enkelen zet, eene ruimte van dertig, ja zesendertig voet overspringen, en verscheidene malen zijne sprongen herhalen, met zulk eene snelheid, dat hij het snelste paard met gemak vooruit blijft; maar zeldzaam vervolgt hij zijne jagt tot op een' verren afstand. De Koning der Wildernis is inderdaad niet dan eene groote kat, en, om zich zijne nooddruft te verschaffen, staat hem al de list van dit dier ten dienste, gelijk hij dezelve ook behoeft; want hij zou b.v. zijn' slag missen met de Antelopen, indien hij, bij derzelver nadering tot zijn leger, zijn majestueus gebrul liet hooren. Neen! beter verstaat hij zijne zaken. Verscholen in het lange gras, dat schier altijd de bronnen omringt, of in de enge doorgangen, die naar stroomen geleiden, wacht hij daar het wild van allerlei soort af, dat zijnen dorst komt lesschen; en op zulke plaatsen vindt men dan ook gewoonlijk het gebeente der dieren, die hij tot zijne prooi gemaakt heeft.
Men verzekert, dat, zelfs wanneer de Leeuw in hinderlaag ligt, hij zich doorgaans op het gezigt van den Mensch, die

{==479==} {>>pagina-aanduiding<<}
hem ontzag schijnt in te boezemen, verwijdert; maar niet dan langzaam, en na bedaardelijk alle de bewegingen van zijne partij te hebben gadegeslagen, blaast hij den aftogt. Hij schijnt te gevoelen, dat de Mensch niet bestemd werd, om hem tot voedsel te verstrekken; en, hoewel hij niet altijd voor hem plaats maakt, valt hij hem bijkans nooit aan, ten minste wanneer deze geene vrees of vijandige gezindheid doet blijken. Intusschen zou het onvoorzigtig zijn, te veel te rekenen op dit ontzagbetoon van de zijde des Leeuws. Wanneer hij uitgehongerd is, of getergd wordt, wanneer hij zijne prooi verdedigt, wanneer hij opgewonden is door jaloezij, is het uiterst gevaarlijk, hem te ontmoeten. Wanneer de reiziger bemerkt, dat de Leeuw stoutelijk nadert, is het tijd, om, zonder een oogenblik marrens, naar zijn geweer te grijpen, en op den kop des diers aan te leggen, vóór dat het zich bukt om den noodlottigen sprong te doen. Eens in deze houding zich bevindende, kan wel de Leeuw nog bedaren en den aftogt slaan, maar hij duldt alsdan geen het minste vijandelijk gebaar meer; hij werpt zich, met een' enkelen sprong, op zijnen tegenstander, bij de geringste beweging, welke deze doen mogt, om op hem aan te leggen.
Deze waarneming is niet de vrucht van eigene ondervinding, maar van de naauwkeurige en overeenstemmende getuigenissen, ingewonnen bij de Hottentotten en de Boeren in de Binnenlanden. Een Opperhoofd der Beetchuana's, met name teysho, tegenwoordig aan de Kaap-stad zich bevindende, bevestigde mij, wat mij en Boeren en Hottentotten hadden vermeld. De Leeuw, zeide hij, valt zelden, ongetergd, den Mensch aan; maar dikwijls nadert hij hem tot op eenige schreden, om hem bedaardelijk gade te slaan. Somwijlen poogt hij eenen omweg te nemen, om achter hem te sluipen, alsof hij zich aan zijn gezigt wilde onttrekken, ten einde eensklaps hem te bespringen. Indien, bij dusdanige ontmoeting, de bedreigde persoon zich tot tegenweer of vlugt gereedmaakt, stelt hij zich aan het grootste gevaar bloot; maar, indien hij tegenwoordigheid van geest genoeg bezit, om den Leeuw stijf aan te zien, zonder vrees of vijandschap te toonen, verwijdert zich deze, schier altijd, na eenige oogenblikken. Hij voegde er nevens, dat, wanneer de Leeuw eenmaal eenen Mensch buit gemaakt heeft, hij tienmaal wreeder wordt dan voorheen, en dat hij aan diens vleesch alsdan boven elk ander de voorkeur geeft. Teysho schreef

{==480==} {>>pagina-aanduiding<<}
zulks noch aan den honger, noch aan het instinkt des Leeuws toe: ‘het komt,’ zeide hij, ‘van de natuurlijke boosheid zijns harten.’
Dikwijls hebben de reizigers gewag gemaakt van den betooverenden invloed van 's menschen blik op den Leeuw; maar dit feit werd steeds betwijfeld. De narigten, echter, mij geworden van de Leeuwenjagers, hebben mij ten volle overtuigd van het bestaan van dusdanigen invloed. Eene Anekdote, mij medegedeeld door den Majoor macintosh, Oud-Officier in dienst der Oostindische Kompagnie, bewijst, dat de Leeuw niet het éénige dier is, dat deze soort van betoovering ondervindt. Een Engelsch Officier, zich begeven hebbende in eene jungle, in de nabijheid van het kamp der Britsche troepen, vond zich eensklaps in de tegenwoordigheid van een' Koninklijken Tijger. De ontmoeting was van wederzijden onverwacht; beiden bleven onbewegelijk staan, en zagen elkander stijf aan. De Officier had geen vuurwapen bij zich, en hij begreep, dat zijn degen hem bij zulk een' tegenstander van weinig nut konde zijn. Maar hij had hooren zeggen, dat men den Tijger, als 't ware, konde bezweren, door hem ferm aan te staren. Tot dit middel nam hij zijne toevlugt. Na verloop van eenige oogenblikken, scheen de Tijger, die zich reeds voorbereidde tot den noodlottigen sprong, te ontroeren, en begon ter zijde te kruipen, pogende om zijne partij heen te sluipen. Deze liet niet na, zich ten zelfden tijde om te wenden, waarop het vreesselijk dier in het kreupelbosch sprong, om terstond daarop van een' anderen kant weêr te voorschijn te komen, op hoop van aldus zijne prooi te verrassen; welke pogingen hij gedurende een geheel uur herhaalde en vernieuwde, tot dat hij ten laatste, zulks moede zijnde, zich verwijderde, en den Officier zijne wandeling liet vervolgen. Men begrijpt ligtelijk, dat deze, hoe moedig ook, zich haastte naar het kamp te komen!
Een Boer van het Distrikt Cradock, met name gerrit schepers, was niet zoo gelukkig in zijne ontmoeting met een' Afrikaanschen Leeuw. Gerrit was met een' zijner medgezellen op de jagt. Zij kwamen aan eene bron, omringd van riet en lang gras; en gerrit, zijn' snaphaan aan zijn' kameraad overgegeven hebbende, naderde, om zijnen dorst te lesschen. Maar naauwelijks bevond hij zich digt bij de bron, toen een groote Leeuw zich op hem wierp, en hem bij den linker arm greep. Onze jager, wel wetende dat de

{==481==} {>>pagina-aanduiding<<}
minste poging om te ontsnappen zijn onvermijdelijk verderf zoude naar zich slepen, hield zich volstrekt onbewegelijk; het beest desgelijks, houdende des jagers arm tusschen zijne klaauwen, zonder dien echter sterk te drukken, en de oogen sluitende, als konde hij den blik van zijn slagtoffer niet verduren. In deze hagchelijke omstandigheid spoorde gerrit, al zijne tegenwoordigheid van geest verzamelende, zijnen medgezel aan, om te naderen, en den Leeuw met een welaangelegd geweerschot te dooden, hetgeen gemakkelijk konde geschieden, dewijl het beest bestendig de oogen gesloten hield. Maar de andere jager was een lafaard; en, zonder eenige poging te doen, om zijn' kameraad te redden, beklom hij haastig eenen digtbij zijnden heuvel. Nog een' geruimen tijd hield de arme gerrit aan met zijnen bijstand in te roepen, daar de Leeuw zich steeds onbewegelijk stil hield. Geoefende jagers hebben verzekerd, dat, indien gerrit nog eenige oogenblikken had volgehouden, het monster ongetwijfeld zijne prooi losgelaten, en zich verwijderd zoude hebben. Maar, verontwaardigd over de lafhartigheid van zijnen medgezel, liet gerrit zich door zijnen moed vervoeren, en, zijn mes trekkende, stak hij het, met al de kracht van zijnen regter arm, den Leeuw in de borst. De steek was doodelijk, want gerrit was een man van ongemeene ligchaamssterkte; maar - het gevolg was niet snel genoeg voor zijn behoud. Het verwoede beest, pogende zijnen vijand te vernielen, maar afgeweerd door diens wanhopigen wederstand, verscheurde met zijne klaauwen de armen en de borst des ongelukkigen op de verschrikkelijkste wijze. De spieren en aderen letterlijk vaneengereten zijnde, lag het gebeente bloot. Eindelijk viel de Leeuw, uitgeput door bloedverlies, dood neder, en gerrit lag naast hem. Zijn laffe medgezel, die van verre dit ontzettend schouwspel werkeloos had aangezien, waagde het nu,
de hoogte te verlaten, waarop hij zich geborgen had, en de dappere gerrit werd naar het naaste verblijf overgebragt, waar alle mogelijke zorg aan hem besteed werd; doch vruchteloos: hij stierf, na veel lijdens, op den derden dag.
Het volgend voorval, mij verhaald te Beaufort, in het Nieuwveld, heeft veel overeenkomst met het vorige, hoewel de asloop niet zoo akelig is. Een Planter van dit Distrikt, met name de clerq, op zekéren dag de landerijen zijner pachthoeve doorkruisende, steeg, bij eenen moeijelijken

{==482==} {>>pagina-aanduiding<<}
weg, van zijn paard. Hij leidde het beest bij den toom door het hooge struikgewas, wanneer een Leeuw plotseling, voor hem, oprees. De clerq had een jagtgeweer in de hand, met schroot geladen. In de hoop, dat de Leeuw zich zoude verwijderen, bleef hij staan, en keek hem stijf in het aangezigt. Maar de Leeuw, hem naderende, en zich daarop nederleggende om zijn' raam te doen, dwong hem, tot zijn geweer de toevlugt te nemen. Pijlsnel, op den kop mikkende, schoot hij het af; maar het schroot trof de borst van het beest, zonder het onmiddellijk te dooden. Nu wierp zich de Leeuw, als een bliksemstraal, op zijnen vijand, en greep hem in beide de zijden tusschen zijne schrikbarende klaauwen, den arm, dien hij onwillekeurig voorwaarts had gebragt, om zijn aangezigt te beschermen, met zijnen muil vattende. In deze houding bleven beiden gedurende eenige sekonden, tot dat de Leeuw, zijne krachten met zijn bloed verliezende, achterover viel, zijnen vijand in zijnen val medeslepende. - De clerq, niet doodelijk gewond zijnde, herstelde, en was, toen ik mij te Beaufort, in 1822, bevond, van zijne wonden volkomen genezen.
De held des voorvals, dat thans volgt, is een Hottentot van Achter-Sneeuwberg, die vóór twee jaren nog leefde, toen mij zijn avontuur te Cradock werd verhaald. Deze man was op de jagt. Eene Antelope ontdekkende, die in het struikgewas graasde, naderde hij dezelve, al kruipende op zijne knieën. Reeds had hij zijn geweer op een mierennest geplaatst, om beter te mikken, toen hij bemerkte, dat de aandacht van het dier zich eensklaps vestigde op eenig niet ver verwijderd voorwerp; hij rigtte zijnen blik naar denzelfden kant, en ontwaarde met schrik een' grooten Leeuw, die hemzelv' beloerde, en kruipend naderde, op het punt van op hem toe te springen. Vóór dat hij tijd gehad had, om van houding te veranderen en op het monster aan te leggen, bereikte hem hetzelve met éénen sprong, greep hem in zijne klaauwen, en vermaalde de linker hand des Hottentots, welke deze had uitgestrekt om zich te verdedigen, tusschen zijne ontzaggelijke tanden. In dit uiterste behield onze held de tegenwoordigheid van geest, om de tromp van zijn geweer, dat hij bestendig in de regter hand had gehouden, in den muil des Leeuws te steken, en, den trekker losdrukkende, velde hij hem eensklaps dood ter aarde. Zijne hand ging verloren; maar hij behield het leven.

{==483==} {>>pagina-aanduiding<<}

Het geval van lucas van vuuren, een Veeboer, op de pachthoeve van wijlen den Kolonel graham, te Lyndoch, wonende, en die nu sinds twee jaren mijn buurman is geworden aan de Baviaansrivier, moge dit verslag besluiten. Dit geval bewijst, dat onze koloniale Leeuwen, wanneer zij vasten, somtijds het verschuldigd ontzag ook voor Christenmenschen verliezen. - Lucas doorkruiste te paard de opene vlakte, welke aan de Vischrivier grenst. Hij ontdekte van verre eenen Leeuw, dien hij poogde te ontwijken, door een' grooten omweg te nemen. Kudden van Antelopen zwierven in de vlakte; maar het scheen, dat de Leeuw niet gelukkig geweest was op de jagt; ten minste lucas begreep weldra, dat hij niet voornemens was, hem zonder verdere pligtplegingen zijnen weg te laten vervolgen. Naardien hij den Leeuw met spoed zag naderen, en hij ongewapend was, koos hij de partij, regtsomkeer te maken, dreef zijne sporen in de zijden van zijn paard, en bragt het in den galop. Maar het was te laat: het paard was vermoeid en zwaar beladen; de Leeuw, door honger gedreven, overviel hem als een wervelwind, en had in weinige sekonden hem bereikt. Hij sprong op het achterste van zijn paard, en wierp het met deszelfs ruiter ter aarde. Gelukkig had lucas geen letsel van den val; en, terwijl de Leeuw zijn arm beest verslond, ontvlood hij, zonder zelf te weten hoe, en won, uit al zijne magt loopende, de naastbijzijnde woning. Lucas (ik schrijf dit verhaal, als 't ware, op uit zijnen mond) vond in dit avontuur niets opmerkelijks, ten zij dan de stoutheid van den Leeuw, die, ongetergd, zich veroorloofde, een Christenmensch op klaarlichten dag aan te randen. Maar, wat hem het meest ter harte ging, was het verlies van zijn' zadel. Des anderen daags keerde hij, met zijne vrienden, terug, om het te zoeken, en zich te wreken op het beest. Maar
Leeuw en zadel waren verdwenen, en men vond niets, dan de beenderen van het paard. Lucas vergaf den Leeuw gaarne het verscheuren van zijn paard, dewijl zulks zijn eigen behoud geweest was; maar geenszins het ontvreemden van den zadel, die, gelijk hij met kluchtigen ernst aanmerkte, van geenerlei nut zijn kon voor een' Leeuw; gelijk hij, telkenmale als hij zijn avontuur verhaalde, in verwenschingen tegen denzelven uitvoer.


{==484==} {>>pagina-aanduiding<<}

Aanmerkingen, aangaande het geneeskundig vak, en wel bijzonderlijk deszelfs gesteldheid in de provincie Groningen betreffende.

(Door een' Geneesheer op het platte land.)

Dat de beoefening der Geneeskunde in het algemeen, en derzelver behoorlijke uitoefening in eene welgeordende Maatschappij in het bijzonder, eene zaak van de hoogste aangelegenheid is, zal, zoo als ik vertrouw, wel geen breedvoerig betoog behoeven. Het wel of kwalijk gelukken der aangewende geneeskundige hulp bepaalt zich immers niet alleen tot het welzijn van enkele personen, maar beslist, in zeer vele gevallen, over het geluk of ongeluk van geheele familiën; ja, wat meer is, derzelver invloed en gevolgen bepalen zich niet bij uitsluiting alleen bij het ligchamelijke, het broos en vergankelijk deel, dat ons slechts tot reisgewaad dient op den togt door dit kortstondig naar een beter leven, maar hebben, in zeer vele gevallen, eenen wezenlijken invloed op de meerdere of mindere volmaking van het edeler deel, quae in nobis divina dicenda est. Wie immers, eenigzins in het geneeskundig vak bedreven, kent en ondervindt niet dagelijks den wederkeerigen invloed van het ligchaam op de ziel, en omgekeerd; en wie heeft tevens niet meermalen met mij ondervonden, dat de herstelling des ligchaams ook de geregelde werking der zielsverrigtingen ten gevolge heeft? Onder andere groote mannen heeft een gaubius (*) ons hieromtrent opmerkzaam gemaakt, eveneens als derham en nieuwentijd uit het kunstig maaksel der verschillende ons ligchaam zamenstellende deelen de volmaaktheden des grooten Scheppers aangetoond hebben; en om deze reden is ook onze kunst, van eenen wijsgeerigen kant beschouwd, belangrijker, dan zij wel door velen aangemerkt wordt: en zou dan ook hierdoor derzelver innerlijke waarde niet merkelijk verhoogd worden?
Voor hem nu, die deze kunst met de vereischte belangstelling en het gewenschte gevolg wil uitoefenen, levert zij, uit haren eigenen aard, behalve een gestadig werk voor hoofd

{==485==} {>>pagina-aanduiding<<}
en voeten, zoo als hufeland zegt, zeer vele zwarigheden op. De menschelijke natuur, immers, werkt niet altijd naar mathematische regelen of vastgestelde leerstellingen, en laat zich dus niet als zoodanig behandelen. Ieder patiënt levert een nieuw voorwerp ter overweging voor den Geneeskundige op. Zal hij dus bij aanhoudendheid aan het ziekbed nuttig zijn, zoo is het niet voldoende, dat hij gezegend zij met een gezond verstand en goed oordeel, ter juiste toepassing zijner eenmaal verkregene kennis; maar hij behoort bestendig er op uit te zijn, om zijne kennis door eigene waarnemingen en die van anderen van dag tot dag zoo veel mogelijk te verbeteren en te vermeerderen. Alles, wat hem hiertoe den lust kan verminderen of benemen, of hem in de uitoefening en volmaking zijner kunst kan beperken of hinderlijk zijn, behoort vooral, ten nutte van het algemeen, zoo veel mogelijk, van alle kanten uit den weg geruimd te worden (*).
In de uitoefening der Geneeskunde ten platten lande doen zich nog zeer vele zwarigheden op, welke men niet zoo zeer in grootere steden aantreft; en deze is zekerlijk ook veelal de reden, waarom die Geneeskundigen, welke op eenigen goeden grond kunnen vooronderstellen, in de eene of andere stad, door de uitoefening van hun vak, een behoorlijk middel van bestaan te zullen vinden, zich liever daar, dan te lande, nederzetten; zoodat men met vrij veel gronds kan besluiten, dat de landman, naar mate zijne woonplaats verder van eene stad of groot dorp af gelegen is, over het algemeen, in gewigtige gevallen, minder gepaste geneeskundige hulp zal erlangen. Na is het toch maar zeker, wanneer men de zaak

{==486==} {>>pagina-aanduiding<<}
beschouwen wil zoo als het behoort, dat voor het welzijn en de belangen vooral van den minvermogenden landman, ten opzigte zijner gezondheid, (schoon hij zelf deze belangen veelmalen in 't geheel niet kent) ook zoo veel mogelijk behoort gezorgd te worden.
Van het voordeel, in zekere gevallen uit de nabijheid van deskundige ambtsbroeders in grootere steden voortspruitende, en over 't algemeen van de gelegenheid, welke zich aldaar opdoet voor de Medici ter veraangenaming en bevordering hunner kundigheden, zijn de Landdoctoren grootstendeels verstoken. Niettemin is het toch eene behoefte voor de meeste Geneeskundigen te lande, welke in vele voorkomende gevallen op zichzelve staan, de kennis van verschillende vakken in zich te vereenigen, welke in de steden gewoonlijk door afzonderlijke personen worden waargenomen, als b.v. de Pharmacie, Chirurgie, ars obstetricia en meer andere. De eerste dezer wetenschappen, in verbinding met eenige scheikundige kennis, is voor hen, daar zij zelve de geneesmiddelen bereiden, noodzakelijk ter onderkenning van onechte en vervalschte middelen. De kennis van vroedkundige of de algemeene heelkunde betreffende gevallen is juist daarom van het grootste belang, omdat de verafgelegen wonende landman, in deze veelal schielijk overkomende gevallen, niet naar verkiezing kan te werk gaan, maar zijne hulp bij den naastbijzijnden Doctor moet zoeken. Wanneer men hierbij nu in aanmerking neemt, dat er, wegens den afstand van de woonplaatsen der patiënten, zeer weinig tijds ter beoefening dier wetenschappen, welke hij als Medicus te lande verpligt is te weten, voor hem overblijft, dan is het zeer gemakkelijk op te maken, dat zijn leven niet alleen zeer werkzaam, maar ook zeer moeijelijk zijn moet, wanneer hij zijn vak niet gewetenloos als enkel handwerk wil uitoefenen. - Bij deze uit den aard van het vak zelve voortvloeijende moeijelijkheden komen, vooral in de tegenwoordige tijdsomstandigheden, nog eenige bezwaren, welke zeer veel ter veronaangenaming van hetzelve bijdragen. En wel in de eerste plaats de onzekere belooning voor geleverde medicijnen en gedane diensten bij de geringere volksklasse, (vooral bij die genen, welke op eenigen afstand wonen) waarvoor, op de meeste
plaatsen ten platten lande, niet op de eene of andere wijze gezorgd is. ‘De belooningen zijn niet geëvenredigd aan de waardigheid van den stand; en zal de Geneeskundige ten

{==487==} {>>pagina-aanduiding<<}
platten lande waarlijk zijn, die hij zijn moet, en wat men met regt van hem kan eischen, dan moet hij ook minder dan een arbeider om het brood behoeven te zwoegen, en wel zoo veel te minder, als zijn stand hem niet het minste vooruitzigt tot verbetering opent,’ zegt de geachte schrijver der Aanmerkingen op het Ontwerp tot oprigting van eene Maatschappij ter bevordering van Genees- en Heelkunde ten platten lande, in de Vaderlandsche Letteroefeningen van Julij 1824, en schijnt dus ook de spreuk: dat Galenus opes, eenigzins te wederleggen. In het van tijd tot tijd grooter wordende getal van Med. Doctoren en Vroedmeesters ten platten lande is welligt eenig voordeel te vinden; maar ten opzigte der inkomsten voor ieder in het bijzonder heeft het ook wel degelijk zijne nadeelige zijde. Hierdoor immers wordt niet alleen te weeg gebragt, dat het publiek, naar zijne bijzondere verkiezing, ten allen tijde kan gerijfd worden, maar de geringere klasse ontduikt hierdoor ook dikwijls geheelenal de betaling, daar zij nu, haren ouden crediteur niet meer kennende, den jongen Geneesheer gereedelijk met hunne bediening vereeren, en deze, hierdoor wenschende te leeren en in de praktijk te komen, neemt dezelve op goed fortuin gaarne aan; terwijl nu, daarentegen, deze menschen, het geval niet zoodanig zijnde, en eenmaal van de mogelijke noodzakelijkheid overtuigd van hunnen ouden crediteur nog te eeniger tijd te kunnen behoeven, nog al iets op hunne schuld zouden afdoen. Maar wat wordt nu het geval? Zoodra de jonge Geneesheer merkt, van deze menschen nooit eenige vergoeding te zullen krijgen, schuift hij dezelve al zeer spoedig van lieverlede van de hand; en zoo hij begrijpt, dat deze handelwijze het overige publiek te veel zou stooten, en hierdoor welligt zijne gansche praktijk zou lijden, dan behandelt hij dezelve veelmalen niet zoodanig, als de regels der kunst hem aan de hand geven, want hierbij zou somtijds
zijne privative beurs te veel moeten lijden, maar zóó, dat anderen hem niet zoo zeer kunnen beschuldigen van verwaarloozing; en waar moet nu de arme man, de arbeider, zich in 't vervolg, bij voorkomende ziekten of ongevallen, vervoegen, als hij bij deze zoo wel als bij zijne overige naburige Geneesheeren rond geweest is? (*) Voorzeker bij den genen,

{==488==} {>>pagina-aanduiding<<}
op wiens welwillendheid en menschlievendheid hij nog het meest durft rekenen; en wij meenen ronduit te mogen zeggen, dat er jaarlijks, bij eene eenigzins uitgestrekte en voordeelige praktijk, vele zoodanigen door ons bediend zijn, zoo als voordezen op meer plaatsen het geval was; thans, echter, maakt het grooter getal Medici de praktijk voor ieder afzonderlijk beperkter, dus de inkomsten te lande minder, en de behandeling van zoodanige menschen voor hem, die met een talrijk huisgezin van zijn beroep moet leven, des te bezwaarlijker. Ten opzigte van het toenemend getal Vroedmeesters, tevens Medici zijnde, te lande, merken wij nog aan, dat zulks op vele plaatsen welligt ten nadeele der inwendige geneeskundige behandeling kan medewerken, en een zeer geschikt Medicus, de Vroedkunde niet uitoefenende, voor het grootste gedeelte van zijn bestaan kan beroofd worden, doordien de Vroedmeester, meermalen minder geschikt voor de uitoefening der geneeskundige praktijk, door zijn vak veelal eene ruimere gelegenheid vindt, om naar verkiezing bij het publiek ingang te verwerven, en hierdoor zijne praktijk, schoon wel eens minder verdiend, weet te bevorderen; waarom het te vreezen staat, dat er op den duur nog meer halfbakken Medici zullen geboren worden, dewijl den Geneesheer, die bij dag en nacht bij alle volksklassen den post van Vroedvrouw moet waarnemen, (en dit is tegenwoordig met zeer vele Medici te lande het geval; zoo zij in de praktijk willen blijven) geen lust en tijd genoeg overblijft ter beoefening der voor hem noodzakelijke wetenschappen; waarom welligt deze vermeerdering van Vroedmeesters, tevens Medici zijnde, en de hieruit voortvloeijende vermindering van welonderwezene Vroedvrouwen, van dien kant beschouwd, op den duur over 't algemeen meer na- dan voordeel aan de Maatschappij zal toebrengen.
Aangaande het Patent, waarvan wij moeten voorzien zijn, schoon andere gegradueerde standen hiervan verschoond zijn, en hetwelk te onzen opzigte, naar de meerdere of mindere vooronderstelde opbrengst onzer praktijk, eveneens als dat van eenen Negotiant, naar mate hij meer of minder omzet, verhoogd of verlaagd wordt, zijn wij van meening onder anderen hier te moeten aanmerken, dat wij ook hierin in vele opzigten niet met andere, neringdoende lieden kunnen gelijk gesteld worden. De patiënt immers, schoon nog zoo arm, welken de Doctor te lande onder zijne behandeling neemt,

{==489==} {>>pagina-aanduiding<<}
weet evenmin vooraf te bepalen, hoe lang zijne ziekte zal duren, als de Doctor met zekerheid weet, welke kosten (waarvoor hij dikwijls nooit eenige vergoeding krijgt) hij, ten opzigte van medicamenten, enz. ter herstelling des patiënts zal moeten aanwenden. Met dat alles is hij, als redelijk Arts, eenmaal de behandeling op zich genomen hebbende, verpligt, datgene te doen en aan te wenden, hetwelk de kunst hem aan de hand geeft. Men zal het ons dus welniet ten kwade duiden, wanneer wij van gevoelen zijn, dat het geval meermalen zoodanig is, dat de vooronderstelde inkomsten geen basis ter regeling van het Patent voor den Medicus te lande kunnen opleveren, en dat wij om deze reden verlangen, dat, bij de opmaking en vooral bij de verhooging van het Patent, ten aanzien van den Geneeskundige te lande, in het oog worde gehouden, dat, naar mate zijne praktijk grooter is, ook het getal dier personen grooter is, aan welke hij zijne diensten en medicijnen moet schenken, en dus de tax hierbij geheel niet in aanmerking kan komen; waarom het hem in dergelijke gevallen aangenamer zoude zijn, hiervoor eene belooning, ter vergelding zijner vlijt en welwillendheid, dan verhooging van Patent, te mogen ontvangen.
Men vergeve mij, dat ik mij omtrent het een en ander zoo verre heb ingelaten. Intusschen zal ieder, met den toestand van het geneeskundige vak bekend, wel met mij inzien, dat de al te groote bezwaring van hetzelve, van welken aard deze ook zijn moge, deszelfs beoefenaars tot laagheden kan vervoeren, en gelegenheid geven tot het voortbrengen van die pesten der Maatschappij, waarvan oosterdijk (*) reeds zegt, dat zij bij heerschende ziekten, in de uitoefening hunner kunst, hun tijdelijk belang boven dat van het algemeen stellen.
Naar mate nu de uitoesening eener wetenschap van meer of minder wezenlijk belang voor de beschaafde zamenleving is; naar mate de aard van het beroep deszelfs beoefenaren de verpligting oplegt, dikwijls zelfs meer ten algemeenen nutte te moeten doen, dan wel andere meer gegoede lieden; hoe meer hetzelve behoefte is, en deszelfs beoefening met meer-
{==490==} {>>pagina-aanduiding<<}
der moeite verbonden is, behooren, onzes inziens, ook de beoefenaars dier vakken meer of minder aangemoedigd, beloond, of op de eene of andere wijze te gemoet gekomen te worden. Waarom wij ook, na al het bijgebragte, nog wenschen aan te toonen, dat wij, niet zonder gegronde reden, van de belasting onzer paarden verlangen verschoond te worden. Wij zouden welligt hiervan gezwegen hebben, ware het niet, dat wij in deze belasting wederom een nieuw bezwaar, zoo ten opzigte van onze personen, als van de reeds bedoelde geringe volksklasse, meenden te vinden; te meer, daar wij, als Medici te lande, op boven aangevoerde gronden, reeds wettige aanspraak vermeenden te hebben, om van den kant van het Gouvernement hieromtrent eenige verligting te mogen verwachten, dewijl wij niet alleen op geene vaste inkomsten, van welken aard ook, kunnen rekenen, (en dit gelieve men vooral ook bij het te voren aangehaalde onder het oog te houden) maar ook zoo schraal voor geregtelijke onderzoekingen en dergelijke geneeskundige diensten beloond worden. Bij de aangifte mijner paarden, meen ik, volgens hetgeen gevraagd wordt, naar waarheid en regt gehandeld te hebben, door dezelve te plaatsen onder die paarden, welke alleen en bij uitsluiting tot bedrijven of neringen, en tevens gebruikt worden voor rijtuigen op veren of riemen (*). Naardien men echter van oordeel is, dat ons beroep zonder paarden kan uitgeoefend worden, zoo worden dezelve in de belasting gelijk gesteld met die gene, welke uit gemak of weelde gehouden worden! Is het nu, dat men ons met de belasting, welke op de paarden, bij uitsluiting tot gemak en weelde gehouden ligt, onaangezien ons Patent en andere reeds vooraf bijgebragte bezwaren, kan en wil belasten, alleen omdat wij Medici zijn (†), zoo kunnen wij

{==491==} {>>pagina-aanduiding<<}
hierin niet wel berusten, zoo lang wij niet zien, dat dit de uitdrukkelijke wil van onzen geëerbiedigden Koning, ook ten opzigte der Medici in de Noordelijke provinciën, is, op wiens billijkheid en regtvaardigheid wij ook in dezen eerbiediglijk vertrouwen, en wel op navolgende gronden:
De onmogelijkheid, vooreerst, van op de vereischte tijden de verafgelegene patiënten te voet te kunnen bezoeken, dewijl wij meermalen eenen halven of zelfs geheelen dag ter bezoeking van één patient moeten doorbrengen; terwijl de Geneesheer in grootere steden in denzelfden tijd vele kan bezoeken, en in de gelegenheid is, om, naar verkiezing, op alle tijden van den dag, een rijtuig te kunnen huren, en hiervan te allen tijde gebruik kan maken, hetgeen te lande niet kan geschieden.
Het bezoeken der geringere klasse, vervolgens, op eenigen afstand (en deze verdient hier wel de bijzondere aandacht van het Gouvernement tot zich te trekken) zal, bij het gemis der paarden, op vele plaatsen nog trager gaan; en hieruit zal voortvloeijen, dat de verzorging van geneeskundige hulp, bij voorkomende ziekten van den verafgelegenen landbewoner, veelal niet bevorderd, zoo als wij vooraf gezegd hebben dat te wenschen ware, maar veeleer tegengewerkt wordt, daar men het den Geneeskundige ook niet ten kwade zal kunnen duiden, dat hij bij slecht weer en weg liever te huis blijft zitten, dan de moeijelijke reis te voet nog bij de gratis af te gevene medicamenten te moeten voegen.
De Doctor kan, al verder, door ligchaamszwakte of andere ongesteldheden, buiten staat zijn, de praktijk te lande te voet waar te nemen; en tevens kan het kleinere getal der te bezoekene patiënten welligt niet toereikend zijn, om aan de hooge belasting, boven en behalve het onderhoud der paarden en rijtuigen, te beantwoorden. Evenmin, zoo als wij aangemerkt hebben, als het getal der behandelde patiënten altijd tot basis ter raming der inkomsten van den Medicus te lande, kan ook het getal paarden, welke hij houdt, hiertoe dienen. De woonplaats des Doctors kan immers zoodanig zijn, dat hij, wegens de algemeene slechte wegen, vooral in den herfst en winter, wanneer hij om de eene of andere re den niet te paard kan rijden, even goed twee paarden tot het bezoeken zijner patiënten benoodigd is, en dus met deze somwijlen niet meer af kan doen, dan een ander Geneeskun-
{==492==} {>>pagina-aanduiding<<}
dige, op eene voor den omtrek gunstiger gelegene plaats, met één paard.
Eindelijk komt hierbij, dat wij, in vele streken onzer provincie, de paarden slechts voor de helft van het jaar, wegens den slechten toestand der wegen, voor rijtuigen kunnen gebruiken, en somtijds zelfs niet onder den man; een bezwaar, hetwelk in Holland, wegens de beter aangelegde wegen, zoo zeer geene plaats heeft.
Men vooronderstelle nu al eens, dat de Medicus te lande, niettegenstaande den tegenwoordigen bekrompenen toestand des landmans, waardoor de onzekerheid zijner inkomsten nog vrij wat vermeerderd wordt, door de opbrengsten zijner praktijk de volle belasting en kosten der paarden, welke, vooral voor eenen Geneeskundige, die niet tevens landgebruiker is, met gering zijn, kan dragen, zoude men het alsdan nog wel kunnen billijken, om aan hem, die een man van studie zal en moet wezen, die geene kosten en moeite gespaard heeft, om de noodige kennis van zijn vak te verkrijgen, die zich zoo wel bij dag als bij nacht ten dienste van het geheele publiek stelt, die zoo velen om Godswil moet helpen, zijne genoegens, in één woord zijn geheel leven aan dat van anderen opoffert, en, wegens den aard van zijn vak zelf, aan zoo vele bezwaren en oorzaken, welke zijne gezondheid en leven bedreigen, wordt blootgesteld, de zeldzame gelegenheid te verminderen, of liever geheel te benemen, om eenige middelen, door vlijt en spaarzaamheid verkregen, te kunnen aanwenden, het zij om zijne kinderen in eenen fatsoenlijken stand te doen opbrengen, of om aan zijne nablijvende weduwe en kinderen, na zijn dikwijls vroegtijdig afsterven, tot noodzakelijk levensonderhoud te strekken? Moet hij echter, wegens al te groot bezwaar, zijne paarden missen, dan mist hij hiertoe ook, op vele plaatsen te lande, de eerste hulpbronnen.
H.

De spectator

XIV.


οὐ μϵτανοϵϊν ἀλλᾶ προνοϵϊν χρὴ τὸν ἄνὸρα τὸν σοφὸν. 

Aandoenlijk betoont zich wederom het onverbasterd Neder-
{==493==} {>>pagina-aanduiding<<}
landsch karakter in echte menschenliefde en weldadigheid; en hoe groot het onheil ook zij door den jongstgeledenen ongehoorden watervloed, het was niet te groot voor het Nederlandsche hart, hetwelk met de meest onbekrompene hulpvaardigheid toesnelde ter leniging en verzachting, geheel de waarheid der heilige uitspraak: het is zaliger te geven, dan te ontvangen, gevoelde, en geene grootere smart nu heeft, dan dat het alles niet herstellen, immers de tranen over de dooden niet droogen kan. Zoodanige buitengewone rampen vorderen spoedige deelnemende hulp; en wij beklagen den mensch, die bij dezelve niet geeft met eene onbekrompene hand, en niet iedere angstvallige berekening ter zijde zet. Wij gelooven aan eene vergeldende voorzienigheid Gods, en zijn volkomen gerust, dat niemand door deze nu betoonde hulp in den nood zich wezenlijk zal verarmen. Wij beklagen den mensch, die, om welke bedenkingen dan ook, nu zijne hand gesloten hield, en niet deed zoo veel als, ja bijna meer dan hij kon. Wij willen ook gelooven, zoodanige Nederlanders waren er maar weinigen; wij willen hen niet kennen; er is één, die hen kent, en die hen naar zijne liefde - deze gedachte is hier inderdaad ontzaggelijk - rigten zal.
Dan, deze en iedere soortgelijke meer algemeene of bijzondere ramp nu ter zijde gesteld, zoo kan ik toch niet zeg gen, dat ik met de weldadigheid, zoo als ik die dagelijks zie beoefenen, en ook zelf beoefen, zeer tevreden ben, of die onder onze beste deugden stel. Zeker schrijver noemt haar (en wij vragen, voor hem, onzen lezeren verschooning, bij het min kiesche, schoon regt naïve, der uitdrukking) eene snotterige deugd; en ik moet het toestemmen, dat zij bijna geenen beteren naam verdient, omdat zij niet alleen doorgaans door het morsige en gescheurde kleed, door den temenden toon en het gesn. t en gekw .l der armoede wordt gaande gemaakt en uitgelokt, maar - is het dan ook eene zoo groote zaak en eene deugd, dat een rijke eenen driegulden uit zijn' zak of zijne kas mobiel maakt? Dit kost hem immers moeite noch opoffering. Ik stel er weinig in, dat ik zelf zoo dikwijls geef, omdat een natuurlijke afkeer van het zien van ellende mij onwillekeurig in den zak doet tasten; - ik hecht in het geheel geene waarde aan de zesthalven of dubbeltjes, die ik in de publieke schalen leg, omdat ik dezelve welstaanshalve niet voorbij kan zenden; dit is volstrekt

{==494==} {>>pagina-aanduiding<<}
geene deugd; ook niet, dat ik den onbeschaamden bedelaar van mijn persoon of huis afhoude, door hem eenige centen toe te werpen. Het is misschien wel goed voor de maatschappij; de arme ontvangt dat toch, en ook de tapper, die zulk geld welligt al spoedig in den zak heeft, vaart er wèl bij; maar zoodanige giften hebben volstrekt geene zedelijke waarde. Som ik deze giften eens op, waarschijnlijk al veel aan onwaardigen gegeven, of althans gegeven zonder behoorlijk onderzoek, hoezeer heb ik mij dan niet bezondigd ten aanzien van hetgeen ik aan wezenlijk armen en ongelukkigen doen kon en doen moest! Gewis denkt menigeen te dezen eenstemmig met mij. En echter de armoede is groot, vermeerdert nog dagelijks, en moet worden verholpen. Koophandel en fabrijken kwijnen; en wat moet het gevolg zijn, zoo men niet helpt, en de armen, met of zonder hunne schuld, eindelijk tot wanhoop komen?
Maar laat ik hier afstappen, en liever eenen zonderlingen droom verhalen, dien ik eenige dagen geleden gedroomd heb, en waartoe mij het een en ander, den vorigen dag ontmoet, en niet geheel vreemd van hetgeen ik nu zeide, de natuurlijke aanleiding gaf.
Ik was den vorigen dag dan aangesproken om eene aalmoes door een' verarmden visscher, die niets dan visschen geleerd had; door een' schipper, wien de stoomboot alle zijne passagiers en vrachten ontnam; door een' huurkoetsier, met wiens bestaan de diligence was weggereden; door een' verloopen doctor, wien de lapzalvers (een zijner respective collega's beweert, de koepok), een' kaarsenmaker, wien het gaslicht, een' pijpmaker uit Gouda, wien de cigaren, eenige boeren, wien de belastingen en de spotprijs der granen, en nog een aantal anderen, wien het een of ander het eerlijk brood ontnam. Mijn paruikmaker had mij ook al dien dag geklaagd, dat zijne kunst om brood liep. Kortom, ik zag geheel dien dag geen enkel vergenoegd gezigt, dan dat van eenen keurslijfmaker, die nu onlangs, door den smaak van eenige dames, om hare welgemaaktheid en gezondheid voor zijn ambacht op te offeren, den besten moed had opgevat. Door deze menigte van verarmden was mij zoo veel gevraagd, en ik had zoo veel gegeven, dat ik eindelijk geen' stuiver meer in den zak had voor eene arme weduwe, die, bij al haren ijver, zich en hare acht kinderen niet dan met tranen voeden kon.

{==495==} {>>pagina-aanduiding<<}

Hoe vele en hoe velerlei ellende! zeide ik bij mijzelven; en waar moet dit eindelijk heen? Met deze gedachte viel ik van vermoeidheid in slaap. Maar waarschijnlijk raakte ik, naar aanleiding van alle dien dag gehoorde klagten, aan het droomen; en de Goudsche pijpmaker bragt mij, zonderling genoeg, in het denkbeeld, dat ik naar Gouda moest. In mijnen droom was ik in eene trekschuit, de éénige, die ik vernam, dat nog in het veer was, en die men aanhield om de zeldzaamheid. Ik was de éénige passagier, en arriveerde met dat oude vaartuig, langzaam genoeg, aan eene stoomstad. Het was reeds donker, en de poort al toe. Op het aankloppen, intusschen, vloog de poort open, zonder eenige menschelijke hulp, door middel van stoom; en nu las ik, (het was met groote letteren geschreven) dat men het poortgeld in eene daar hangende bus werpen moest; dit deed ik voor mij en den kruijer, die mijn' reiskoffer droeg. Het gaslicht brandde helder op de straat, en bij hetzelve kon ik mijnen kruijer eens opnemen. Maar hoe verbaasde ik! Zijn zonderling afgemeten stap had reeds mijne aandacht getrokken; maar ik zag nu, hij was geen menschelijk wezen, maar een houten man, en werd door stoom bewogen. Op de zoo gewone vragen van den reiziger kon hij antwoorden; en, ofschoon hij voor het overige doof was, deed hij mij echter de gewone diensten. Hij zette mijn' koffer neder op de stoep van een logement op de markt, stak mij den houten arm toe om het draagloon, en legde dien arm toen op zekere bus, vanwaar het geld van zelve afgleed naar het stoomkantoor. De kastelein wees mij een goed vertrek, en ik had geen klagen over de bediening, hoezeer er, buiten den kastelein en mij, geen levend schepsel in huis was; want ik werd goed en geregeld door stoommannen en vrouwen, van dun blik, bediend. Terwijl de stoomknecht eene slesch
ontkurkte en van tijd tot tijd de glaasjes inschonk, onderhield ik mij met den kastelein, een spraakzaam man, die blijde was, eens iemand te ontmoeten, met wien hij praten kon. Het gesprek liep over de merkwaardige veranderingen in de stad, waar nu alles door stoom verrigt werd, waarvan hij mij de groote voordeelen voor 's rijks en stads finantiën aanwees. Tusschenbeiden echter zat hij met het hoofd in de hand, toen hij mij onder anderen verhaald had, dat er thans bij den raad een project was voorgedragen, volgens 't welk men, in het volgend jaar, in deze herberg, die voor stadsrekening gehouden werd, een'

{==496==} {>>pagina-aanduiding<<}
stoomkastelein plaatsen zou, waarbij hij dan zijne broodwinning verliezen moest. Een vreemd geraas trok nu mijne aandacht; en ik vernam van hem, dat thans de markt gewied en geschrobd werd. Dit moest ik zien, (want door het gaslicht was het heider als de dag.) Regt aardig bewogen zich de messen en krassers, de schrobbers en bezems, door middel van stoom, zoodat nu dit nuttige werk aan niemand eenige vermoeijenis kostte, en zoo werd hetzelve, tot gerijf der burgerij, in den nacht verrigt. Des morgens, na het ontbijt, kleedde ik mij aan, en werd door een' stoomknecht geholpen. Nu ging ik de merkwaardigheden der stad eens opnemen; en natuurlijk bezag ik allereerst eene pijpfabrijk, waar voorheen ruim 80 menschen werk vonden. Het was de éénige, die hier nog bestond, en nu vervaardigde een enkele jongen binnen het uur duizend gros, daar alles op de gemakkelijkste wijs door stoom geschiedde. Wat verder zag ik een schoolhuis, waarin ik een stoomönderwijzer vond. Hij onderwees door middel van eene trompet, en alles ging in geregelde orde. Ik toefde eenigen tijd, omdat ik wel eenige ongeregeldheid van dezen of genen stouten jongen verwachtte, en ik eens zien wilde, of men ook door stoom de orde kon handhaven. Ik zag mijne nieuwsgierigheid al spoedig voldaan, daar een zweep of stok, door stoom bewogen, de nalatigen strafte en de dartelheid bedwong, terwijl ulevelletjes en suikergebak, door stoom vervaardigd en bewogen, de stilte en naarstigheid beloonden. In hetzelfde gebouw was de leesbibliotheek van het Nut van 't Algemeen; hier verbaasde ik mij over den toeloop, en hoe ieder boek van en op zijne plaats, van en in de juiste handen vloog, enkel door stoom. Hier, gelijk ook in de school, vermoedde ik toch eenige verstandige hulp; en ik ontdekte
ook, dat het huis door een oudachtig manneken bewoond werd, die, door middel van een paar schrenieren, aan den stoom eene zekere afgepaste en naar regels werkende leiding gaf. Hoezeer het, bij het zien van zoo veel merkwaardigs, al laat geworden was, moest ik de vermaarde kerk toch ook nog opnemen; hier zag ik metselen, timmeren en het glaswerk repareren, ja ook de zerken opligten en de dooden begraven, enkel door stoom. Ik vernam van eene spraakzame stovenzetster, hoe almede door stoom de stoven gevuld en geplaatst, het orgel door stoom bespeeld, zoo als nu juist de klokken door hetzelfde middel geluid werden. Ik ontdekte hier, dat de toren de eigenlijke verga-
{==497==} {>>pagina-aanduiding<<}
derbak voor den stoom en het gas, ten dienste van geheel de stad, was. Ik bewonderde de vinding der menschen en de kracht van den stoom, en sloeg nu den weg in naar mijn logement, waar goede eetlust mij riep; dan, hoezeer de door stoom gekookte en gebradene hoenders en andere geregten mij op straat reeds derwaarts vooruitvlogen, stapte ik nog in eenen winkel, om mij van snuif te voorzien. Ik werd spoedig geholpen; maar, daar men den jongen naar de spaarbank zenden moest, omdat men mij geen geld teruggeven kon, maakte ik intusschen met den winkelier een praatje. Geheel den dag had mij reeds het gezigt getroffen van enkel mannelijke en uitgehongerde gezigten. ‘Onze vrouwen,’ zeide de man, ‘hebben wij reeds lang afgeschaft en weggezonden, daar, bij het verloop van elke nering, haar onderhoud ons te kostbaar viel; ook wordt iedere vrouwelijke arbeid met mindere kosten door stoom verrigt; en daar h....n nog kostbaarder vallen, zoo moeten wij ons nu maar met stoomvrouwen armzalig behelpen. Geen arbeid geeft hier meer eenig bestaan; iedere nering verloopt; en het weinigje, dat wij nu en
dan nog eens profiteren van eenen doorpasserenden vreemdeling, moet naar de spaarbank, voor onze begrafenis. De tappers hielden het nog het langst; maar sinds ons tuchthuis, door de zedelijke verbetering der gevangenen, ontvolkt wordt, is ook hunne nering sterk verminderd: de ontslagenen drinken niet, en worden, bij voorkeur, aan de stoom- en gas-werktuigen gebruikt; en wij, die te huis honger lijden, worden, zoo al niet door het voorbeeld der zedelijk verbeterden, dan toch door volslagen geldgebrek, voor iedere verzoeking tot overdaad bewaard.’ De man zou mij zeker meer nog gezegd hebben; maar nu juist kwam de jongen terng, reikte mij beleefdelijk mijn geld toe, en aan zijnen heer de portie oeconomische soep, die hij, en passant, voor diens middagmaal had afgehaald. Hierop spoedde ik mij naar mijn logement, dat ik ook zeker gelukkig zou bereikt hebben, ware ik niet opgehouden door eenen stoomman, die mij eene lijst ter inteekening aanbood, om voortaan den kerkelijken leerdienst ook bij wijze van stoom te doen verrigten. Hiervan schrikte ik zoo geweldig, dat ik den man ongelukkig tegen het ligchaam stiet, waarbij hij omviel en verbrijzeld werd; toen ik, vol ontzetting, ontwaakte.
Na dezen koddigen droom kon ik den slaap maar niet we-
{==498==} {>>pagina-aanduiding<<}
der vatten. Ik raakte geweldig aan den lach, en zeide bij mijzelven: ‘Zoo ver zijn wij met den stoom toch in lang nog niet!’ Maar toen ik opstond, en mijn pijpje gestopt had, dacht ik toch ernstig, en viel mij de waarheid in, die ik als motto voor dit mijn geschrijf geplaatst heb.
Het is immers maar waar, en ik had er den vorigen dag de ondervinding van, dat gebrek en armoede steeds algemeener en grooter worden, en dat, gaat het menschelijk vernuft, om uit te vinden en uit te zuinigen, ongestoord zijnen gang, het grootelijks te vreezen is, dat menige stad in ons vaderland binnen ettelijke jaren aan de stoomstad zal gelijk zijn. Welk ambacht of nering geeft nu nog, gelijk in vroegere jaren, eerlijk en fatsoenlijk brood? en wat moet de brave man, die niets dan zijne affaire geleerd heeft, toch doen, opdat hij niet met vrouw en kinderen verhongere? Hij kan zich verminderen en bezuinigen. Ja! tot op zekere hoogte. Hij behoeft de komedie en societeit niet te bezoeken; hij behoeft ook geen wijn te drinken; hij kan de soort van zijne spijs en kleeding veranderen, enz. Maar, behalve dat dit bezwaarlijk gaat en vaak tot schande gerekend wordt, waardoor nering en winning dan nog meer vervallen, - doen wij dit allen, zoo wordt de komediant, de kastelein, de wijn-, de lakenkooper, en wie niet al meer? gedrukt. Deze menschen moeten allen verarmen, en komen tot den bedelzak, zoo zich ieder beperken gaat tot het volstrekt noodwendige. Dat zullen en behoeven nu wel de rijken niet te doen; maar men vergist zich, zoo men meent, dat de maatschappij vooral door de rijken in stand blijft. Alles is eene schakel; en het is de matig gegoede, zelf arbeidzame middelstand, waardoor de burgerij leven moet. Gaat deze zich ieder genot, 't welk geld kost, ontzeggen; maakt deze zoo min mogelijk vertering en kosten, dan lijdt de metselaar, de timmerman, de winkelier, en wie niet al? Of blijft men zijne onkosten en verteringen volhouden, zoo wordt het nog erger, en een oneerlijk bankroet vernielt het bestaan van een aantal menschen. - Intusschen het getal der, uit gebrek aan werk, hongerende menschen wordt al grooter, en geene liefdegiften zijn eens eindelijk meer toereikende. Men moet op behoeden redmiddelen bedacht zijn.
Het overgebleven redmiddel voor de verarmden is de liefdadigheid en de publieke fondsen. De laatsten zijn naauwelijks toereikende, en geraken, zoo wel als de eerstgenoem-
{==499==} {>>pagina-aanduiding<<}
den, eindelijk uitgeput. Uitgeput raakt de liefdadigheid, wanneer de aanvrage niet ophoudt en al onbescheidener wordt, wanneer de ellende in onze nabijheid groot is, en men daarenboven door aanzoeken van elders wordt afgemat. De collecten zijn onophoudelijk, en verbitteren, wanneer men de onbescheidenheid te ver drijft, wanneer men bij een of ander ongeluk, dat hulp vereischt, niet alleen hulp vraagt, maar daarna dan nog de milde gevers in moeijelijken drang brengt, door voorslagen tot giften uit tot andere einden bestemde en noodige fondsen, door lijsten van inteekening, of andere middelen, waardoor men tot nadere giften als 't ware geperst wordt; terwijl al wederom intusschen van elders gegronde klagten, en aanspraak op menschlievendheid, voor nieuwe en andere nooden, gehoord worden.
Ik wil niet spreken van zeldzamen en bijzonderen nood, die van zelve en alom ieders deelneming opwekt, en waarbij alleen de snorkende praal en onhebbelijke wijze van aanbeveling ongenoegen kan opwekken. Ik spreek nu alleen van het reeds werkelijk daarzijnd en waarlijk reeds dringend gevaar, waaromtrent ik wensch, dat men uiet met het daarstellen van hulpmiddelen wachten zal, tot dat de woede van een door honger razend volk, even als weleer het geval te Rome was, de kwijtschelding der schulden en de verdeeling der landerijen inroept. - Moeten wij dan de vinding van 's menschen geest en zijn denkvermogen aan banden leggen, en hem dwingen menschenhanden te gebruiken, daar hij door middel van eenig werktuig denzelfden arbeid met minder moeite, in minder tijd en met meer voordeel verrigten kan? Is het dan ongeoorloofd, tijd en geld uit te winnen? Wel nu, men verbiede den stoom; maar dan ook het weefgetouw, den zaag-, den windmolen, de drukpers, en wat niet al! Men zal alzoo den handenarbeid der vroegere tijden, maar met denzelven de slavernij en de domheid terugbrengen. En zoo bluscht gij, bekrompen geest! tevens dan ook alle weldadigheid en liefde uit. - Maar, moet dan de vrijheid ongestoord haren loop hebben, hoe zullen wij dan de armoede en derzelver ellende te keer gaan, en zorgen, dat der weldadigheid niet boven haar vermogen worde gevergd, en zij daardoor niet worde afgemat?
De armoede, die bestaat, moet worden verzacht; die men vooruitziet, moet worden voorgekomen.
Ter verzachting der bestaande armoede hebben wij nog vele

{==500==} {>>pagina-aanduiding<<}
meer of min publieke en algemeene fondsen. Deze zijn het, die men in de eerste plaats behoort te stijven en in stand te houden. Men moge met reden klagen, dat dezelve zoo weinig uitregten; wat zij nog uitregten, zou men dàn eerst zien, wanneer zij werden vernietigd. Met alle de gebreken, misschien, van derzelver inrigting, houden zij nog duizenden terug van wanhoop, diefstal en oproer. Grootendeels zijn wij aan dezelve de veiligheid van onze personen en goederen verschuldigd. Het is onverantwoordelijk, dat velen zich aan bijdragen tot dezelve onttrekken. Ik bedoel den winter niet, wanneer zoo veel te geven valt; maar in den zomer moest men deze sondsen in staat stellen om op te leggen. Het is treurig, dat men bijna wenschen moet, van wege de ongezindheid van velen, die zich genoegzaam geheel onttrekken, dat de verzameling van vrijwillige liefdegaven kon vervangen worden door eene armentax, gelijk in Engeland. En waarlijk, dit ware te wenschen, immers ten behoeve van zoodanige ongelukkigen, die tot geene bijzondere kerkgemeente behooren, en die alzoo, daar afgewezen, geene andere toevlugt hebben dan de schrale verzorging misschien van de willekeur.
Maar wij moeten ons niet bepalen alleen tot deze fondsen; er is zoo vele armoede voor het oogenblik, welke daar noch geweten noch verholpen worden kan. Wie, die niet blind is of ongevoelig, heeft zijne huisarmen niet, die hij gaarne bijstaat en helpt naar vermogen? Wie houdt niet gaarne, waar hij kan, huisgezinnen in stand, die, bij eene zware ziekte, onvoorziene rampen, of treffende sterfgevalleu, zonder tijdige en milde hulp, dadelijk vervallen zonden tot den nijpendsten nood? Zoodanige giften zijn wèl besteed; zij droogen de tranen, en stoppen de bron der armoede. Mogten zoodanige inrigtingen, die bestonden of nog bestaan onder ons, tot tijdelijke hulp voor den nood in het oogenblik, eenmaal wederom zoo overvloedig en weldadig werken, als het geval nog was, vóór dat de Fransche afpersingen al het goede verlamden!
Maar alle deze liefdegaven zijn nog het hulpmiddel niet tegen de gevreesde kwaal. Men moet de armoede voorkomen en de huisgezinnen in stand houden. Werk moet er zijn; werk moet men geven. Die verteringen maken en betalen kan, ontsteelt den braven burger het brood, zoo hij dit uit geldzucht nalaat, en zijne gebouwen laat vervallen, of zijn

{==501==} {>>pagina-aanduiding<<}
land van wege het onkruid laat roepen. Die boven zijn vermogen verteert, en den handwerksman zuchten laat om zijn zuur verdiend loon, is een dief, en berooft eigene vrouw en kinderen. Maar dit is hij even zeer, die zijne overvloedige gelden aanlegt enkel tot rentegevend pand, en niet tot andere goede en welonderhoudene bezittingen, waaraan een medeburger wat verdienen kan.
Dan, ook dit is ontoereikend; en het verschaffen van andere soort van werk kan dikwijls nog kwaad stichten, zoodat het geneesmiddel de kwaal verergere. - Laat de verarmden werken, en slijte ieder hunnen arbeid onder zijne bekenden! - Maar op die wijze brengt gij welligt menig gezeten burger, die nu mede den armen nog brood geeft, tot spoedige verarming. En als gij dan aan dien arbeid uwer bedelgestichten het genoegzaam vertier niet geven kunt, zoo moet gij de goederen beneden den marktprijs een tijdlang afzetten; maar, daar dit op den duur niet bestaan kan, zoo maakt gij juist daardoor het kwaad nog erger, en hoopt de plaats uwer woning met bedelvolk op.
Dat men het dan niet begrijpen wil! Wanneer de overmaat uwer tabakspijpen niet meer verkoopbaar is, dan doet gij dwaas, met die sabrijken, in zoo groot een aantal, te willen in stand houden, en te vreezen voor gebrek aan werkvolk in tijden, die wel nimmer terugkeeren. Geeft u de zee geen brood meer, zoo moet gij niet willen, dat uwe kinderen visschers worden, en gebrek lijden, zoo als gij. Draagt men geene paruiken meer, voedt dan uwe kinderen niet langer tot paruikmakers op, enz. Ik herinner mij altijd aan het opschrift op het uithangbord van eenen wijzen schoenmaker:

Toen de kinderen Israëls in de woestijne waren, 
Duurden de schoenen veertig jaren. 
En als die tijden komen weder te keeren, 
Dan moeten de ouders hunne kinders geen schoenmaken laten leeren. 

Ja, zoo is het inderdaad! Wanneer alle menschen op hunne kousen of hoofden gaan loopen, dan legge zich niemand meer toe op het loffelijk schoenmakers ambacht.
Maar wat dan, daar alle ambachten en neringen kwijnen? O! er is nog één uitweg; en, eer hebbe het doorzigt en de wijsheid van onzen Koning, zijnen Zoon en zijne verstandige raadslieden! er is nog overvloedige gelegenheid en ruimte.

{==502==} {>>pagina-aanduiding<<}
Hoe uitgestrekt zijn nog in ons rijk de onbebouwde en voor vruchtbaarheid vatbare gronden! De tegenwoordige ondernemingen van de Maatschappij van Weldadigheid moet men voorstaan, ondersteunen en doorzetten. Dat zal onze steden van de overmaat van verarmde ledigloopers ontlasten; dat geeft den armen voedsel en kleeding, die hij uit den grond haalt; dat geeft zijn nageslacht eigene woning en welvaart. Zij, die hier het vooroordeel ondersteunen en in de hand werken, verdienen medelijden of verachting. Zij moesten geweerd worden uit iederen post, die hun invloed geeft op het volk. - Dit (en het is, zoo veel ik zien kan, het welgekozene en éénige) geeft onzer steden hoop op welvaart, bij eene meer dan thans geëvenredigde bevolking, en ons het uitzigt op een kloek, welgespierd, krachtig en gezond nageslacht.
Inderdaad, ik ben het met sterne eens, als hij de weldadigheid, zoo als die doorgaans door ons wordt uitgeoesend, eene snotterige deugd noemt; en het jammert mij bijna, dat ik alle de door mij uitgereikte giften (die in buitengewonen en geheel bijzonderen nood uitgezonderd) niet heb ingehouden, en aangelegd, om dezelve nu in handen te geven aan de Maatschappij van Weldadigheid, omtrent welke toch eindelijk eens de redelooze tegenwerking moet ophouden, en die misschien nog eens voor de nakomelingen van vele tegenstanders de éénige toevlugt is.
En mogt iemand de, naar mijn inzien ongegronde, vrees bekruipen, dat onze vaderlandsche grond geene onbebouwde velden genoeg zal hebben voor alle onze tegenwoordige en toekomende armen, dien wijs ik, met vertrouwen, op anna pawlowna, daar haar edelmoedige Broeder nog wel eenige honderdduizenden morgens onbebouwd land, in zijn wijduitgestrekt gebied, zal aanwijzen, waarop een werkzaam Hollander altijd smakelijker brood, dan het Hollandsch gebedeld brood, zal eten. En daar de spectator dit juist ter nederschrijft op den geboortedag dezer geëerbiedigde Vorstin, zoo wenscht hij hartelijk, dat haar weldadig leven nog lang den roem van ons weldadig Koninklijk huis verhoogen zal!





{==503==} {>>pagina-aanduiding<<}

Vadervreugde.


O, ik ken u, hoogst genot van 't leven, 
Tegenwigt der slagen van het lot! 
Alle vezels doet uw wellust beven; 
Alle denkkracht heft ge omhoog tot God; 
Met een' lach versiert gij wang en kaken; 
Tranen perst gij manlijke oogen uit; - 
Wèl is 't hem, die uw geluk mag smaken, 
Vadervreugd! die heemlen ons ontsluit. 
 
Mij, o God! mij is die vreugd geschonken; 
Ik ben rijk; geen Vorst kan 't meerder zijn; 
Op zijn' schedel kan geen rijkskroon pronken, 
Schooner nog dan de echtkroon op den mijn'. 
Komt bijeen, zit allen om mij neder, 
Vruchten van eene onbesmette trouw; 
Komt bijeen, opdat ik, trotsch en teeder, 
Al mijn' rijkdom met een' wenk aanschouw'! 
 
In uw' blik mag ik mij zalig lezen, 
Bloeijend kroost, uit reinen schoot geteeld: 
't Is mijn beeld, dat spiegelt in uw wezen; 
't Is mijn ziel, die in uwe oogen speelt. 
Hooger dos komt op de schepping dalen, 
Als uw stem mij vleijend Vader noemt; 
Schooner dan zijn mij de zonnestralen, 
Zoeter dan is de adem van 't gebloemt'. 
 
Vier het uit, uw kozend minbetoonen, 
Eerstling, die mij trotsch maakt en verheft! 
Aan mijn hart, o tweede mijner Zonen, 
Staamlende onschuld, die mij streelt en treft! 
Gij ook, die, met waggelende schreden, 
Voor het eerst de onzekre voetjes rept; 
En gij, pas ter wereld ingetreden, 
Zuigling, die den moedernektar lept! 
 
Aan mijn hart, gij schoonst bouquet van rozen, 
Viertal Zonen, die Gods gunst mij gaf! 
Lust en blijheid doen uw wangjes blozen, 
Hemelval stroomt van uw lipjes af. 
Wierde ook heel de vreugdekelk geledigd, 
Aan mijn hart toch, dat ik u omvang'! - 
Heb ik, God, nog wenschen onbevredigd? 
Voel ik meer dan liefde en lofgezang? 

{==504==} {>>pagina-aanduiding<<}

Weg een lot, door d' onspoed nooit verbitterd; 
Weg een leven, dat geen zorgen tilt! 
Den Satraap zij, van de weelde omschitterd, 
Elk verlangen, eer het rijpt, gestild. 
Waar gelijk verdriet en voorspoed wegen, 
Dáár slechts bloeit een nameloos geluk. 
Dank, o God! Het leed verhoogt den zegen; 
Dubbel is 't genieten na den druk. 
 
Stroom en bruis door pols en adren henen, 
Reine vreugde, die mijn ziel vervult! 
Al 't voorheen is uit mijn' geest verdwenen; 
Al 't aanstaande in morgenglans gehuld. 
Leefde ik wel, bij 't doel- en rustloos jagen 
Naar een schijnschoon, vlugtig als de wind? 
Is mijn aanzijn eerst dit uur voldragen, 
Nu ik viermaal me in mijn kroost hervind? 
 
Viermaal, treffend denkbeeld, viermaal Vader! 
Knielen kan ik, maar 't bezingen niet. 
O, treed toe, geliefde Gâ! o, nader, 
Deel een wellust boven taal en lied! 
Schoon zijt ge en verheven door uw trouwe; 
Maar gevoelt ge, als ik, dit oogenblik? 
O, gij zijt, bij God beminde Vrouwe, 
Viermaal Moeder, - viermaal Vader, ik! 
 
Ja, gij voelt het; uwe tranen leken; 
Spraakloos weent ge; uw denkkracht is verplet; 
Ja, gij voelt als ik; uw tranen spreken, - 
God verstaat ze, - uw tranen zijn gebed. 
Kom, wie 't zegt: ‘geen heil is hier te vinden,’ 
Vlieg tot ons, uw' kwaden geest voorbij; 
Viermaal ben ik - draagt het voort, o winden! 
Viermaal Vader, - viermaal Moeder, zij! 
 
Arme dwaas, die aast op zinvermaken, 
Vlug van wiek, met kruipend leed geboet! 
Kom en zie, wien reiner drift doet blaken, 
't Vlakke leed met diep genot vergoed! - 
Voelt het, aan mijn' boezem vastgedrongen, 
Zonen, dat ik Vadervreugde ken! 
Vangt het op, verhaalt met duizend tongen, 
Echo's, dat ik viermaal Vader ben! 

22 Junij, 1825.

c.g.w.


{==505==} {>>pagina-aanduiding<<}

Mengelwerk.

Leerrede, over 1 Cor. XII:31b.

- Ik wijze u eenen weg, die nog uitnemender is.
Indien iemand in christus is, zegt de Apostel elders (*), dat is, indien iemand, niet slechts in naam, maar met de daad, niet slechts door uitwendige belijdenis met den mond, maar met geheele toestemming van zijn hart, niet slechts voor de menschen, maar voor God, een Christen is geworden, de zoodanige is een nieuw schepsel. Schoon dit, in bepaalder zin, ook gezegd kan worden van elken aankomeling, die, in den schoot der Christelijke kerk geboren, belijdenis van zijn geloof in christus aflegt, het is en was toch, te allen tijde, in nadrukkelijker en uitgebreider beteekenis, waarachtig van elk, die, uit het Heiden- of Jodendom, tot het Christendom was overgegaan. Hij was Heiden of Jood geweest, maar nu, als zoodanig, gestorven. Hij was nu Christen geworden, en begon, als zoodanig, een nieuw leven; een leven, wijdverschillend van dat, hetwelk hij tot hiertoe geleid had. - Nieuwe Godsdienst! Nieuwe zeden! De Heiden moest zich van de ijdele Afgoden bekeeren tot den levendigen God (†), en de Jood dien God niet meer met enkel uitwendig bedrijf en plegtigheid vereeren, maar Hem, inwendig, den eerbied en de hulde des harten opdragen. Beiden moesten den Hemelschen Vader, in geest en waarheid, aanbidden (‡), en beiden moesten, ten aanzien van hunnen vorigen wandei, den ouden mensch afleggen, die bedorven was door de begeerlijkheden der verleiding, - moesten vernicuwd worden

{==506==} {>>pagina-aanduiding<<}
in den geest huns gemoeds, en den nieuwen mensch aandoon, die naar God (dat is, naar Gods beeld) geschapen was, in ware regtvaardigheid en heiligheid (*).
Heerlijker voorbeeld van zulk eene verandering, van zulk eene vernieuwing van den geheelen mensch zag men nimmer, dan in onzen paulus zelven. Neen: hij was saulus niet meer. Saulus was gestorven, toen paulus begon te leven. Saulus was een vervolger der gemeente van christus (†), die waarlijk meende, dat hij, tegen Zijnen naam, vele wederpartijdige dingen doen moest, - die vele heiligen in de gevangenis sloot, en, als zij omgebragt werden, het toestemde, - die hen, door alle Synagogen, dikwijls strafte en dwong te lasteren, en die, boven mate tegen hen woedende, hen, ook buitenslands, vervolgde (‡). Zoo ver vervoerde hem de verkeerde ijver voor den voorvaderlijken Godsdienst, de ijver zonder verstand. En wie was hij, toen hij nu paulus was geworden? toen hij, op den weg van Damascus, wonderdadiglijk in zijne woede gestuit, en vervolgens, door Gods genade. tot omhelzing van het Christendom gebragt was? Het is waar, wederom een ijveraar, maar geheel anders, dan te voren. Een ijveraar voor het Evangelie, waartegen hij tot hiertoe geijverd had, en die nu tot deszelfs voortplanting overvloedlger arbeidde, dan alle de overige Apostelen. Een ijveraar, doch nu niet meer met blinde drift, maar met verlicht verstand, niet meer met geweld en bitterheid, maar met zachtmoedigheid en liefde, nu niet woedende tegen Joden
of Heidenen, gelijk hij tegen de Christenen gewoed had, maar allen alles geworden, opdat hij immers eenigen behouden mogt (§), met broederlijke toegenegenheid des harten jegens allen aangedaan, en dagelijks gebeden tot God opzendende tot aller zaligheid (**). Met één woord: nu geen vervolger meer, maar getroost, om zelf, voor het Christelijk geloof, allerlei vervolging te lijden, zelfs te sterven, gelijk hij er ook den dood om ondergaan heeft.

{==507==} {>>pagina-aanduiding<<}

Hoe veel verschilt deze paulus van die saulussen onzer dagen, welke, de Joodsche belijdenis met die des Christendoms verwisseld hebbende, hunne Christelijke loopbaan begonnen hebben, met hetgeen, volgens hunne eigene erkentenis, de meeste Christenen voor waarheid houden kwaadaardig te lasteren, hen te schelden en te verdoemen, en, met verstandeloozen ijver, een zaad van tweedragt onder hen te strooijen, hetwelk, zoo het wortel schoot, geene andere vrucht zou kunnen voortbrengen, dan die van bittere partijwoede en vervolging! - Doch keeren wij tot paulus weder.
Nooit kunnen wij ons beter denkbeeld maken van de groote inwendige verandering; welke hij, bij zijne omhelzing van het Christendom, ondergaan had, dan door, terwijl wij weten, met welke liefdeloosheid hij, als saulus, was te werk gegaan, den weg te overwegen, welken hij, als paulus, den Corinthischen Christenen, als den uitnemendsten, aanprijst in den tekst. Hij beschrijft dien weg in het volgend hoofdstuk. Het is de weg der liefde, wier aard, wier eigenschappen en wier belang hij hier voorstelt in ettelijke trekken, welke ons even zeer zijn helder verstand als zijne schoone ziel doen kennen: en, daar de weg, welken hij zijnen Corintheren wijst, zoo wel voor ons, als voor hen, de uitnemendste is, om ons ter zaligheid te leiden, moet deszelfs overweging voor ons zoo wel, als voor hen, van het uiterste gewigt gerekend worden. Ik wil u dan hiermede thans bezig houden. Ik wil u de beschrijving der liefde verklaren, welke de Apostel in het volgend hoofdstuk gegeven heeft. - God geve, dat onze beschouwingen over deze Christelijke deugd, door onzen oppersten Leermeester, jezus christus zelven, ons, als, na de liefde tot God, de eerste van alle onze verpligtingen, voorgeschreven (*), en door onzen Apostel, elders, als de vervulling der geheele wet voorgesteld (†), mogen strekken, om haar gebied in onzer aller harten uit te breiden!

{==508==} {>>pagina-aanduiding<<}

Het is van belang op te merken, wat den Apostel, tot zijne aanwijzing van den uitnemendsten weg, dien de Corinthische Christenen tot de zaligheid te volgen hadden, dat is, tot zijne lofspraak over de liesde, gebragt heeft. Hetgeen onzen tekst onmiddellijk voorafgaat, kan ons dit leeren. Hij handelde daarin over de gaven en vermogens, welke de Heilige Geest aan de eerste Christenen schonk, van wijsheid, van kennis, van geloof, van gezondmaking, van krachten, van menigerlei talen, van uitlegging. Hij kent aan elke derzelven hare voortreffelijkheid en haren dienst, tot bevordering van algemeen heil en stichting, toe; doch wil, dat de Corinthers, daar toch niet alle die gaven even voortreffelijk waren, en ze aan niemand allen te gelijk te beurt vielen, meest zouden ijveren, om de voortreffelijksten te verkrijgen. Doch hij zegt hun tot slot, dat er nog iets anders was, waarvan Christenen bovenal hun werk moesten maken, en zonder hetwelk alle gaven, hoe uitstekend ook in zichzelve, voor hen, die ze bezaten, niets beteekenden. Dit iets was de liefde, welke zij dan vóór alles moesten najagen. Want (zegt hij nu) al ware het, dat ik de talen der menschen en der engelen sprake, en de liefde niet hadde, zoo ware ik een klinkend metaal of luidende schel geworden: en al ware het, dat ik de gaaf der profetie hadde, en alle verborgenheden en wetenschap wist; en al ware het, dat ik al het geloof had, zoodat ik bergen verzettede, en ik had de liefde
niet, zoo ware ik niets. Dit zegt duidelijk, dat geene geestelijke gaven, hoe buitengemeen en verwonderlijk zij mogen zijn, iets wezenlijk voortreffelijks en voor anderen, of voor hare bezitters zelven, nuttigs behelzen, zoo ze niet verzeld zijn van liefde. Gold dit nu de Christenen der eerste eeuwe, welke alleen wonderdadige gaven bezaten, waarop niemand na hen roemen kon; hoeveel meer gold het dan alle Christenen van lateren tijd, en geldt het die van den onzen, die niet dan natuurlijke gaven bezitten! Indien, door den invloed des H. Geestes, vreemde talen te spreken, en het toekomende te voorspellen, - indien van den

{==509==} {>>pagina-aanduiding<<}
hemel zelf openbaring te hebben ontvangen omtrent dingen, welke voor alle andere menschen verborgen zijn, - indien begiftigd te zijn met een geloof, hetwelk wonderen werkt en bergen verzet, - indien dit alles, zonder liefde, nutteloos en ijdel is, wat kan dan den tegenwoordigen Christen, zonder liefde, die kennis, die wetenschap, dat geloof baten, welke thans eeniglijk voor hem verkrijgbaar zijn?
In navolging des Apostels mag thans elk tot zichzelven zeggen: al ware het, dat ik de uitgebreidste taalkunde bezat, mij duidelijker, krachtiger, bevalliger, dan iemand, wist uit te drukken, en, door de voortbrengsels mijner pen, duizenden in verrukking wist te brengen, wat zal het mij baten, zoo ik, in het gebruiken van dit talent, door geene liefde bestuurd worde? Het kan mij, in den grooten dag, waarin God mij van dit gebruik rekenschap af zal eischen, zoo min eenige nuttigheid geven, als het welluidendst geluid aan eenig muzijkinstrument geven kan.
Wederom: al ware het, dat ik mij zoodanige kennis van menschen en zaken verkregen had, dat ik over de toekomst, met de meeste waarschijnlijkheid, kon oordeelen, - al ware het, dat ik in alle wetenschap ervaren, in de geheimen van elke kunst doorgedrongen was, - al konde ik, met alle geleerdheid en juistheid, over elk geschil uitspraak doen, in elken twist beslissen, - al ware mijn hoofd vol van de juistste begrippen, en mijn geloof zoo gezond en regtzinnig, als dat van eenen Apostel zelven, - ik ware niets voor God, zoo het mij ontbrak aan liefde.
Zonder deze verklaart paulus, in het derde vers, zijn ook de schitterendste vertooningen van milddadigheid en zelfopoffering niets waardig. Al ware het, dat ik alle mijne goederen tot onderhoud der armen uitdeelde, en al ware het, dat ik mijn ligchaam overgave, opdat ik verbrand zoude worden, en ik had de liefde niet, zoo zoude het nuttcloos voor mij zijn. Uit deze woorden blijkt, dat de mildste uitdeeling van tijdelijke gaven en de vrijwillig-
{==510==} {>>pagina-aanduiding<<}
ste onderwerping aan het zwaarste lijden bestaan kunnen zonder liefde, en dat zij, waar dit het geval is, niets waarachtig losselijks of uitmuntends bevatten, noch eenigzins dienen kunnen, om den mensch welgevallig te maken bij God. Wij zijn gewoon het doen van geschenken aan de armen liefde te heeten, - wij noemen hem martelaar, die om den Godsdienst lijdt. In beide gevallen kan de benaming juist zijn; maar alleen, in het eerste geval, ten aanzien van hem, wien waarachtig medelijden met 's naasten behoefte de hand opent, en, in het laatste, wien waarachtig doel, tot bevordering van Gods eer en der menschen belangen, den dood doet verachten.
Wij kunnen derhalve hier wederom, in navolging des Apostels, tot onszelven zeggen: al ware het, dat ik nog zoo veel van mijne bezittingen ten beste gaf, om de behoeften van anderen te vervullen, indien ik het eeniglijk deed met oogmerk om daardoor eenige andere belooning van hen te ontvangen, of mij daartoe bij anderen aan te bevelen, of om bij hen lof te bejagen, en mijne edelmoedigheid alom te doen bewonderen, en geen gevoel van menschelijkheid en liefde daarbij mijne borst verwarmde, zoo zoude ik niets gedaan hebben, hetwelk mij bij God, die mijn hart kent, belooning waardig kan maken. En wederom: al ware het, dat ik, tot verspreiding van godsdienstige waarheid, nog zoo veel belangstelling toonde, - mij nog zoo vele moeite gaf, om anderen van hetgeen ik voor waar houde te overtuigen, niet om hunnen wil, maar om den mijnen, om eenen naam te maken, en als ijveraar voor het regt geloof en als hoofd van eene partij geprezen te worden, en zonder aan de genen, die van mij verschillen, eenige liefde toe te dragen, - het is er zoo ver af, dat mijne werkzaamheid en ijver mij Gode zouden aanprijzen, of mij, in Zijn gerigt, eenig voordeel zouden aanbrengen, dat zij mij integendeel, wegens mijne ijdelheid, mijn onverstand en mijne liefdeloosheid, zullen aanklagen.
Zoo stond het dan, naar onzes Apostels uitspraak, met de verdienstelijkheid en nuttigheid van uitstekende begaafd-
{==511==} {>>pagina-aanduiding<<}
heden en bekwaamheden, en van de schitterendste vertooningen van mededeelzaamheid en heldhaftigheid, zonder liefde. Om nu voorts te toonen, waartoe deze den mensch opleidt, schetst hij haar in een aantal trekken, welke evenzeer haar beminnelijk beeld, als zijn eigen liefderijk karakter, voorstellen.
De eerste trek is: de liefde is langmoedig; dat is: hij, die door haren invloed beheerscht wordt, is van eene kalme en bedaarde gemoedsgesteltenis, en laat de rust zijner ziel niet ligt verstoren door de aanleidingen tot ongenoegen, welke hem gegeven worden. - Heeft hij met iemand te doen, die, naar zijne inzage, verkeerd handelt, en dien hij wenscht te regt te brengen, hij toont zich niet aanstonds ontevreden, wanneer hem dit mislukt; hij gedenkt, dat vooroordeel of drift vaak 's menschen verstand zoo verblindt, dat het niet dan allengs overtuigd kan worden, en dat hebbelijke verkeerdheid doorgaans het hart zoo stug maakt, dat het niet dan moeijelijk en met den tijd gelenigd en tot betere handelwijs gebragt wordt, en dat slechte gewoonte, zelfs dan, wanneer men ze wil afleggen, nog lang den strijd met de deugd uithoudt, en in de worsteling niet zelden overwinster is. Hij denkt dus: hetgeen ik heden niet verkrijgen kon, verwerf ik ligt morgen of overmorgen; hij houdt aan; hij geeft den moed niet op, vóór dat hij genoegzaam overtuigd is, dat hij te vergeefs arbeidt; en ook dan nog, als hij van verdere moeite afziet, houdt hij niet op, voor den onwilligen het goede te blijven wenschen, de algemeene menschenliefde voor hem te behouden, en, waar het oorbaar is, of de nood het eischt, hem daarvan bewijzen te geven. - Een zelfde gedrag houdt hij, ten aanzien van den genen, die hemzelven onmiddellijk beleedigt of verongelijkt. Hij stuift niet aanstonds in drift op, noch neemt terstond toevlugt tot zulke middelen, zelfs van verdediging, welke hem, naar strikt regt, geoorloofd zijn, maar die den beleediger zouden krenken. Neen: hij blijft gematigd, verdedigt zich met bescheidenheid, poogt, met alle zachtzinnigheid, van het onge-
{==512==} {>>pagina-aanduiding<<}
lijk, dat men hem aandoet, te doen blijken. Slaagt hij daarin niet, gaat men in zijne kwade gezindheid jegens hem voort, hij echter komt tot geene gestrenge maatregelen,
vóór dat pligt hem die gebiedt, vóór dat hetgeen hij aan zichzelven of anderen volstrekt schuldig is hem daartoe opeischt; en dan echter verschoont hij ook den ergsten vijand zoo veel hij kan, doet hem zijn onbescheid zoo ligt mogelijk boeten, en vergeet nooit, dat hij mensch is, noch weigert vervolgens, te zijnen aanzien, aan de eischen der menschheid gehoor te geven. Want (tweede trek in 's Apostels beschrijving)
De liefde is goedertieren; zij opent het hart voor alle zachte, teedere, goedwillige aandoeningen. - Wilt gij weten, welke haar hoogste wellust is? Geen andere, dan die, om, zoo ver haar vermogen reikt, even als God, vreugde en geluk rondom zich te verspreiden, en elk alle die genoegens des levens te doen genieten, waarvoor hij vatbaar is. Hoe meer gelegenheid zij daartoe vindt, hoe gelukkiger zij is voor zichzelve. Elk te dienen, elk te verpligten, is haar welbehagen. Ellende en droefheid te zien, grieft haar met weedom; van die zelf te veroorzaken, heeft zij het diepste afgrijzen. Gij zijt mensch; gij zijt in verlegenheid, gij zijt in behoefte, gij zijt in droefheid, gij zijt in gevaar, en zij heeft het vernomen. Ziet daar al, wat noodig is, om haren ijver op te wekken, om u met raad, met bijstand, met vertroosting, met alle mogelijke hulp te gemoet te snellen: want wat zou dien ijver beperken? Zou zij goedertieren genoemd kunnen worden, zoo zij iemand, dien zij helpen kon, aan zichzelven overliet? Neen: hare goedwilligheid heeft geene andere grenzen, dan die, welke zij, met den besten wil, niet overschrijden kan. Zij lijdt, waar zij ziet lijden, en, waar zij geen lijden afweert, is het, omdat het haar daartoe aan vermogen mangelt.
Ten derde: de liefde is niet afgunstig. - Dat een nijdigaard zijne ziel kwelle over de voordeelen, welke hij ziet, dat een ander boven hem bezit, over de welvaart, welke hij boven hem geniet: de liefderijke man, schoon

{==513==} {>>pagina-aanduiding<<}
hij moge wenschen, dat hij even gelukkig mogt zijn, misgunt echter aan niemand zijn voorregt. Het is God, denkt hij, die den een' boven den anderen beweldadigt. Mag ik daarover morren? Mag ik het mijnen naasten, als eene schuld, toerekenen, dat hij, in den tijd, een grooter gunsteling des Hemelschen Vaders schijnt, dan ik? Ben ik dan ook Zijn kind niet? Ben ik dan ook door Hem niet onverdiend beweldadigd? Wacht mij dan ook de erfenis der hoogste gelukzaligheid niet, als ik mij die, door Zijnen wil te doen, en door mij aan Zijn welbehagen te onderwerpen, waardig make? - Verre dan zij het van mij, iemand te benijden! Ik wil mij integendeel verheugen over al, wat des naastens genoegen bevordert, gelijk ik mij bedroef over al, wat hem leed verwekt. Streve mij te boven of voorbij, wie wil, ik zal het met gelatenheid en blijdschap zien. Mijne éénige eerzucht zal zijn, dat niemand mij voorbijstreve in godsvrucht, in deugd, in liefde.
De vierde trek is: liefde handelt niet ligtvaardig, en is niet opgeblazen. - Schoon het op zichzelf waarachtig is, dat liesde te omzigtig is, om iets, zonder behoorlijk overleg, ter hand te slaan, en zich te wagen, om, door onbedachtzaamheid, iets te verrigten, hetwelk den naasten zou mogen schaden, het is echter, naar het oordeel der beste Uitleggeren, dit niet, hetwelk de Apostel hier wil te kennen geven. Hij wil veeleer uitdrukken, dat liefde afkeerig is van dien eigenwaan, die den mensch zichzelven, op hetgeen hij meent boven anderen te bezitten, doet verheffen, - hem doet roemen op hetgeen hij van God ontvangen heeft, alsof hij het niet ontvangen had, - hem zijn' eigen lof doet vermelden, en stoffen op zijn vermogen, zijn aanzien, zijne bekwaamheden, enz. Dit staat dan in onmiddellijk verband met zij is niet opgeblazen, en wordt dus daarmede, te regt, te zamen gevoegd. De zin is dan: liefde is nederig, en wacht zich, om den naasten te beleedigen, te vernederen en te bedroeven, door hem te doen opmerken, hoe verre zij boven hem verheven is, en hem zijne minderheid te doen

{==514==} {>>pagina-aanduiding<<}
gevoelen. Zij verbergt veeleer hare meerderheid, al is het ook, dat zij die gevoelt, en voor zichzelve niet verhelen kan; zij erkent in elken mensch zijne goede hoedanigheden; door ootmoedigheid acht zij gereedelijk eenen anderen uitnemender dan zichzelve, en ziet niet zoo zeer op het hare, als op dat eens anderen (*).
Er volgt, in de vijfde plaats: zij handelt niet ongeschiktelijk. - Wat zij doet, doet zij met minzaamheid, met aangenaamheid, met welgevalligheid. Zij verpligt de genen, welken zij dienst doet, op eene dubbele wijze, zoo door hetgeen zij doet, als door de wijze, waarop zij het doet. Men vindt menschen, die inderdaad weldoen, maar niets toonen te verstaan van de kunst, om het zoo te doen, als liefde het vordert, en die, door de wijze, waarop zij het doen, doen twijfelen, of liefde er hen toe opleidt. Gij zijt in nood; gij zoekt hen aan om hulp: zij verleenen u die; maar gij moet, ten zelfden tijde, hun onbescheid verduren, menig hard woord van hen hooren, en gij wordt geholpen als iemand, die hunnen bijstand onwaardig is. Voorwaar, zoo men iets ongeschikt handelen kan heeten, het is dit, en niets is verder verwijderd van hetgeen liefde eischt en inboezemt! Liefde doet goed, zoo als de Hemelsche Vader, die eenen iegelijk mildelijk geeft, en niemand verwijt (†). Zij grieft niemand. Heeft zij eenige vermaning te doen, zij doet ze met bescheidenheid. Niemand harer beweldadigden verlaat haar met ongenoegen. Zij boezemt elk hunner genegenheid en achting, niemand ontevredenheid en wrevel in. Zij verbeurt alle aanspraak op dankbaarheid niet, door hare onbillijkheid. En zoo handelt zij in alle gevallen. Zij beleedigt nooit iemand met woord of daad; zij spreekt niemand ooit met onbescheid toe; zij geeft aan niemand ooit moedwillig aanstoot of ergernis; zij eerbiedigt elks bijzondere gevoelens, staat de haren voor met zachtzinnigheid; waar zij zich verpligt acht te wederspreken, verbittert zij niemand; waar zij niet overtuigen kan,

{==515==} {>>pagina-aanduiding<<}
zwijgt zij; in alle onverschillige dingen schikt zij zich gereedelijk naar anderen, en onderscheidt zich nooit door dwaze stijfhoofdigheid; met één woord, ten aanzien zelfs van vijanden wil zij niets doen, wat door Rede of Godsdienst onwelvoegelijk geacht kan worden.
Er volgt, in den tekst: zij zoekt zichzelve niet. - Wij hebben het reeds gehoord: niet om loon of wedervergelding te ontvangen, niet om ijdele eer te bejagen, niet om hare tijdelijke belangen te bevorderen, is het, dat zij weldoet. Hare inwendige goedheid is hare eenigste drijsveer. Haar eenigst doel is niet haar eigen nut, maar het nut van anderen; en zij zou weldoen, al ware het ook, dat daaraan geene belofte van vergelding, in beter leven, gedaan was. Zij is tevreden met de overtuiging, dat zij haar' pligt doet, dat zij leed verzacht, smart vermindert, geluk verspreidt; het genoegen, de zelfvoldoening, welke zij daarvan geniet, is haar loons genoeg, acht zij zaligheid; en zij dankt God vurig, dat Hij haar de gelegenheid en de middelen verleent, om die te kunnen smaken.
De zevende trek is: zij wordt niet verbitterd. - Gelijk zij niet ligt eene beleediging opneemt, op kleinigheden geen acht slaat, en zelfs bij groote verongelijkingen traag is tot toorn, zoo gedoogt zij ook niet, dat de zon over dezen haren hartstogt onderga (*). Hare zachtzinnige geaardheid maakt het onmogelijk, dat eene onstuimige drift lang over haar zou heerschen, eene liefdelooze aandoening (en wat is verbittering anders?) lang in haar zou huisvesten. Neen: wordt zij eens door dezelve onverhoeds verrukt, zij keert spoedig tot hare kalmte weder. Zij vergeeft, gelijk God, in christus, ons vergeven heeft (†), en haar vurigste wensch is verzoening. Kan zij tot deszelfs vervulling niet komen, het doet haar diepe smart. Maar wrokken wil, wrokken kan zij niet. Geene aanhoudende ontevredenheid kan zij gedoogen, dat hare rust en haar genoegen verstore. Haten

{==516==} {>>pagina-aanduiding<<}
kan zij den bittersten vijand niet. Zij wil, zoo veel mogelijk, vergeten, wat leed men haar gedaan heeft; en van kwaad met kwaad te vergelden gruwt zij, maar zij wil het, zoo veel zij kan, zoo veel haar vijand zelf het gedoogt, vergelden met goed.
Liefde denkt, al verder, geen kwaad; dat is, zij is niet achterdochtig. - Zij beschouwt, hetgeen de naaste doet, steeds in het gunstigste licht. Zij vermoedt niet ligt bij hem kwade oogmerken. Zij legt zijne woorden en daden op het voordeeligst uit. Zelfs als hij misdoet, bedenkt zij alle mogelijke verschooning voor hem, en neemt veel liever aan, dat dwaling of vooroordeel hem verbijsterde, overijling of drift hem vervoerde, dan dat hij moedwillig en met boos opzet zondigde; en niet, dan nadat haar van zijne kwaadaardigheid of kwade trouw ten duidelijkste gebleken is, houdt zij zich overreed van zijne ondeugd. - Kent gij den man, die, in het beoordeelen van anderer zedelijke bedrijven, steeds op vermoedens en verdenkingen afgaat, die schaars iets wezenlijk goeds in hen onderstelt, gaarne hunne deugd voor schijndeugd, hunne godsvrucht voor geveinsdheid, hunne dwaling voor moedwillige verloochening van waarheid houdt, zoo kent gij eenen slechten liefdeloozen, die gaarne aan anderen de achting weigert, welke hij overtuigd is zelf niet te verdienen, die zich niet verbeelden kan, dat anderen vrij zijn van zijne snoode gebreken, die, om voor zijn eigen beeld niet te schrikken, hen even zwart aan zich voorstelt, als hij weet zelf te zijn.
Liefde verblijdt zich ook niet in de ongeregtigheid, maar zij verblijdt zich in de waarheid. - Zich in ongeregtigheid verblijden! Niets is met het karakter der liefde onbestaanbaarder, dan dit. Daar zij aller menschen zaligheid wenscht, zou zij zich daar kunnen verheugen, als zij ziet, dat zij, door ondeugd, moedwillig zichzelven verderven, en de heerlijke vermogens misbruiken, welke God hun schonk, om zich voor eeuwig gelukkig te maken? Daar haar elk tijdelijk onheil, dat den naasten overkomt, leed verwekt, zou haar daar integendeel

{==517==} {>>pagina-aanduiding<<}
de diepste smart niet de ziel beroeren, als zij ziet, dat hij zich in het hoogst mogelijk, in eindeloos onheil stort? Ja, gewisselijk: niets is in staat, om haar meer te bedroeven. - Van den anderen kant: zij smaakt geen levendiger vreugde, dan wanneer zij deugd en waarheid ziet zegepralen en haar gebied uitbreiden. Zij juicht, als de Engelen, bij de waarachtige bekeering van elken zondaar, en looft den Hemelschen Vader over elk loffelijk, deugdzaam bedrijf, waarmede zijne kinderen Hem verheerlijken, over elken stap, welken de mensch voorwaarts doet in het rijk van zedelijke en godsdienstige waarheid. - Beoordeelt hieruit het hart, Toehoorders! van hen, die vermaak vinden in het hooren vertellen, of zelf verbreiden, van des naasten schande, wien het verheugt, als zij hem zich, door wanbedrijf, ten toon zien stellen, of die behagen scheppen, om hem overal, door leugen en laster, te benadeelen, hem snoodheden te last te leggen, waaraan hij nooit schuldig was, zijne gebreken schandelijk te vergrooten, en hem alomme tot een voorwerp van elks afgrijzen en verachting te maken, of daartoe alle die dingen te openbaren, welke de Apostel nu verder zegt, dat de liefde bedekt.
Haar karakter is, namelijk, juist het tegengestelde van dat, hetwelk ik daar geteekend heb. Zij toch poogt steeds des naastens eer te handhaven, en hem voor schande te bewaren. Vindt zij iets in hem te berispen, zij onderhoudt hem daarover in het verborgen. Wordt hij, in haar bijwezen, gelasterd, zij neemt bescheidenlijk zijne verdediging op zich. Zij spreekt gaarne van het goede, dat in hem is; van het kwade houdt zij een diep stilzwijgen: waar men het liefdeloos vergroot, stelt zij het in minder ongunstig licht, en brengt er al de verschooning voor bij, welke waarheidsliefde gedoogt; en van hetgeen zij zelve slechts ontdekt moge hebben, spreekt zij nooit één woord, ten zij nood en pligt haar dwingen, om anderen te waarschuwen van op hunne hoede te zijn. Voorts gelooft zij gaarne het goede van anderen, zoo lang haar van het kwade niet overtuigend is gebleken; en waar zij geen'

{==518==} {>>pagina-aanduiding<<}
genoegzamen grond van geloove heeft, hoops zij steeds het beste: want (zegt de Apostel)
Zij gelooft alle dingen; zij hoopt alle dingen. - Van hare eigene braafheid bewust, neemt zij niet ligtvaardig aan, dat anderen geheel slecht zijn. Zij kan niet gelooven, dat het menschdom, over het geheel, zoo boos is, als zwartgalligen het zich voorstellen. Zij vindt zich liever bedrogen in haar te gunstig, dan in een te ongunstig oordeel over den naasten. Liever acht zij duizenden hooger dan zij verdienen, dan dat zij één eenigen beneden zijne waarde schat. Wie aan de beterschap eens slechten moge wanhopen, zij onderstelt altoos derzelver mogelijkheid, en hoopt, dat hij tot het pad der deugd zal wederkeeren. De vermaning staat haar altijd even levendig voor den geest: oordeelt niet, opdat gij niet geoordeeld wordt, als de waarschuwing: met welk oordeel gij oordeelt, zult gij geoordeeld worden (*).
Eindelijk: de liefde verdraagt alle dingen. - Moet zij leed verduren, omdat zij haren pligt deed, zij lijdt het geduldig, en verzet zich niet, zoo andere pligten het niet gebieden. Wordt haar goeddoen beschimpt, bespot, gelasterd, zij getroost het zich. Valt men haar daarom kwaadaardig aan, wordt zij er om mishandeld en gefolterd, moet zij er zelfs het leven om laten, zij ondergaat het alles, zonder één oogenblik haar karakter te verzaken; hare bescheidenheid wordt, onder al haar lijden, aan eenen ieder bekend (†). Hare beulen zelf kunnen haar geen hard woord tegen hen afpersen. Zij vormt den held, den echten martelaar, en elk groot en doorluchtig karakter. Zoo beschouwen wij haar in Hem, wiens voorbeeld ons allen ter navolging is voorgesteld, in onzen Heer jezus christus, die voor het heil des menschdoms stierf. Zoo zien wij haar in elk der groote mannen, die moedig in Zijn voetspoor traden, en inzonderheid in onzen paulus, die, om de voortplanting van het geloof in Zijnen naam, even als Hij, zich aan veelvuldig lijden

{==519==} {>>pagina-aanduiding<<}
onderwierp, en het kruis verdroeg, en de schande verachtte (*).
Na aldus alle de eigenschappen en kenmerken, en alle de gezegende uitwerkselen der liefde opgesomd te hebben, kroont de Apostel zijne beschrijving met het bijvoegsel: de liefde vergaat nimmermeer. - Na hem, dien zij bezielde, gedurende zijn leven versierd te hebben, verlaat zij hem niet bij zijn sterven. Zij stijgt met hem ten hemel, om er, gedurende alle eeuwigheid, een voornaam deel van zijne volmaaktheid en zaligheid uit te maken. Wat is, in dit opzigt, bij haar te vergelijken? Alle gaven en bekwaamheden schieten, bij die vergelijking, oneindig te kort. Profetiën, zegt de Apostel, zullen te niet gedaan worden, talen zullen ophouden, kennis zal te niet gedaan worden. Wanneer, in de eeuwigheid, al het toekomende in de uitkomst zelve wordt opgelost, vervalt alle voorspelling; wanneer alle geesten onmiddellijke gemeenschap zullen hebben met elkander, zullen zij geene talen meer behoeven; de gebrekkelijke kennis, welke wij hier bezitten, zal eindigen in de volkomene, welke wij hier boven verkrijgen zullen. Want (gaat hij voort) hier kennen wij slechts gedeeltelijk, en profeteren wij (verklaren wij de toekomst) slechts gedeeltelijk; maar, wanneer het volmaakte zal gekomen zijn, zal hetgeen slechts gedeeltelijk was te niet gedaan worden. Toen ik een kind was, sprak ik als een kind, was ik gezind als een kind, overleide ik als een kind; maar, wanneer ik een man geworden ben, heb ik te niet gedaan hetgeen eenes kinds was, - heb ik mijne kinderlijke taal, gezindheden en begrippen met die van een volwassen en beter onderrigten mensch verwisseld. Zoo lang wij ondertusschen hier zijn, zijn wij, ten aanzien van onze kennis, in
vergelijking met die der eeuwigheid, nog niet meer dan kinderen: want wij zien nu, door eenen spiegel, in eene duistere rede: dat is: hetgeen wij nu zien, zien wij slechts zeer onvolkomen, even als iemand, die de dingen door een duister glas ziet; maar dan zul-
{==520==} {>>pagina-aanduiding<<}
len wij zien aangezigt tot aangezigt, - van nabij en met verhelderde oogen van den geest. Nu ken ik slechts ten deele; maar alsdan zal ik kennen, gelijk ik zelf gekend ben. En nu blijven wel geloof, hoop en liesde, deze drie; maar de meeste van deze is de liefde: want ook geloof zal hierna opgelost worden in weten, hoop in genot, maar liefde zal eeuwig blijven, - geloof en hoop dienen ons, om ons ter zaligheid te leiden; maar, als zij er ons toe gebragt zullen hebben, zullen zij terstond verdwijnen; doch de liefde voert ons niet slechts tot het geluk des eeuwigen levens, maar zal er ook een voornaam deel van uitmaken, en even eeuwig zijn als dit.

Dus hebben wij des Apostels heerlijke beschrijving van de Goddelijke deugd der liefde verklaard en uitgebreid. Laat ons, uit hetgeen gezegd is, leeren:
Vooreerst, ons te wachten voor de dwaling, waarin de Corinthers gevallen waren, welke, zoo het schijnt, zoo zeer waren ingenomen met bewondering van geestelijke gaven, dat zij geen genoegzame acht gaven op hetgeen die allen zeer verre overtrof, de liesde. Ik vrees, dat niet weinigen onzer alzoo mede, in de beoordeeling, zoo van onszelven, als van anderen, dikwijls meerderen prijs stellen op de begaafdheden van het verstand, dan op de goedheid van het hart. Wij beschouwen vaak den man van uitnemende schranderheid en kennis, die zich vele wetenschap van Goddelijke en menschelijke zaken heeft verkregen, en de gaaf bezit van wèl spreken, en van, over allerlei onderwerpen, geleerd, krachtig, sierlijk schrijven, als iets ongemeens; en echter, als het dien ongemeenen man mangelt aan liefde, is hij niets voor God, en kunnen zijne groote talenten hem misschien alleen dienen, om te meer kwaad te stichten in de maatschappij. Misschien gebruikt hij zijn vernuft en zijne welsprekendheid slechts, om de genen, welke met hem zijn ingenomen, tot hunne schade te vermaken, en voor zichzelven voordeel of toejuching te behalen, - om het oor van zedigen te kwetsen, onnoozelen te bedriegen, onregt voor te staan, onschuldi-
{==521==} {>>pagina-aanduiding<<}
gen te lasteren, twist en tweedragt te zaaijen, den voortgang van kennis en verlichting te stuiten, den menschelijken geest aan banden te leggen, en tot de duisternis en de verkeerdheden van vroegere eeuwen terug te voeren. In dit geval is hij, naar de uitspraak van Rede en Godsdienst, en voor de regtbank des Allerhoogsten, minder dan niets, en staat hij eindeloos beneden elk liefderijk man, die, met gemeen menschenverstand, opregtelijk ijvert, om de wereld dienst te doen, en al het goede te verrigten, dat hij kan.
Wij mogen, ten tweede, aanmerken, dat geloof alleen niet genoeg is ter zaligheid. Al te velen schijnen nog het wezen van den Godsdienst te stellen in een geloof, dat zij regtzinnig noemen, schoon duizenden, die even bevoegd, als zij, zijn, om er over te oordeelen, het wederspreken; zij wanen, dat zij, zoo zij dat geloof bezitten, niets meer behoeven, om zich van Gods gunst en het eeuwig leven verzekerd te houden: doch hier hebt gij de duidelijke verklaring van onzen, door jezus zelven onderwezen en door Gods geest verlichten, Apostel: Wanneer gij al het geloof hadt, zoodat gij bergen verzetten kondt, en gij hadt de liefde niet, zoo waart gij niets.
Ten derde: daar de Apostel ons verzekert, dat wij in deze wereld niets, dan slechts gedeeltelijk, kennen, en dat wij alles slechts onvolkomen, en als door een duister glas, zien, (en wij moeten allen erkennen, dat het licht, waarin wij hier leven, slechts zwakke schemering is bij het licht, dat, in de eeuwigheid, ons verstand bestralen zal) hoe kan het daar in het hart eens Christens opkomen, dat hij tegen andere Christenen, om verschil van godsdienstige begrippen, in woede ontstoken wordt? De verstandigste onder ons kan niet zeggen, dat het verschil tusschen hem en zijnen broeder een verschil is tusschen een' kundigen en onkundigen, en niet tusschen twee, die slechts in doling verschillen. Zoo men ooit regt heeft, om iemand een dwaalgeest of ketter te heeten, hij ver-
{==522==} {>>pagina-aanduiding<<}
dient dien naam, vóór alle anderen, die, als Christen, de liefde voorbijziet en verzaakt.
Eindelijk: de beste vrucht, welke wij van het gesprokene mogen wegdragen, is, dat wij er zelve tot aankweeking van liefde in ons hart, en betrachting van liefde in ons gedrag, door worden opgeleid. Laat ons onderzoeken, hoe veel of weinig wij van deze voortreffelijkste aller deugden bezitten, door te overwegen, van welken invloed zij tot hiertoe geweest is op onze gezindheden en onzen wandel. Om overreed te zijn, dat zij mij in de behoorlijke mate eigen is, is het niet genoeg, dat ik van mijnen overvloed aan behoeftigen mededeel: want dit kan ik doen, om vertooning te maken en een' goeden naam te verkrijgen. Het is dan van belang voor mij, te onderzoeken, of ik niet slechts milddadig, maar waarachtig edelmoedig ben; of ik weldoe, niet uit lage beginselen, maar uit wezenlijke goedwilligheid. Ben ik langmoedig, wanneer ik beleedigd word, en het in mijne magt heb, om den beleediger zijn ongelijk betaald te zetten? Ben ik vrij van nijd, ten aanzien van allen, die iets boven mij vooruit hebben, hetwelk voor mij onverkrijgbaar is? Heb ik mij geene ijdele zelfverheffing te wijten op het weinige goede, dat ik meen te bezitten? Tracht ik mijnen naasten dienst te doen uit zuivere genegenheid, zonder mij daarbij eenig regt over hem aan te matigen, dat mij niet toekomt? Bedoel ik steeds meer wel te doen, dan daardoor te verpligten, of er om geprezen te worden? Vervoert de drift mij niet, als men mij eenig ongelijk aandoet? Koester ik niet ligt kwade vermoedens van mijnen evenmensch? Verheug ik mij nooit in zijn leed of zijne schande? Verblijd ik mij integendeel in zijnen voorspoed en zijne verdiensten? Zoo ik, om zijnentwille, niet schroom, mij aan gevaren bloot te stellen, en zelfs voor hem lijden te verduren, bezit ik ware liefde, en in haar datgeen, hetwelk eeuwig blijft. En ben ik daarvan verstoken, zoo moge mijne kennis zoo groot, mijn geloof zoo gezond en zoo sterk, en mijne hoop zoo vol van vertrouwen wezen, als zij wil; dit alles

{==523==} {>>pagina-aanduiding<<}
zal mij van geene nuttigheid zijn, en ik ben niets; - mijn geloof en mijne kennis zullen mij, in Gods grooten dag, niets baten, en mijne hoop zal eindigen in wanhoop; waarvoor God ons allen genadig behoede! Amen!




Proeven omtrent de werking van de smetstoffe der koepokken op onderscheidene huisdieren; met aanmerkingen, daartoe betrekkelijk.

(Vervolg en slot van bl. 476.)

Inenting der Koepokken aan de Geit.

De meergemelde Fransche Geneesheer valentin (*) had reeds te voren de inenting aan dit herkaauwend dier beproefd, en daarvan eene volkomene uitwerking ondervonden. Om mij van het vermogen der koepokstof op hetzelve te overtuigen, entte ik eene jonge Geit in, en wel met drie steekjes van de pokstof der bovengemelde Koe, welke door de overbrenging der stof van den Kameel op dezelve was geboren, aan den regter tepel, alsmede op de regter zijde van den achterbuik, alwaar het haar was afgeschoren, door twee steekjes. Voorts werd deze Geit ingeënt, aan dezelfde zijde des ligchaams, met drie steekjes, onder de eerstgemelden, met stof uit dezelfde Koe, doch welke bij dezelve later door de inenting met stof uit de pok der Ezelin was voortgebragt, en tevens met dezelfde stof aan de linker speen door twee steekjes.
Het gevolg hiervan was, dat op den buik alle de inentingen, zonder onderscheid, aansloegen. Op de tepels was de werking iets later kennelijk. Op den 8sten dag hadden de puisten eene pokvormige gedaante verkregen; dezelve bleven nogtans klein, en werden geenszins met eene groote hoeveelheid stof gevuld. Op de linker speen was slechts ééne pok aangekomen.

{==524==} {>>pagina-aanduiding<<}

De werking dezer stof werd nu beproefd bij een kind van drie jaren, hetwelk werd ingeënt, op den linker arm, met stof der Geit van den regter tepel en uit de bovenste pokken op den achterbuik geplaatst, en op den regter arm uit de pokken der zelfde Geit, onder op den achterbuik en aan de linker speen zich bevindende. Daar er nu, na verloop van negen dagen, nog geene duidelijke werking in de inentingswondjes werd bespeurd, werd hetzelfde kind overingeënt met stoffe uit eene Koe, aan welke, op dezelfde wijze, beide stoffen der gemelde Geit waren medegedeeld, en bij wie deze zeer schoone vaccines hadden voortgebragt. Op den 12den dag werd er op den regter arm nog een steekje werkzaam bevonden van de eerste inenting. De tweede inentingen sloegen insgelijks aan, zoodat dezelve tegen elkander voortliepen, en derzelver volkomenheid bereikten, toen de pok der vroegste inenting zestien dagen, en de pokken der laatste zeven dagen oud waren. Hier werd nu wederom bevestigd, hetgeen te voren is aangemerkt, omtrent den invloed, welken eene tweede inenting, ter opwekking eener vroegere, hebben kan, indien deze niet genoegzaam doorwerkt, uit gebrek aan opwekbaarheid in het orgaan der huid, of uit de onwerkzaamheid der stof. Het bleek mij hierbij ook wederom, dat, hoewel de stoffe der Geit, onmiddellijk op den Mensch overgedragen, het vermogen bezit, om bij denzelven ware pokken voort te brengen, deze stoffe nogtans niet zoo werkzaam is, als wanneer zij vooraf op nieuw aan de Koe medegedeeld en door dezelve bewerkt is geworden.
Bij deze Geit zoo wel, als bij den Kameel en de overige van dezelve ingeënte voorwerpen, bleven de volgende proefinentingen vruchteloos; en men mag dus hieruit afleiden, dat de ligchamen dezer dieren ook slechts eenmaal aan de pokziekte onderhevig zijn.

Inenting der Koepokken aan het Schaap.

Deze inenting is reeds menigvuldig in het werk gesteld. Men heeft dezelve gebezigd, om het wolvee voor de

{==525==} {>>pagina-aanduiding<<}
schaapspokken te beveiligen, waardoor de kudden dikwijls aanmerkelijke verwoestingen ondergaan. De uitkomsten, welke de vaccinatie van het Schaap gehad heeft, zijn, als voorbehoedmiddel tegen de pokziekte van dit dier, algemeen niet gunstig bevestigd, daar op verre na niet altijd de gevaccineerde schapen van eene verdere besmetting der laatste zijn bevrijd gebleven. Uit dien hoofde kan aan de Koepokinenting, met betrekking tot het Schaap, geenszins de voorkeur worden gegeven boven de inenting der eigene schaapspokken; wordende de ziekte trouwens door deze zeer gemakkelijk gemaakt, terwijl zij tegen verdere besinetting het dier beveiligt.
Ik heb, bij mijne proefnemingen, ondervonden, dat het Schaap weinig, en veel minder dan de Geit, vatbaar is voor de werking der koepokstof. Hoe zeer dezelve versch gebezigd, en de inenting met de meeste naauwkeurigheid werd verrigt, heb ik, onder een achttal schapen, slechts bij twee voorwerpen zeer kleine pokken kunnen voortbrengen, die reeds op den 9den dag in omvang en levendigheid verminderden, en op den 11den met eene korst opdroogden. Dezelve bleven plat en weinig boven de huid verheven, en hadden geen' rooden kring. Bij eene Koe en een Kind, met de stof uit deze pokken van het Schaap ingeënt, bleef dezelve te eenemale onwerkzaam. Wij hebben dus door onze proefnemingen geenszins de waarnemingen van anderen bevestigd gezien, die verklaren, door de vaccinatie van het Schaap geregelde pokken bij hetzelve te hebben voortgebragt, welke het vermogen behielden, om, op nieuw aan den Mensch en de Koe medegedeeld, ware koepokken bij dezelve daar te stellen, zoodat daaruit zou moeten worden afgeleid, dat de stof onveranderd zij gebleven (*). Volgens dezen, zouden ook de koepokken alleen vatten op zoodanige schapen, die de eigene pokziekte nog niet hebben doorgestaan. Ik moet bekennen, niet te begrijpen, waarin het mislukken mijner inentingen bij het Schaap gelegen is, en ben

{==526==} {>>pagina-aanduiding<<}
dus verpligt mijn oordeel op te schorten, tot dat nadere proeven mij hieromtrent nog meer zekere ondervindingen zullen hebben gegeven. Vooreerst meen ik, met genoegzame zekerheid, uit de geringe verwantschap, welke de koepokken met de schaapspokken toonen te bezitten, te mogen besluiten tot de onwaarschijnlijkheid, dat de eersten aan de laatsten haren oorsprong, door eene natuurlijke besmetting, zouden verschuldigd zijn, gelijk men wel gewild heeft (*).

Inenting der Koepokken aan het Varken.

Ofschoon deze vermenging welligt aan sommigen nieuwe stof tot ergernis en bezwaren moge opleveren, zoo behoeft intusschen niemand te vreezen voor onreine besmetting, daar het Varken, met koepokstof ingeënt, wel voor derzelver werking vatbaarheid toont te bezitten, maar uit welks pokken geene verdere voortplanting op den Mensch geschiedt. Ziehier de bevestiging. Ik entte een Varken van de vrouwelijke kunne, acht of negen weken oud, in met pokstoffe van eene Koe genomen, en wel op den 9den dag der inenting, door drie steekjes aan de regter zijde onder den achterbuik, en door vier steekjes aan de binnenzijde der linker dije. Met den 8sten dag hadden er zich op alle deze plaatsen pokken gevormd, die een eenigzins rood aanzien hadden, en eenige heldere stoffe, hoewel in geene groote hoeveelheid, bevatteden. Deze stoffe, aan een Kind, alsmede aan een Paard ingeënt, bleef bij beiden onwerkzaam; terwijl de koepokstof, gelijktijdig aan het eerste ingeënt, eene volkomene uitwerking deed, en fraaije pokken bij hetzelve voortbragt. Ik had geene gelegenheid, om deze stoffe wederkeerig aan de Koe te beproeven. Bij het Varken deed eene latere inenting met koepokstof geene verdere uitwerking.


{==527==} {>>pagina-aanduiding<<}

Inenting der Koepokken aan den Aap.

Door de vriendelijke aanbieding van mijnen Ambtgenoot, den Hoogleeraar van lidth de jeude, Directeur der Veeärtsenijschool, in de gelegenheid gesteld zijnde, om de Koepokinenting te doen aan eenen Aap, zich in deszelfs verzameling bevindende, (zijnde de Papio Nemestrinus, cuvier) zoo meende ik ook deze niet voorbij te moeten laten gaan, om derzelver uitwerking aan dit, in gedaante het meest naar den Mensch gelijkend, dier te beproeven. Deze vrouwelijke Aap, zijnde reeds van een' gevorderden ouderdom, mager en niet zeer gezond, werd ingeënt door drie steekjes onder den buik, en even zoo vele op de uitwendige zijde der dije, met zeer werkzame koepokstof. Met den 3den dag kwamen de pokken reeds op, en deze schenen eene witte, etterachtige stoffe te bevatten. Op den 5den dag waren zij evenredig grooter, doch de pokken onder den buik door afschaving eenigzins onregelmatig geworden. Met den 7den dag namen dezelve reeds in omvang af, en werden zij opdroogende bevonden. Bij een Kind, aan hetwelk de stof uit de pok van den Aap op den regter arm en koepokstof op den linker arm gelijktijdig werden medegedeeld, bleef de eerste onwerkzaam, terwijl de laatste, op den 8sten en 9den dag, zeer fraaije koepokken had voortgebragt.

Inenting der Koepokken aan den Hond.

Men weet, dat, even als sommigen het Paard, door de inenting der koepokken, tegen de droesziekte hebben vermeend te kunnen beveiligen, door anderen deze inenting bij den Hond ter voorbehoeding tegen de zoogenaamde hondenziekte is aangewend. De Italiaansche Geneesheer sacco verzekert, in deszelfs meermalen aangehaalde werk, aan een getal van tweehonderd-en-dertig Honden de koepokken te hebben ingeënt, met oogmerk om dezelve daardoor tegen de hondenziekte te beveiligen, en hierin zoo volkomen geslaagd te zijn, dat van het ge-
{==528==} {>>pagina-aanduiding<<}
melde aantal slechts één door deze ziekte werd aangedaan en daaraan stierf. Men zal dus mogen vooronderstellen, dat de inenting bij de overigen gevat en eene voldoende uitwerking heeft gedaan. Ik heb aan negen Honden van zeer verschillenden ouderdom en geslacht, op onderscheidene ligchaamsdeelen, de inenting met zeer werkzame koepokstof in het werk gesteld, doch slechts bij twee derzelven kleine en onvolkomene pokken zien ontstaan. Dezelve bragt bij de overigen alleen eene geringe ontsteking op de plaats der inenting te weeg, die met vier of vijf dagen wederom verdween. Ik heb uit de pokken van beide de Honden, bij welke de inenting was aangeslagen, op nieuw eene Koe ingeënt, namelijk door twee steekjes aan de regter voorste speen uit den vrouwelijken, en door twee steekjes op de linker voorspeen uit den mannelijken; dan, hoewel de inenting zich in het eerst werkzaam toonde, was evenwel op den 7den dag alle werking verdwenen. De Hoogleeraar aan de Veeärtsenijschool te Lyon, j.b. gohier (*), heeft reeds te voren de geringe vatbaarheid van den Hond voor de werking der koepokstof aangetoond, daar, van de zes- en -twintig door hem op verschillende wijzen
gevaccineerde Honden, van twee tot zes maanden oud, slechts bij éénen enkelen eene puist geboren werd, welke eenige overeenkomst scheen te hebben met eene menschelijke koepok; doch deze Hond werd niettemin, vijf weken daarna, door de hondenziekte aangetast. Naderhand vatte de stof nog bij een' Hond, die slechts eenige dagen oud was, waarbij drie pokken werden voortgebragt, welke met den 11den dag volkomen opgedroogd waren; terwijl evenwel dit dier even min, als twee andere, insgelijks gevaccineerde Honden, van denzelfden ouderdom, bij wie de inenting niet was gelukt, van de hondenziekte bevrijd bleef. De stof, uit deze pokken aan andere Honden medegedeeld, bragt eene puist voort, welke niet tot verettering kwam, maar zitten ging, en binnen weinige dagen verdween.


{==529==} {>>pagina-aanduiding<<}

Inenting der Koepokken aan het Konijn.

De mededeeling der koepokstof, aan vier Konijnen in het werk gesteld, door inenting aan onderscheidene ligchaamsdeelen, is steeds zonder eenige uitwerking gebleven; waaruit ik geloof te mogen besluiten, dat dit dier daarvoor als onvatbaar mag worden gehouden.

Indien wij nu te zamen vatten hetgeen de medegedeelde proeven ons hebben geleerd, zoo kunnen daaruit, gelijk ik meen, deze hoofdgevolgtrekkingen worden afgeleid.
De Koe is vatbaar, om de koepokken door inenting te ontvangen; en zij kan zeer geschikt dienen, om de zoo heilrijke stof aan te kweeken, ten einde deze, te allen tijde, in genoegzamen voorraad voorhanden zij, om tot het vaccineren van kinderen te worden aangewend.
Hoewel het tot dusverre wel waarschijnlijk, maar niet zeker is, dat de Stier door natuurlijke koepokken wordt aangedaan, zoo is hij evenwel, door inenting, voor dezelve vatbaar.
Het ligchaam des Runds is slechts eenmaal aan de werking der koepokstof onderhevig.
De koepokstof, aan het Paard en den Ezel medegedeeld, brengt insgelijks bij dezelve pokken te weeg. Wanneer de stof dezer pokken op nieuw op de Koe wordt overgebragt, schijnt de werking sterker te zijn dan van oorspronkelijke koepokstof, en zij behoudt, gelijk deze, hare geregelde werking op het menschelijk ligchaam.
Ook de stof van het Paard en den Ezel behouden wederkeerig een besmettend vermogen op elkander, zoodat men van het Paard op den Ezel, en van den laatsten op het eerste kan inenten; doch deze inenting is aan meerdere mislukking onderhevig, dan de overbrenging van oorspronkelijke koepokstof op deze dieren, of van dezelve op de Koe.
De pokstof van het Paard en den Ezel, onmiddellijk aan den Mensch medegedeeld, toont zich niet zeer werk-
{==530==} {>>pagina-aanduiding<<}
zaam, daar de inentingen dikwijls niet aanslaan. Er kunnen evenwel pokken, op deze wijze, bij den Mensch worden voortgebragt, die trager opkomen dan de gewone koepokken, doch voor het overige in uitwendige gedaante van deze niet verschillen.
Zij brengen ook verschijnselen van koorts en algemeene aandoening des gestels te weeg, en de kinderen, naderhand met de oorspronkelijke koepokstof overingeënt, bezitten voor derzelver werking geene vatbaarheid meer.
Het schijnt intusschen, alsof de kracht der smetstoffe voor verdere inentingen op deze wijze verminderd wordt, daar het ons niet heeft mogen gelukken, deze onmiddellijk van het Paard en den Ezel op den Mensch overgebragte pokken op andere kinderen voort te planten.
Er bestaat dus, in dit opzigt, een wezenlijk verschil tusschen de werking der equine, of oorspronkelijke smetstof der mok-verzwering, en de ingeënte koepokken van het Paard, in zoo ver de eerste pokken bij den Mensch te weeg brengt, die zich in het oneindige, even als de koepokken zelve, bij denzelven laten voortplanten.
De equine, of beveiligende Mok (Schutzmauke), stelt een meer algemeen uitslag aan de beenen des Paards daar; terwijl de uitwerking der aangebragte koepokstof zich alleen bepaalt tot de plaatsen der inenting, op dezelve enkele pokken voortbrengende; even als door de inenting van het Rund en andere dieren geen algemeen uitslag, maar slechts enkele pokken geboren worden.
Het Paard en de Ezel verliezen de vatbaarheid voor de werking der koepokstoffe, wanneer deze eenmaal haar vermogen op derzelver ligchamen heeft uitgeoesend.
De Kameel is vatbaar voor de werking der oorspronkelijke koepokstof, van den Mensch genomen, en insgelijks van den Ezel, en hij laat die stof onveranderd.
Op de Koe overgebragt, brengt dezelve pokken voort, die niet in allen deele zoo werkzaam zijn en zoo groot van gedaante worden als die gene, welke door de pokstof van het Paard en den Ezel bij dezelve worden voortgeplant.

{==531==} {>>pagina-aanduiding<<}

De pokken van den Kameel, zoo wel door de koepokstof van den Mensch als van den Ezel voortgebragt, behouden een besmettend vermogen voor de Geit, welke door derzelver inenting de pokken erlangt.
Ook bij dit dier blijft de vaccine-stof, hoewel reeds de bewerking van onderscheidene ligchamen, als van den Mensch, den Kameel, den Ezel, ondergaan hebbende, haar besmettend vermogen behouden; zoodat zij, onmiddellijk op den Mensch overgebragt, op denzelven een werkzaam vermogen uitoefent, en volmaakte koepokken voortbrengt.
Bij dezen onmiddellijken overgang van de Geit op den Mensch toont de stof insgelijks eenige meerdere traagheid van werking, dan wanneer dezelve eerst wederom aan de Koe, en van deze op nieuw aan den Mensch, wordt medegedeeld.
Hieruit meen ik te mogen vooronderstellen, dat, wanneer de koepokstof, door de overbrenging op eenig ander dierlijk ligchaam, dan dat des Runds, eene zekere mate van verzwakking of ontaarding ondergaan heeft, het laatste de geschiktheid heeft, om deze stof wederom tot deugdzame pokstof te bewerken, en het derhalve, ook van deze zijde, niet als geheel doel- en nutteloos mag worden beschouwd, om de koepokstof, van tijd tot tijd, aan het Rund mede te deelen, ten einde dezelve nieuwe versterking erlange, of, zoo als men wel gewoon is te spreken, verfrischt worde.
De Kameel en de Geit zijn, even als de overige dieren, waarop de smetstoffe der koepok geregeld werkt, slechts eenmaal voor hare werking vatbaar.
Ofschoon het Schaap insgelijks, met het Rund, onder de familie der herkaauwende dieren behoort, zoo bezit het nogtans eenen veel geringeren trap van vatbaarheid voor de koepokken, dan de Kameel en de Geit; hetgeen misschien aan de slappe en minder prikkelbare gesteldheid van het Schaap, aan de weinige gevoeligheid of eigene physiologische werkingswijze der huid dezes diers is toe te schrijven. - De koepokstof verliest ook, door

{==532==} {>>pagina-aanduiding<<}
den overgang op het Schaap, haar besmettend vermogen, zelfs voor de Koe.
Bij den Aap ontstaan, door de inenting met koepokstof, onregelmatige en vroegtijdige pokken, schier overeenkomende met sommige valsche koepokken bij den Mensch. Het is nogtans onzeker, in hoe ver de ziekelijke gesteldheid van den Aap, waaraan ik de inenting verrigt heb, daarvan alleen of de medewerkende oorzaak heeft kunnen zijn.
Het Varken ontvangt de koepokken, welke geregeld bij hetzelve werken, en deszelfs ligchaam voor eene tweede besmetting onvatbaar maken; doch van welke pokken men niet in staat is eene verdere voortplanting op den Mensch, noch aan het Paard, te doen.
De Hond is weinig vatbaar voor den invloed der koepckstof. Dezelve doet op dit dier slechts eene geringe en onvolkomene uitwerking, en zij verliest daarbij het vermogen voor eene verdere besmetting op de Koe.
Het Konijn toont zich geheel onvatbaar voor de werking der koepokstof.
Ik heb alleen kunnen mededeelen hetgeen ik, volgens mijne gedane proeven, tot dusverre ondervonden, en uit dezelve, bij wijze van gevolgtrekking, heb gemeend te mogen afleiden. Mogelijk kunnen verdere proeven en waarnemingen aan deze mijne besluiten eene nadere bevestiging, bepaling of wijziging geven. Herhaalde pogingen zijn er noodig, om de meest zekere resultaten, in het vak der ondervindelijke Geneeskunde, te erlangen; doch hiertoe moeten ook de geringste bijdragen het hare toebrengen, en alleen uit dit oogpunt vlei ik mij, dat mijn arbeid niet als geheel onbelangrijk mag worden geoordeeld.

Naschrift.

Na het opstellen van deze Verhandeling ben ik door den Heer j. bal, Stadsheelmeester te Tiel, opmerkzaam gemaakt, dat door hem, reeds in den jare 1819, de proefneming, om door inenting de koepokken aan eene Koe mede te deelen, met het beste gevolg, in het werk is gesteld, zoo als daar-
{==533==} {>>pagina-aanduiding<<}
van melding is gemaakt in de Arnhemsche Courant van den 17 Junij 1819, en voorts in de Nederlandsche Staatscourant van den 22 Junij van dat jaar; gelijk zulks verder is medegedeeld in de Handleiding tot de kennis der inenting met Koepokstoffe, door de Provinciale Commissie van Geneeskundig Onderzoek en Toevoorzigt, residerende te Dordrecht. Gemelde Geneesheer voegt er bij, dat hij en zijne medekunstoefenaars, gedurende een' geruimen tijd, in de stof, welke van die Koe genomen was, bij gedurige voortplanting, gebleven zijn. - Daar deze waarneming niet te mijner kennisse gekomen was, meen ik van dezelve alhier melding te moeten maken, en in zoo verre te wijzigen hetgeen op bl. 422 gezegd is, opzigtelijk het ontbreken van opzettelijke proeven dezer inenting in ons land.

Verslag van de paring en werping van eenen Senegalschen leeuw en leeuwin hier te lande. Door W. van Aken.

Aan den Redacteur der Vaderlandsche Letteroefeningen.

Weledel Heer!

Belangrijke verschijnselen in de Natuurlijke Historie op te merken, verschaft den Mensch eene ware zelfvoldoening, wijl hij, bij de ontdekking dier verschijnselen, in het gevoel zijner meerderheid boven al het geschapene bevestigd wordt, en in zichzelven een vermogen ontwaart, hem, bij uitsluiting, door de Voorzienigheid geschonken. Immers, wanneer wij ons de geaardheid en de kracht van den Koning der Dieren, den ontzaggelijken Leeuw, voorstellen, en zien, hoe de Mensch, met zoo veel minder spierkracht toegerust, dit vreesselijke dier geheel aan zijnen wil onderwerpt, hetzelve voor zijne voeten doet kruipen, en met hetzelve, als met het zwakste aller schepselen, speelt, dan moeten wij het hooger vernuft vereeren, dat op de ontembaarste krachten de overhand behoudt. Heeft dit verbazend schouwspel menigmaal de aandacht getroffen, het scheen nogtans voor onze Eeuw bewaard, een ander, niet minder treffend, te bewonderen, - de vermenigvuldiging, namelijk, van dit ontzaggelijk dier in onze luchtstreek, zoo verschillende met die, waarin het oorspronkelijk voorkomt. Het is om deze reden, dat ik bij den Heer w. van aken, wiens onvermoeide

{==534==} {>>pagina-aanduiding<<}
ijver zoo veel heeft bijgedragen tot opheldering der Natuurlijke Historie, aanhield, mij de bijzonderheden van dit verschijnsel eenigzins uitvoerig mede te deelen; en zijne welwillendheid verschafte mij het genoegen, alle de daarbij plaats gehad hebbende omstandigheden te vernemen; terwijl de eenvoudigheid van zijn verhaal ten waarborg van deszelfs echtheid verstrekt, en bovendien vele getuigen de waarheid van hetzelve kunnen bevestigen. Het besef, dat op onzen vaderlandschen grond, anders, ook ten opzigte van deszelfs natuurlijke voortbrengselen, zoo zeer miskend, zelfs de Koning der Dieren heeft voortgeteeld, en de schrik der Afrikaansche wouden aan de leiding van het menschelijk verstand onderworpen is, verwekt zulk eene aangename gewaarwording, dat ik mij het genoegen niet konde ontzeggen, dezelve aan anderen mede te deelen; en het is daarom, dat ik U dit verslag aanbiede, niet twijfelende, of Gij zult hetzelve gaarne een plaatsje in uw geacht Maandwerk toekennen. Met de meeste achting heb ik de eer te zijn,

Weledel Heer!

Uw dienstv. Dienaar, M.W.

A.
In het jaar 1823 sedert tien maanden eigenaar zijnde van een' Senegalschen Leeuw en Leeuwin, welke ik alstoen berekende drie jaren te kunnen oud zijn, bevond ik mij met dezelve, in het gezegde jaar, op de kermis te Harlingen, in Vriesland, wanneer ik, op zekeren schoonen dag, eene merkwaardige verandering in het gedrag en de wijze van doen dezer twee dieren, bij elkander in hetzelfde hok opgesloten, waarnam, welke mij zoo ongewoon voorkwam, dat ik daaruit besloot, dat dezelve, en inzonderheid de Leeuwin, jagtig waren.
Omtrent den middag van dien dag zag ik, dat de Leeuwin zich op den buik tegen den grond lag, met de voorpooten uitgestrekt, wanneer de Leeuw ten zelfden tijde haar besprong, de klaauwen in de borst van de Leeuwin en de tanden in haren nek zettende; in welke gestalte zich de laatste schikte, om de omhelzing des Leeuws te bevorderen en gemakkelijk te maken; dezelve duurde drie à vier minuten, verzeld van een wederzijdsch gebrul, wanneer de Leeuw, zeker oogenblik daar zijnde, zich als 't ware met schrik terugtrok. De Leeuwin, zich vrij gevoelende, viel aan op den Leeuw; en er ontstond alsdan een verwoed gevecht tus-
{==535==} {>>pagina-aanduiding<<}
schen deze twee dieren, zoodanig, dat een gedeelte van de manen des Leeuws tusschen de klaauwen der Leeuwin bleef hangen. De uitslag van dezen strijd was, dat de Leeuw zich onderwierp en als bevreesd in een' hoek kroop, terwijl hij met een paar vlammende oogen de Leeuwin gedurig aanstaarde, zoo lang tot dat deze, na verloop van een kwartier uurs, door hare beweging den Leeuw van nieuws aanzette en hem naderde; waarop hetzelfde, zoo even geschetste, tooneel zich wederom hervatte.
Dit duurde, bij herhaling, van des middags ten twaalf tot des avonds ten acht ure, zijnde het tijdstip van de voedering, wanneer deze twee dieren gescheiden moeten worden door middel eener schuif, welke derzelver hok in tweeën deelt, omdat anders de Leeuw al het vleesch alleen verslindt; doch ik bevond zulks op dat oogenblik onmogelijk, dewijl de Leeuw de Leeuwin volstrekt niet wilde verlaten. Ik zag dan bij die gelegenheid, dat de Leeuw het vleesch niet durfde aanroeren, en de Leeuwin alleen liet eten; terwijl, gelijk gezegd is, buiten den paartijd de Leeuw alleen het vleesch verslindt, zonder dat de Leeuwin daar omtrent durft komen, wanneer men hen niet van elkander scheidt.
De wederzijdsche paardrift dezer dieren heeft, met dezelfde verschijnselen, zeven dagen geduurd, met deze ongewone omstandigheid, dat zij in tegenwoordigheid der aanschouweren hunne omhelzingen verrigtten, zonder den minsten schijn te geven van acht op dezelve te slaan; terwijl hij, die steeds gewoon was hen te voeren en op te passen, zich aan het grootste gevaar blootstelde, wanneer hij te digt aan het hok naderde, schietende zij alsdan al brieschende op hem toe, alsof zij bevreesd waren van gescheiden te worden. Deze omstandigheid heeft mij geschenen de grootste opmerking te verdienen, als strekkende tot bewijs van het instinct of de ingeschapene neiging dezer dieren, welke men elkander vijfentwintig malen heeft zien omhelzen in den tijd van anderhalf nur, hetwelk bij die gelegenheid door liefhebbers der Natuurlijke Historie naauwkeurig is opgemerkt geworden.
In October van hetzelfde jaar heeft de Leeuwin twee doode Welpen geworpen, zijnde Leeuw en Leeuwin, waaruit mij gebleken is, dat eene Leeuwin vijftien weken draagt na de gezegde zeven speeldagen, zoodanig echter, dat de werping drie of vier dagen na den gezegden dragttijd geschiedt, welke mij voorkomen asgerekend te moeten worden van de

{==536==} {>>pagina-aanduiding<<}
reeds gemelde speeldagen, schijnende de overschietende tijd noodig te zijn tot het zetten van de vrucht.
De jonge Leeuwen of Welpen, ter wereld komende, hebben in het geheel geene Leeuwengedaante, maar gelijken integendeel veel meer naar Panter-tijgers, zijnde bijna even gelijk deze dieren gevlekt en geringd, hebbende de lengte van dertien duim, te rekenen van den muil tot aan de punt van den staart, en de hoogte van zeven à acht duim, te rekenen van de kruin tot aan de nagels. Hetgeen hier in dit geval de meeste verwondering verdient, is, dat zulk een groot dier, als eene volwassene Leeuwin is, zulke kleine jongen, en in zoo kleinen getale, ter wereld brengt.
Deze twee eerste Welpen zijn, daags na de werping, bezigtigd geworden door Z.K.H. den Heer Prins van oranje en Hoogstdeszelfs kleine Familie, en gedurende drie dagen daarna door het publiek, waarna ik dezelve terstond heb doen opzetten, en vervolgens in dien staat, na daartoe alvorens verlof bekomen te hebben, aan H.H.M.M. den Koning en de Koningin, benevens de Vorstelijke Familie en Hofgezin, in het Paleis, na het asloopen der tafel, ter bezigtiging heb aangeboden, als de eerste Leeuwenwelpen, op Nederlandschen grond geboren; zijnde ik bij die gelegenheid door Hunne Majesteiten met zoo veel goedheids en minzaamheids toegesproken en behandeld geworden, dat ik die gelukkige oogenblikken mij altijd met dankbaarheid zal herinneren.
Acht dagen na de gezegde werping bespeurende, dat de Leeuwin op nieuw jagtig was, heb ik op den negenden dag den Leeuw weder bij haar gelaten; bij welke gelegenheid weder dezelfde omstandigheden als te voren plaats hadden, toen te Harlingen, thans in 's Gravenhage.
Eenigen tijd na het paren van gezegde dieren 's Gravenhage verlaten hebbende, om, op verzoek van eenige beminnaars der Natuurlijke Historie, het volgende saizoen in Utrecht door te brengen, begaf ik mij derwaarts, te meer, omdat men, vernomen hebbende dat de Leeuwin op nieuw zwaar was, sterk verlangde, dat dezelve in gezegde stad zoude werpen, gelijk dan ook aldaar plaats gehad heeft op den 22 Februarij 1824, hebbende zij op dien dag geworpen drie levende en welgeschapene Welpen, waarvan één van het mannelijk en twee van het vrouwelijk geslacht. Deze drie Welpen zesendertig uren bij de Leeuwin gebleven zijnde, is

{==537==} {>>pagina-aanduiding<<}
er één van gestorven, zijnde eene Leeuwin; het tweede, zijnde een Leeuw, stierf in den ouderdom van drie dagen, en het derde, eene Leeuwin, in den ouderdom van tien dagen.
Inmiddels deed ik Zaturdags na de werping, op den 28 Februarij, mijne Menagerie, ter bezigtiging der jonge Leeuwen, voor het publiek openen, bij welke gelegenheid honderden der inwoners van Utrecht, als ook een aantal beminnaars der Natuurlijke Historie, het oudste der gezegde Welpen levend aanschouwd hebben, zuigende aan de speen van de moer.
Denzelfden dag na den dood van gemelde laatste Welp werd ik gewaar, dat de Leeuwin op nieuw jagtig was, waarom ik, eenige dagen daarna, den Leeuw weder bij haar liet, bij welke gelegenheid deze dieren éénen dag minder speelden, dan te voren te Harlingen en te 's Gravenhage plaats had, dragende zich voor het overige alles op dezelfde wijze toe, als reeds gemeld is.
Bijna drie maanden na gezegden speeltijd bevond ik mij met mijne Menagerie op de Leidsche kermis, bij welke gelegenheid eenige kenners in het vak der Natuurlijke Historie mij deden opmerken, dat, de Leeuwin op nieuw vol zijnde, ik dezelve, in een bijzonder Locaal, zoo verre van den Leeuw moest verwijderen, dat zij denzelven in het geheel niet konde hooren, en ik haar ook steeds door een' en denzelfden persoon diende te doen verzorgen en oppassen; daar echter bijvoegende, dat het hun onmogelijk voorkwam, de jonge Welpen, in eene zoo koude luchtstreek, als die van Nederland in vergelijking met Afrika, in het leven te kunnen behouden en op te voeden; zijnde dit algemeen gevoelen der kenners reeds aan mij te Utrecht medegedeeld.
Alle mijne krachten willende inspannen, niet alleen om de voortteling van Leeuwen op onzen vaderlandschen grond te bevorderen, welke nu reeds twee malen was geschied, maar ook om de Welpen aldaar in het leven te behouden en op te voeden, volgde ik dankbaar den raad dier Geleerden, en deed mijne Leeuwin terstond daarop naar Rotterdam vervoeren, onder het opzigt van één' persoon, gelast om dezelve geheel alleen te verzorgen en op te passen, en haar aldaar in een dubbel, of twee ineenloopende hokken te bewaren, om aan het dier meerder gemak en ruimte te verschaffen, geheel afgezonderd van de gemeenschap hoegenaamd met andere dieren.
Na in dezen staat en onder gezegd opzigt aldaar ééne maand

{==538==} {>>pagina-aanduiding<<}
verblijf gehad te hebben, heeft de Leeuwin, op den 25 Junij 1824, drie levende Welpen geworpen, waarvan één van het mannelijk en twee van het vrouwelijk geslacht. Ik was er zelf bij tegenwoordig. De Welpen komen ter wereld met opene oogen, de moer overal nakruipende, welke van hare zijde dezelve bij herhaling met haren muil in éénen hoek draagt, om als 't ware zichzelve in de verlossing te kunnen helpen, dewijl de Welpen bij hunne geboorte terstond zeer hongerig zijn en om voedsel schreeuwen.
Vreezende, dat, door deze vertraging, de Welpen het noodig voedsel te lang zouden moeten ontberen, en bijgevolg van gebrek omkomen, nam ik terstond het besluit, hen van de moer af te scheiden, hetgeen ik zelf oogenblikkelijk, met het grootste gevaar, ten uitvoer bragt; hebbende ik de voorzorg gehad, mij telkens, zulks noodig zijnde, versche en warme koemelk te beschikken, welke, door middel van een tuitpotje, welks pijp of tuit met een sponsje bedekt, en waarover een neteldoeksch lapje gebonden was, aan de Welpen moest aangeboden worden, waarmede ik dan ook den ganschen nacht doorgebragt heb tot des morgens ten 3 ure, gedurende welken tijd de Welpen van het moervuil, bij hunne geboorte medegebragt, zijn ontlast geworden. Hierop begaf ik mij naar het Locaal der oude Leeuwin, om mij van haren toestand te vergewissen; en, haar zoo wèl bevonden hebbende als ik wenschte, gaf ik haar één van de kleinste Welpen terug, om daarmede te beproeven, of zij hetzelve geen leed zoude doen, en of zij het zoude willen laten zuigen. Ziende, dat de Leeuwin het jong met vriendschap in haren muil ontving, lekte en streelde, gaf ik haar de twee andere Welpen ook dadelijk terug, welke zij mede met het grootste genoegen aannam, in een' hoek bij elkander leide, en er zich dwars voor plaatste in de gewone houding van een' liggenden Leeuw, als 't ware om hen te beschermen, zoodat de drie Welpen alsdan onzigtbaar waren; waarop ik het hok van voren met de gewone reisblinden toesloot, en den oppasser beval, er volstrekt niet naar te zien, maar de Leeuwin met hare Welpen tot mijne terugkomst aan zichzelve over te laten, zijnde het toen half negen ure 's morgens. Na twee uren afwezigheids kwam ik angstvallig en met eene brandende nieuwsgierigheid weder terug, om naar den toestand dezer dieren te vernemen, begaf mij naar derzelver hok, deed door den oppasser der Leeuwin zachtkens één der blinden openen,

{==539==} {>>pagina-aanduiding<<}
en zag dezelve op haar gemak op den grond uitgestrekt liggen, terwijl één der drie Weipen aan haar lag te zuigen, zijnde de twee overigen voor mij onzigtbaar. Verschrikt zijnde van deze twee laatsten niet te zien, deed ik terstond het andere blind mede zachtkens wegnemen. Toen stond de Leeuwin op, en zag ik, tot mijn bitter leedwezen, één dezer twee Welpen dood liggen, terwijl het andere geheel bedwelmd was. Nu was ik smartelijk in mijne hoop te leur gesteld, en zoo sterk aangedaan, dat ik, in eene vervoering van spijt, als geheel buiten mijzelven was. Goede raad hier duur zijnde, nam ik het kort besluit, om, met alle mogelijke omzigtigheid, de Welpen van de moer af te nemen; maar, zoo als ik zulks wilde in het werk stellen, nam zij het Welp, dat nog straks aan haar gezogen had, in den muil, en zag mij in dien stand al dreigende aan, terwijl de twee overigen, het ééne dood en het andere bedwelmd, voor hare pooten lagen.
Dit was voor mij, als eigenaar, zulk een treffend en tevens zulk een schrikkelijk tafereel, dat zich hetzelve beter laat gevoelen dan beschrijven. Ik deed nu de blinden weêr op nieuw voor het hok, om aan de Leeuwin gelegenheid te geven van haar Welp weder neder te leggen. Zulks geschied zijnde, deed ik de blinden andermaal wegnemen, en beproefde, door middel van een stuk vleesch en haar gewoon drinken, haar van hare Welpen af te leiden. Dit gelukkende, nam ik gezwind dit oogenblik te baat, om mij van het levende en bedwelmde Welp meester te maken.
Mijn oogmerk bereikt hebbende, was mijne eerste zorg, om, door eenig vocht, het laatste weder bij te orengen, hetgeen mij gelukte. Op nieuw mijne toevlugt nemende tot het reeds gemelde tuitpotje, daar ik niet raadzaam oordeelde, de Welpen aan de Leeuwin weder terug te geven, zag ik toch wel, dat het onmogelijk was, door dit middel dezelve te kunnen groot brengen. Waarop ik op de gelukkige gedachte kwam van zulks te beproeven door middel eener zoogsche teef.
Spoedig stelde ik alles in het werk, om er eene te bekomen, en na verloop van twee uren zag ik mij meester van een' zogenden bastaard-Spencerhond. Ik bood haar de Welpen ter zoging aan; maar het dier beefde van schrik terug, en ik vond mij genoodzaakt, om door dwang hetzelve in de noodige houding te leggen en alzoo te doen vasthouden, als

{==540==} {>>pagina-aanduiding<<}
wanneer ik mij zittende met de beenen over den hond plaatste, om denzelven alzoo te kunnen bedwingen, en met de voeten tegen den muur. Nu nam ik het sterkste der twee Welpen, en bood hetzelve bij herhaling den tepel aan, doch vruchteloos, dewijl het altijd weigerde denzelven aan te nemen. Eindelijk gelukte mij zulks, na verloop van anderhalf uur. Toen beproefde ik hetzelfde met het andere Welp, dat na een half uur tijds begon te zuigen, terwijl ik den hond altijd moest blijven vasthouden. En alzoo deed ik, gedurende vierentwintig uren, de beide Welpen acht malen zuigen, waarmede telkens een half à drie kwartier uurs verliep.
Gezegde bastaard-Spencerteef behield haar zog slechts vier dagen, wanneer ik mij genoodzaakt zag, naar eene andere om te zien. Maar nu was binnen noch buiten Rotterdam niet ééne te vinden, welke daartoe konde dienen! Ik begaf mij dus te dien einde naar Dordrecht, alwaar ik adres bekomen had, en had het geluk van mij eenen grooten bastaard-Dog te verschaffen, waarmede ik mij dadelijk weder naar Rotterdam begaf.
Met dezen hond te werk gaande als hier boven gezegd is, weigerden de Welpen, nu vier dagen oud, en reeds aan den vorigen hond gewoon, op nieuw, aan dezen te zuigen, hetgeen mij echter na verloop van een half uur gelukte. Ook deze teef behield haar zog slechts vijf dagen, wanneer ik bij geluk te Rotterdam een' grooten staanden Patrijshond magtig werd. Hiermede ging het weder als voren, tot dat het beest ze eindelijk aannam. Aan deze teef hebben de Welpen ongeveer elf weken gezogen, gelijk zulks door vele liefhebbers op de Rotterdamsche en Amsterdamsche kermissen is gezien. Gezegde Welpen zijn dan ook bij dezen hond zeer goed opgewassen.
De Leeuw tot de Kattensoort behoorende, is het zeer opmerkelijk, dat de Hond een' jongen Leeuw zoogt, daar immers in Nederland niet slechts, maar in geheel Europa, Hond en Kat de grootste vijanden in het tamme dierenrijk zijn, en dus ook natuurlijk een wild dier van het Kattengeslacht.
In het laatst van het jaar 1824, de Leeuwin van nieuws jagtig zijnde, hebbe dezelve weder laten spelen, 't welk altoos even als de vorige keeren toeging, zoo als dezelve dan ook, op den 14 Maart dezes jaars 1825, des avonds omstreeks zes ure, een' jongen Leeuw wierp, en den 17den daaraanvolgende, ten drie ure des morgens, nog twee Leeu-
{==541==} {>>pagina-aanduiding<<}
wen. De eerste der twee laatstgeborenen stlerf den 23 Maart, de eerstgeborene den 24sten, en de derde den 26sten derzelve maand. Deze drie waren, tot mijne groote blijdschap, allen van het mannelijk geslacht; doch, niettegenstaande alle goede voorzorgen en oppassing, had ik het ongeluk, dezelve zoo spoedig te verliezen.
Nogmaals, en wel voor de zesde maal, is de Leeuwin zwaar. Zij zal, naar mijne rekening, in het begin der maand Augustus moeten werpen; (*) wanneer ik UEd. desgelijks verslag hoop te doen van den afloop, alsmede van de verdere omstandigheden, betrekkelijk de vroeger geworpene jongen.





Brief van den heer ridder FredK. JacB. Rothenbuhler, raad extraördinair supernumerair van Indië, en voormalig gezaghebber van Java's Oosthoek, rakende zekere plaats in het werk van den heer generaal-majoor Van den Bosch: Nederlands bezittingen in Azië, Afrika en Amerika.

Aan den Redacteur der Vaderlandsche Letteroefeningen.

Wel Edel Heer!

Met de uiterste bevreemding heb ik uit het onlangs mij ter hand gekomen werk van den Heer Generaal-Majoor van den bosch, ten titel voerende: Nederlands Bezittingen in Azië, Afrika en Amerika, beoogd, dat zijn Ed. heeft kunnen goedvinden, mij daarin te doen voorkomen, alsof ik slecht genoeg ware geweest, tijdens het Engelsche Bestuur over deze Koloniën, aan den toen daarover tot Luitenant-Gouverneur aangestelden Heer raffles opgaven te suppediteren, welke zijn Ed. vermeent, allezins tot declin van het voormalige Hollandsche Gouvernement te strekken.
Ik kan niet ontkennen, dat de wijze, waarop gem. Heer raffles, in zijne Beschrijving van Java, van deze opgaven gewag heeft gemaakt, inderdaad eenigen grond tot dergelijke onderstelling kan opleveren; maar, daar bij den Heer van den bosch toch met wel eenige onbewustheid kan

{==542==} {>>pagina-aanduiding<<}
vermoed worden van de zoo algemeen bekende waarheid, dat, vooral in geschriften van eenige uitgebreidheid, wel eens zinsneden kunnen voorkomen, welke, als die, van het voorafgegane en volgende ontbloot, op zichzelve worden daargesteld, geheel iets anders schijnen te kennen te geven, dan het eigenlijke oogmerk des schrijvers was; en daar zijn Ed. bovendien ook, in dat eigenste werk, onderscheidene andere stellingen van den Heer raffles, als ongegrond, overdreven en verkeerd, heeft gewraakt, zoo had, dunkt mij, de billijkheid toch wel gevorderd, dat zijn Ed., in stede van dit, zoo blijkbaar tot ondersteuning van een geliefd stokpaardje bijgebragte, terstond voor echte munt aan te nemen, alvorens behoorlijk onderzoek zoude hebben gedaan, of daaromtrent niet mede aan eene noodige teregtwijzing te denken ware; en ik had dit te meer mogen verwachten, daar de Heer van den bosch zelf mij bevorens in deze gewesten gekend had, en, zoo als ik mij vleijen durve, geenszins op zulk eene wijze, welke aan zijn Ed. het minste vermoeden ten nadeele van mijn karakter zoude hebben kunnen inboezemen.
De Heer van den bosch echter, niet vergenoegd met eene dusdanige voorbarige handelwijs, is daarenboven zelfs onbillijk genoeg geweest, mij met allerlei hatelijke aanmerkingen te overladen, en daarbij ook nog het verwijt te voegen, dat ik een vreemdeling ben. Met dit verwijt heeft het inderdaad zijne rigtigheid; doch zijn Ed. vergunne mij, te mogen gelooven, dat het weinig kan beteekenen, van waar of uit welk land men is, als men slechts den Staat, waaraan men zich eenmaal heeft verbonden, met de vereischte trouw en eerlijkheid dient; en daarenboven vermeen ik ook, schoon wel niet in het Koninkrijk zelve geboren, mij echter mede als een' werkelijken Nederlander te mogen beschouwen, daar ik reeds in 1770, of met mijn twaalfde jaar, in dienst van de voormalige Hollandsche Oostindische Compagnie ben getreden, en ook in dien zelfden dienst verscheidene mijner naaste bloedverwanten verloren heb, waaronder mijn eigen Vader en een van deszelfs Broeders, beiden als Opperchirurgijns, en den Predikant johs. mars. mohr, die, door zijne sterrekundige waarnemingen en het bepalen der poolshoogte van Batavia, ook in Nederland niet zonder roem is bekend geweest, en onder wiens directie en Opperrectorschap het toen ter gem. hoofdplaats opgerigte Seminarium,

{==543==} {>>pagina-aanduiding<<}
of Kweekschool voor Godgeleerdheid en Taalkunde, jaren lang in den besten bloei heeft gestaan.
Ik onthoude mij, omtrent dit gedrag van den Heer van den bosch, aanmerkingen te maken, en vergenoege mij, in stede van dien, hier een kort verhaal te laten volgen, hoedanig het zich eigenlijk met de onderwerpelijke opgaven toegedragen heeft.
Naauwelijks hadden de Engelschen zich, in den jare 1811, van deze Koloniën meester gemaakt, of derzelver Gouvernement gas reeds den wensch te kennen, om het tot daartoe plaats gehad hebbende stelsel van alleenhandel en verpligte leverantiën, naar het voorbeeld in Bengalen, ook op Java te doen vervangen door een' vrijen handel en culture, verzeld van eene bepaalde belasting ten behoeve van het Gouvernement; doch, alvorens tot de dadelijke invoering van dit plan over te gaan, achtte het de Heer raffles noodig, eerst naauwkeurig te moeten geïnformeerd wezen, zoo van de wijze, waarop het Inlandsch Bestuur in elk der onder het Gouvernement behoorende Regentschappen en verdere Distrikten was te zamen gesteld, als het getal van derzelver Rijstvelden en andere gronden, de daarover gemaakt wordende beschikkingen, het aandeel in den oogst van den bewerker, de lasten, zoo in natura als gelde, welke aan de Regenten en andere Hoofden moesten worden opgebragt, de Heerendiensten, waaraan de Ingezetenen onderworpen waren, en vele andere dergelijke zaken meer; en diensvolgens vond zijn Ed. goed, de Heeren knops en van lawiek van pabst, nevens mij, in Commissie te stellen, ten einde, onder het voorzitterschap van den Kolonel Ingenieur en Opperlandmeter mackenzie, naar dit een en ander onderzoek te doen, en om vervolgens, bij het daarvan te dienen Rapport, tevens ons gevoelen op te geven, of en op welke wijze de voorschr. verandering best zoude kunnen worden daargesteld.
Gaarne had ik mij aan deze Commissie onttrokken, zoo uit hoofde van mijne reeds vergevorderde jaren, als wel voornamelijk wijl ik vreesde, dat eene involging van dien mij aan de hatelijkste aanmerkingen zoude blootstellen van lieden, die gewoon zijn alles van de kwaadste zijde te beschouwen. Dan, alle mijne hiertoe, door middel mijner vrienden te Batavia, gedane aanzoeken werden van de hand gewezen; en dus zag ik mij, ter voorkoming van onaange-
{==544==} {>>pagina-aanduiding<<}
naamheden, waarmede ik reeds anderen om soortgelijke redenen had zien bedreigen, wel verpligt, mij de gem. benoeming te moeten laten welgevallen, en dit te meer nog, daar bij de Capitulatie, waarop deze Koloniën waren overgegaan, uitdrukkelijk bepaald was, dat zulke Ambtenaren, waarvan het Engelsch Gouvernement noodig mogt oordeelen verder gebruik te maken, zich daaraan zouden hebben te onderwerpen, en ik mijzelven beschouwen moest, als mede in deze termen vallende, naardien zijne Excellentie daendels mij, blijkens het dezen in copis bijgevoegd Extractbesluit (*), bij de vergunning, om te Sourabaya te mogen blijven wonen, tevens de verpligting opgelegd had, om zulke Commissiën van opneming van Culturen enz. enz. te moeten verrigten, als mij in der tijd zouden worden opgedragen.
Om echter de werkzaamheden van deze onze Commissie, zoo veel mogelijk, te bespoedigen, kwamen de Heeren knops en van lawick van pabst met mij overeen, dat hun Ed. het te doen onderzoek in het westergedeelte van Java en ik daarentegen in den oosthoek zonden bewerkstelligen, en wij dan eerst weder bij den anderen komen zouden, om over de ons voorgestelde groote vraag te raadplegen, en daarna ons generaal verslag in te stellen; doch, eer ik nog tijd had gehad, het gem. onderzoek veel verder, dan het enkele Regentschap Sourabaya, uit te strekken, ontving ik aanschrijving van den Heer raffles, om, nopens het een en ander, ten spoedigste van mijne zijde een afzonderlijk Rapport in te zenden, alzoo de Kolonel mackenzie toen naar Madras moest terugkeeren, en zijn Ed. gaarne met denzelven eerst alles nog in overweging wilde nemen.
Hoe weinig ik nu hiertoe voorbereid was, en hoe zeer ook dit requisit tegen den geest der ons ter hand gestelde Instructie aanliep, vond ik mij echter genoodzaakt, ook hieraan te moeten voldoen, alzoo de Heer raffles daarop ten sterkste bleef aandringen, en ik bovendien ook berigt had erlangd, dat de Heeren knops en van lawick van pabst werkelijk reeds bezig waren, het van hun Ed. mede gevorderd soortgelijk Rapport in gereedheid te brengen.
De ziekelijke omstandigheden, waarin ik mij destijds bevond, maakten het echter noodzakelijk, in mijn daarop met

{==545==} {>>pagina-aanduiding<<}
der haast ontworpen verslag, alle mogelijke kortheid te betrachten. Ik refereerde mij te dien einde dan ook, omtrent de gesteldheid van Java, den afstand der stranden aan de voormalige Oostindische Compagnie, de verdeeling der Regentschappen en verdere Distrikten, de bevolking, de voortbrengselen, en wat dies meer zij, in het algemeen, aan het Rapport van mijne voorn. twee Heeren mede-Commissianten, als onderstellende, dat van dit alles daarbij toch voldoende gewag zoude zijn gemaakt; en, daarmede dadelijk tot het beantwoorden der ons voorgestelde vragen overgaande, erkende ik, naar aanleiding van het deswege bij onze voorschr. Instructie op den voorgrond geplaatste, gereedelijk, dat het Inlandsch Bestuur, zoo als het in de Regentschappen was te zamen gesteld, inderdaad als zeer gebrekkig, drukkend voor land en volk, en nadeelig voor het Gouvernement zelve moest worden beschouwd. Gebrekkig, omdat de Regenten gewoonlijk alles op hunne Pepattys of onder-Regenten, deze insgelijks op de hun in rang naast volgende, en die weder trapswijs op de mindere Hoofden lieten aankomen, en daardoor dikwijls de belangrijkste zaken zelve onafgedaan bleven, of ten minste niet met den vereischten spoed werden volbragt. Drukkend, doordien de Regenten, met derzelver uitgestrekte Familiën (*) en Hoofden, zich allerlei willekeu-
{==546==} {>>pagina-aanduiding<<}
rige beschikkingen en vorderingen veroorloofden. En nadeelig, wijl het Gouvernement, op dien voet, vele voordeelen kwam te missen, waarop hetzelve mede gegronde aanspraak had (*); daarbij tevens aanhaling doende van verscheidene daartoe betrekkelijke en wel degelijk mede onder de gevorderde opgaven begrepene daadzaken, en onder anderen ook van hetgeen, in het Sourabayasche, - het eenigste Regentschap, dat ik, gelijk gezegd is, nog volkomen had kunnen opnemen, - door den gemeenen man gewoonlijk 's jaars aan zijne Regenten en Hoofden moest opgebragt worden; en met bijvoeging voorts, dat derhalve, naar mijn inzien, aan dit Inlandsch Bestuur inderdaad een einde behoorde gemaakt, doch, bij de voorgenomene invoering van vrijheid van handel en culture, ook tevens eigendom van grond gevoegd te worden, met aantooning wijders, op welke wijze dit, naar mijn oordeel, ten meesten voordeele, zoo van de Ingezetenen als het Gouvernement, best zoude kunnen geschieden. Doch, om evenwel, door deze rondborstige bekentenis, geene gelegenheid te geven, daaruit nadeelige gevolgtrekkingen, ten opzigte van ons Gouvernement, te maken, ben ik tevens niet in gebreke
gebleven, hier en daar, waar zulks te passe kwam, te laten invloeijen, dat ons Gouvernement, wel verre van voor het lot van den Javaan onverschillig te zijn, integendeel steeds alle mogelijke pogingen aangewend en overal de doelmatigste inrigtingen had daargesteld, om de Regenten en Hoofden binnen de palen van hunnen pligt te houden, en den gemeenen man tegen onderdrukking en willekeur te beveiligen; - dat ook nimmer eenige aanstelling van Regenten en voornaamste Hoofden was geschied, dan onder expres bezworene en mede ten gedachten einde strekkende voorwaarden; - dat de zoo lang aangehouden hebbende oorlog, gevoegd bij onzen doorgaanden zwakken toestand en andere omstandigheden, het volstrekt buiten de mogelijkheid gesteld hadden, iets meerder te kunnen doen,

{==547==} {>>pagina-aanduiding<<}
of omtrent dit Bestuur eenige verandering te maken; - dat bovendien ook de door de Regenten en Hoofden van het in hen gestelde vertrouwen gemaakte misbruiken veelal buiten kennis van het Gouvernement waren gebleven; - en dat de gemeene man zelf, uit hoofde van zijnen, als met de moedermelk ingezogenen, slaafschen eerbied voor Hoofden van zijne eigene Natie, en in weerwil van alle mogelijke daartoe gegevene aanleiding en bevelen, echter mede nimmer daartoe was te brengen geweest, om over eenig hem aangedaan ongelijk te klagen, enz. enz.
Dit nu zijn de opgaven, welke ik aan den Heer raffles gesuppediteerd heb! Gerust durve ik het ter beslissing aan elk onvooringenomen mensch overlaten, of ik daarbij iets ten nadeele van het voormalig Hollandsch Gouvernement gezegd heb, of dit met eenige mogelijkheid ten oogmerke kan hebben gehad. Wel is waar, dat de Heer raffles onbillijk genoeg geweest is, daaraan werkelijk een zoodanig voorkomen te geven; maar dit is mijne schuld niet, en ook kan ik niet gelooven, dat iemand zal willen staande houden, dat mij, na eenmaal in het geval te zijn gekomen, de mij opgedragene Commissie te moeten aanvaarden, als eerlijk man, eenige andere keuze kon overblijven, dan de zaken in diervoege op te geven, als dezelve mij werkelijk waren kennelijk geworden.
Uit een zoodanig oogpunt wordt dit ook over het algemeen in deze gewesten beschouwd; en derhalve meen ik mij wel te mogen vleijen, dat voorschr. uitlatingen van den Heer van den bosch bij derzelver Ingezetenen geen' nadeeligen indruk te mijnen opzigte zullen te weeg brengen; - maar wat moet Zijne Majesteit de Koning van mij denken, aan Hoogstdenwelken dit alles volstrekt onbewust is, en die waarschijnlijk bevorens nimmer zelfs niet eens mijn' naam heeft hooren noemen? - en wat het Publiek in Nederland, bij hetwelk ik en de zaak zelve mede even zeer onbekend zijn, en dat den Heer van den bosch dus ook wel op zijn woord zal gelooven?
In de onderscheidene betrekkingen, waarin ik, gedurende mijn nu reeds meer dan tweeënvijstigjarig verblijf in deze gewesten, de eere had het Gouvernement te dienen, heb ik steeds de mij opgelegde pligten met ijver en getrouwheid trachten te vervullen, en uit dien hoofde ook het genoegen gehad, mij met de achting en goedkeuring mijner voorgezet-
{==548==} {>>pagina-aanduiding<<}
ten vereerd te zien. En nu ik aan den rand van het graf sta, nu ik mij had gevleid, mijne loopbaan in rust en vrede te zullen kunnen eindigen, nu worden mijne grijze haren met schande overladen, nu zal mijn naam, voor altoos, in de Jaarboeken van Nederlands Geschiedenissen, met de blaam van ondankbaarheid en ontrouw bevlekt blijven!
Gefolterd door dit denkbeeld, en niet wetende, op welke andere wijze ik het mij dreigende onheil zoude kunnen voorkomen, heb ik mij aan zijne Excellentie, den Heere Gouverneur-Generaal Baron van der capellen, gewend, met verzoek, dat de meergem. door mij aan den Heer raffles gedane opgaven op het naauwkeurigste mogten onderzocht, en, bij bevinding, dat dezelve niet werkelijk ten volle overeenkomen met het tevens deswege aangehaalde en hier boven vermelde, aan mij dan, als een onwaardigen, het langer verblijf in Nederlands Bezittingen en alle verdere gunstbewijzen ontzegd worden; maar dat, in een tegenovergesteld geval, ook zoodanige dispositie mogt worden genomen, als tot redding van mijne eer en goeden naam zoude komen noodig te wezen. Dan, daar het voorschr. werk van den Heer van den bosch geenerlei publieke autoriteit bezit, en het Gouvernement alhier zich dus niet wel met het daarbij voorkomende kan inlaten, zoo is dan ook mijn gedacht verzoek buiten effect gebleven, en schiet mij overzulks, ter bereiking van het opgem. oogmerk, niets anders over, dan aan de zaak in Nederland zelve eene algemeene publiciteit te geven.
En het is diensvolgens, dat ik zoo vrij ben tot Uw Wel Ed. toevlugt te nemen, met verzoek, de goedheid te willen hebben, aan dit mijn verdedigschrift eene plaats in Uw Wel Eds. geacht en ook in deze gewesten met graagte gelezen wordend Maandwerk in te ruimen, waardoor Uw Wel Ed. ten hoogste verpligten zal, die de eere heeft zich met de meeste achting te noemen,

Wel Edel Heer!

Uw Wel Eds. dienstw. Dienaar f.j. rothenbuhler.

Sourabaya, den 29 Dec. 1823.


{==549==} {>>pagina-aanduiding<<}

Iets, over het karakter van Frans I, koning van Frankrijk.

De Fransche Geschiedschrijvers hebben steeds hunne Koningen in een licht voorgesteld, waarin hen de onzijdige Geschiedenis niet kan beschouwen. De ondeugden van bijna alle die Vorsten hebben zij trachten te vergoelijken, alleen lodewijk XI uitgezonderd, omdat hij te gemeen was, en ook de hoofden des Adels deed vallen. En toch zal men moeite hebben, in de veertien eeuwen, welke de Fransche Monarchij heeft gestaan, meer dan zes goede Koningen te vinden, waarvan de twee laatsten nog vermoord zijn (*)! Sommigen dier Vorsten hebben zij zelfs hoog opgevijzeld, schoon de onzijdige nakomelingschap hen onder de geesels des Menschdoms rekent. Van hunnen zoo zeer geprezenen lodewijk XIV, die niet alleen den Palts en Wurtemberg in eene woestijn verkeerde, maar zelfs zijn eigen Rijk door zijne onverdraagzaamheid en heerschzucht aan den rand des afgronds bragt, is dit genoeg bekend. Wij durven zeggen, dat de hooggeprezene, zoogenoemde Vader der Letteren, frans I, niet veel beter' naam verdient, dan lodewijk de Onregtvaardige. - Zien wij zulks, door eenvoudig een' blik op zijne daden te werpen.
Toen de waarlijk edele lodewijk XII, wien de schoone naam van Vader des Volks te regt is verbleven, voorzag, welke lasten de spilzucht en weelde zijns opvolgers, frans van augoulême, zou opleggen aan een volk, dat de goede lodewijk zoo veel mogelijk had zoeken te verligten, riep hij mistroostig uit: Ach! wij werken te vergeefs: die groote bengel zal alles bederven. En inderdaad, naauwelijks is frans I op den troon, of hij stort zijn land in eenen noodeloozen, verwoestenden oorlog over het Milanesche, die verbazende schatten kost; om den Paus te winnen, geeft hij de dierbaarste Regten der Gallicaansche Kerk door het beruchte Concordaat van 1515 ter prooije, en laat alle de inkomsten der geestelijke goederen in Frankrijk, bij het openvallen, een jaar lang door Rome verslinden. Hij laat zijner Moeder eenen invloed, die allerschadelijkst is voor

{==550==} {>>pagina-aanduiding<<}
het land: de groote Veldheer bourbon, door haar diep beleedigd en gegriefd, gaat over tot den Duitschen Keizer. Frans begeeft zich, te Pavia, doldriftig te midden van het gevecht, en wordt, door eene reeks van misslagen, gevangen genomen, naar Madrid gevoerd, en niet ontslagen, dan op voorwaarde, dat hij het Hertogdom Bourgondië zal afstaan. Hij belooft dit plegtig; maar naauwelijks is hij weder in Frankrijk, of hij schendt die belofte, onder den schijn, dat de Staten des landschaps tot den afstand niet willen overgaan. Indien dit zoo ware, had hij, als man van eer, weder naar Madrid moeten gaan; maar hij verkiest liever, zich met den Paus en den Koning van Engeland te verbinden (dit verbond heette het heilige), den oorlog te hervatten, en dus het bloed zijner onderdanen voor zijne trouwbreuk te laten stroomen. In 1529 wordt de Vrede te Kamerijk gesloten, en hij behoudt Bonrgondië. Maar in 1535, terwijl Keizer karel V tegen de erfvijanden der Christenheid te Tunis vecht, doet frans een' ongetergden inval in Italië, neemt, zonder oorzaak, Savoye en Piemont weg, en toen de Keizer, in regtmatige gramschap, daarover wraak wil nemen, verbindt zich de Allerchristelijkste Koning, de oudste Zoon der Kerke, met den verschrikkelijken Sultan scliman, die Weenen reeds belegerd had, en der Christenheid den ondergang dreigde: Turksche schepen verschijnen in Fransche havens. Was zulk een eerloos gedrag niet waardig, dat frans, op zijne beurt, (schoon wij zulks niet goedkeuren) door
karel bedrogen werd? Maar hij was, gelijk het Fransche karakter medebrengt, beurtelings trouweloos en ligtzinnig. Wat zijn zedelijk gedrag betreft, zoo was frans I een slaaf van den wellust, en stierf waarschijnlijk aan de schandelijke gevolgen zijner buitensporigheden. Men zal zeggen, hendrik IV was ook verliefd van gestel; maar deze groote Vorst, de waarachtige Vriend des Volks, vergoedde deze zwakheid door grootere deugden (*). Frans I

{==551==} {>>pagina-aanduiding<<}
was, ja, in zekeren zin, de Vriend en Beschermer der Letteren; maar zijne pensioenen kunnen niet opwegen tegen de vermeerdering der jaarlijksche belastingen met negen millioenen, de nuttelooze oorlogen, waarin hij zijn Rijk dompelde, en de wreedheid, waarmede hij een gedeelte zijner onderdanen te vuur en te zwaard vervolgde, terwijl hij derzelver geloofsgenooten in Duitschland ondersteunde.
Hier zijn wij aan de zwartste zijde van het karakter des Konings gekomen. Hij vervolgt de Protestanten in zijn land met weinig minder wreedheid, dan filips II. Veertien inwoners van Meaux worden op de wreedaardigste wijze verbrand, na eerst gepijnigd te zijn, om hunne medepligtigen aan te geven - alleen omdat zij, binnenshuis, het Avondmaal des Heeren hadden gehouden naar de Hervormde wijze. Anderen worden tweemaal in het vuur gestort, om hunnen dood nog verschrikkelijker te maken; anderen de tong uit den mond gerukt, opdat zij hun geloof niet verkondigen zouden. Frans zegt, even als filips II, dat hij zijne eigene zonen zou ter dood brengen, indien hij die van ketterij verdacht hield. Inderdaad geniet hij zelf, bij plegtige optogten, het schouwspel van den ketterbrand, en men ontsteekt de houtmijt op het oogenblik, dat hij voorbijkomt. Wie vleesch op vastendag at, werd verbrand. Alle de Drukkerijen doet deze Vader der Letteren sluiten, tot dat er twaalf Boeken-Censors zijn aangesteld, die alle geschriften naauwkeurig moeten nazien vóór de uitgave. Nog meer: hij voert de Inquisitie in Frankrijk in, en bij ieder Parlement eene strafkamer tegen de Protestanten: elk, die den vervolgden eene schuilplaats geeft, wordt even zoo wel verbrand als zij. De broeder moet zijnen broeder, de vrouw haren man, de vader zijn kind aangeven; overal sluipen bespieders in de huisgezinnen, en wie dit afkeurt, moet ook sterven. Wanneer, op de beloste van kwijtschelding van straf, eenige Protestanten zich aangeven, worden zij ook aan de Inquisiteurs overgeleverd: want men behoeft aan Ketters geen woord te houden.
Zelfs in massa doet frans I de ongelukkige Protestanten in het Zuiden van Frankrijk, de inwoners van Cabrières, Mirandol en de omstreken, bij geheele dorpen te gelijk om-
{==552==} {>>pagina-aanduiding<<}
brengen, de vrouwen en maagden schenden, zwangere vrouwen en kinderen vermoorden, de huizen in brand steken, en de arme inwoners, die uit de vensters springen, op de punt der pieken opvangen! Geslotene overeenkomsten worden niet heilig gehouden, volgens den zoo even aangehaalden heiligen stelregel. Wij zeggen, dat frans I dit heeft doen verrigten, omdat hij, in weerwil van den sterken aandrang der brave Roomschgezinden, om deze klad van hun geloof weg te nemen, en schoon hij zeer wel van dien gruwel onderrigt was, den moordenaar ongestraft liet, en dus de verantwoordelijkheid op zich nam (*). ‘Maar, men moet frans I hierin zoo zwaar niet beschuldigen. Het was de ongelukkige geest zijner Eeuw; de verblinding, waarin hij opgevoed was.’...... Neen! dit was het bij hem niet. Zoo wij karel V en filips II van schijnheiligheid op dit punt mogen verdenken, van frans I zijn daarvan nog veel
stelliger bewijzen. Hij had eene Zuster, die hem hartelijk liefhad, die hem groote diensten ten tijde zijner gevangenschap had bewezen, - margaretha van valois. Deze was de beschermster en vriendin der Protestanten, zonder tot hun kerkgenootschap over te gaan. Zij trachtte haren Broeder op alle mogelijke wijze met de onschuld der Protestanten bekend te maken.... vergeefs! de Staatkunde schreef hem die misdaden voor; hij wilde niet ingelicht worden: want hij moest den Paus tot vriend houden, hetwelk alleen door vervolging geschieden kon. Terwijl de brandstapels van de slagtoffers zijner wreedheid nog rooken, doet frans zich bij de Duitsche Protestantsche Vorsten te Smalkalden voor, alsof hij hunner leer niet ongenegen was, verzoekt om de overkomst van melanchthon, spreekt van de overleveringen der Kerk te veranderen, van het bloot menschelijke gezag van den Paus, van het belang der Priesters in de leer van het Vagevuur, en van de

{==553==} {>>pagina-aanduiding<<}
mogelijkheid, om de Geestelijken te laten trouwen. Hij verontschuldigt zijne wreedheden, zeggende, dat zijne teregtstellingen slechts een gevolg zijner Staatkunde waren (*).
Zietdaar nu de Koning, van wien de President hé nault zegt: Om de grootste Vorst van zijnen tijd te zijn, ontbrak hem niets dan geluk; maar de fortuin kan de Koningen niet vernederen. De tegenspoed ontdekte zijne groote ziel, en de schitterende eigenschappen van dezen Monarch ontvlamden misschien niet minder het Genie der Schrijvers van zijne Eeuw, dan de hun verleende bescherming. Wat zou toch wel die vlam hebben kunnen ontsteken? 's Konings dolle drift te Pavia, zijne trouweloosheid na de terugkomst uit Spanje, de vlam zijner brandstapels, of het gezigt der halve maan, door hem in de havens der Christenheid ingevoerd?
Protestanten! Zulk een Koning heet bij zijne geloossgenooten, nog in onze verlichte dagen, een der grootste Vorsten, schoon zijne handen dropen van het bloed der uwen! Waakt! Want de geest, die onder hem de martelvuren ontstak, verheft thans weder, op eene verontrustende wijze, het hoofd.

Vaderklagt. (*)


Mijn eerstling is niet meer. 
Een rukwind sloeg hem neêr, 
En scheurt hem uit mijne oogen. 
Zijn zieltje nam de wijk, 
En laat, van hier getogen, 
Mij weenende op zijn lijk. 
 
Daar stond hij in mijn' tuin 
Met blondgelokte kruin 
En rozekoon te prijken. 
Zijn schoone en lieve jeugd 
Deed al mijn zorgen wijken, 
En geurde louter vreugd. 
 
Daar stond hij in mijn' hof, 
Versierd met aller lof, 
En won zich aller liefde. 
Geen kwelling, die hem boog; 

{==554==} {>>pagina-aanduiding<<}

Geen smartje, dat hem griefde, 
Betrok zijn minlijk oog. 
 
Daar stond hij tot mijn' roem, 
Gelijk een zonnebloem 
Zich uitrekt vol verlangen, 
Om 't vrolijke ochtendlicht 
Met gretigheid te vangen 
Op 't blozende gezigt. 
 
Wat had zijn lieve stem 
Op mijn gemoed een klem, 
Wanneer hij, bij 't ontwaken, 
Zijn broertjes vloog voorbij, 
Met lachjes op de kaken, 
Om 't eerst te zijn bij mij! 
 
Wat was mijn wellust groot, 
Wanneer hij, op mijn' schoot, 
Blijmoedig ruiter speelde, 
En, brak mijn ernst dien togt, 
Mij vleijend koosde en streelde, 
Opdat hij duren mogt! 
 
Wat was mijn droomen zoet, 
Als de ingeschapen gloed 
Voor 't schoon zijn rijm deed klinken, 
Of 't kleurige penseel 
Zijn' aanleg uit deed blinken 
Bij 't kinderlijk gespeel! 
 
Dan zag mijn vaderzin 
Een blijde toekomst in; 
Mijn lievling, groot en edel, 
Stond, wijd en zijd vermaard, 
Met lauwren om den schedel, 
in 't kunstenperk gegaard. 
 
En al dat schoon verdween; 
Die gloed, die waan zijn heen 
En in den stroom bedolven, - 
Den stroom, die, te eener stond, 
Mijn' eerstling in de golven 
En al mijn heil verslond! 
 
O vleijer, zoo bemind! 
O zesmaal jarig kind, 

{==555==} {>>pagina-aanduiding<<}

Hoe kon me uw vreugd verblijen! 
Wat treft hij onverwacht, 
De ramp, die mij doet schreijen 
En u bedekt met nacht! 
 
O, had mijn vaderhand, 
In 't veege ledekant, 
Uwe oogjes digtgesloten; 
Dan had ik u gekust 
En d'afscheidgroet genoten, 
Vóór 't ingaan van de rust! 
 
Nu smoordet ge in den vloed, 
Onthieldt me uw' laatsten groet, 
En mist mijn' laatsten zegen; 
En 't wordt u niet gemeld, 
In 't zwijgend graf gelegen, 
Of ik in tranen smelt! 
 
O bloem, zoo vroeg geplukt! 
Ik ween, van rouw gebukt, 
Op uw' bevrozen' stengel. 
Hoe taant mijn huwlijkskroon! 
De Hemel wint een' Engel, 
Maar ik verlies een' zoon! 
 
Gij, eeuwig, liefdrijk God, 
Die op mijn treurig lot 
Genadig ziet van boven, 
Gij gaaft en naamt het kind, 
Och, leer me Uw wijsheid loven, 
En laat de smart verdooven, 
Die nog mijn' geest verblindt! 
 
c.g.w. 






Dirk Westerduin.

Aan den Heer Redacteur der Vaderlandsche Letteroefeningen.

Wel Edel Heer!

Indien dit nevensgaande stukje eene plaats in uw zeer geacht Maandwerk wierd waardig gekeurd, zoude mij bijzonder aangenaam zijn, ter eere van den Man, die deze heldendaad met zoo veel beleid en moed verrigt heeft, ter eere onzer Natie, die nimmer op zulk een' verachtelijken Visschersroof is verlekkerd geweest, gelijk de trotsche Engelschen, die van tijd tot tijd, maar het meest in Julij 1803, toen dit voorval heeft plaats gehad, ons Dorp hebben ongelukkig gemaakt. Ofschoon ik een' geruimen tijd de Dichtkunst beoefend heb, wil ik gaarne bekennen, dat ik, uit hoofde mijner beroepsbezigheden (Smid), nog maar weinig in het werktuigelijke der poëzij en in de gronden onzer taal geoefend ben; waaromtrent ik dus verschooning en, des noods, eenige teregtwijzing (*) verzoek.
Noeme mij met de meeste hoogachting
UEd. bestendigen Lezer C. GÉBEL.
Scheveningen, 21 Mei, 1825.


{==556==} {>>pagina-aanduiding<<}

Dirk Westerduin.


Niet ver van 't Scheveningsche strand 
Lag eens de vischersvloot, 
Aan 't slepend net, bij 't kalme weêr, 
Om 't sober stukje brood. 
't Was uchtend, en men zag in 't west' 
Een schaduw uitgebreid, 
Gelijk een wolk bij helder weêr 
Zich aan de kim verspreidt. 
Het nadert; - 't is een Britsche vloot, 
Zoo sterk, zoo toegerust, 
Alsof De Ruiter, Tromp, Piet Hein 
Nog kruisten langs de kust. 
De visscher, op geen kwaad bedacht, 
Volvoert zijn visscherij, 
Tot ongemerkt de Britsche vloot 
Komt aan zijn wrakke zij'. 
De Brit braakt nu uit d'ijzren muil 
Zijn donders langs het strand; 
't Gevieugeld ijzer beukt den mast, 
En snort door zeil en want. 
‘Haalt op het net! kapt, kapt het af! 
Ontvlugt,’ roept elk, ‘'t geweld!’ 
Doch velen blijven, overmand, 
In 's vijands magt gekneld. 
M' ontvolkt nu de overwonnen vloot, 
En voert die meê in zee, 
En neemt, tot hulp, op iedren prijs, 
Een' visscher met zich meê. - 
Gaat, Britten! gaat, met uwen buit; 
Neemt, neemt de onnoozelheid; 
Verblijdt u, dat uw visschersroof 
Geen' wreker vindt bereid! 
O neen! De Ruiter is niet meer, 
Die, onder Chattams wal, 
Aan oorlogskiel, kasteel en muur 
Uw roofzucht wreken zal; 
Maar weet, dat nog het Neêrlandsch bloed 
Vol vuur door de adren bruist; 
Weet, dat dezelfde vrijheidszucht 
Nog bij den nazaat huist. 

{==557==} {>>pagina-aanduiding<<}

't Is Westerduin! 't Is Westerduin, 
Die nog den ouden moed 
In 't Neêrlandsch kloppend harte draagt, 
Nog omvoert door zijn bloed! - 
Hij was ook op zijn schuit alleen, 
En werd door twee bewaakt, 
Tot dat hij, op den tweeden dag, 
Des vijands wal genaakt. 
De zon zinkt neêr; de scheemring daalt; 
De wind wijst 't vaderland; 
De vrijheid stookt zijne edle borst, 
Vol heldenvuur, in brand. 
Zijn wachters vlijen, onbedacht, 
Zich in 't vooronder neêr, 
Terwijl hij, in een diep gepeins, 
Het roer stuwt ginds en weêr. 
De vijand slaapt; de kans is daar; 
Hij zint op zijne vlugt, 
Versteekt geweer en spijs en drank, 
En maakt het minst gerucht. 
‘Maar hoe nu toch dat stuk gewaagd, 
Zoo digt bij 's vijands vloot? 
Want als zij zien, dat ik mij keer, 
Ben ik nog binnen schoot.’ 
Zoo denkt hij; maar zijn kloek verstand 
Vindt dra een middel uit, 
Dat, schoon hij koerst met volle zeil, 
Hij echter 't vaartuig stuit: 
Hij neemt een lijn, en bindt daaraan 
Een' welgeschikten last, 
Werpt dien behendig overboord, 
En maakt zich daaraan vast. 
Nu zeilt de Britsche vloot vooruit, 
En hij drijft achteraan, 
Tot dat hem de afstand gunstig schijnt, 
Om 't waagfluk te bestaan. 
Hij sluit zijn wachters, met beleid, 
Daar, waar zij liggen, op, 
En wendt zijn schuit, en koerst nu heen, 
En haalt het zeil in top. 
Daar hoort hij 't balderend geschut; 
Maar keeren doet hij niet, 

{==558==} {>>pagina-aanduiding<<}

Ofschoon hij 's vijands vloot en wal 
Nog achter blaauwen ziet. 
Nu wringt hij 't roer en stuurt de schuit, 
Dan haalt hij 't zwaard op zij', 
Dan gooit hij weêr de fokken om, 
Te loever en aan lij; 
Dan giet hij weêr de zeilen nat, 
Of zet het roer weêr vast, 
En klimt dan langs de touwen op, 
Tot boven in den mast, 
En tuurt daar voor- en achterwaarts, 
Of hij geen' vijand ziet, 
Of hem geen schip weêr achterhaalt, 
Of niets hem weêrstand biedt. 
Nu daalt de nacht, en 't windje blaast 
Hem huilend sneller voort; 
Een koelte, die bij zomerweêr 
Maar zeldzaam wordt gehoord. 
De nacht verdwijnt; de morgen daagt, 
En wekt zijn wachters op; 
Hij hoort 't geschreeuw, 't gevloek, 't geraas, 
Hun bonsen, hun geklop; 
Zij roepen: ‘'t Kost u 't leven, zoo 
Ge ons niet in vrijheid stelt! 
Maak los! wij laten u dan vrij, 
Of - beef voor ons geweld!’ - 
‘Neen,’ roept hij, ‘neen, 't kost u het licht, 
Zoo gij niet rustig zwijgt! 
Zou hij zich weêr in boeijen slaan, 
Die zoo naar vrijheid hijgt?’.... 
Nu breken zij de luiken los; 
Maar niets verbluft zijn' moed; 
Hij roept: ‘De vrijheid is voor mij, 
Of hier, hier stroomt mijn bloed!’ 
Zijn forsche hand omvat een spaak; 
Hij slaat - zijn vijand zwicht, 
En ijlings sjort hij nu het luik, 
Met touwen, vaster digt. 
Daar klemt hij 't roer weêr in de hand, 
En zeilt kloekmoedig voort; 
Terwijl hij van zijn wachters niets, 
Dan stil gemompel, hoort. 
Doch eindlijk kermen zij van dorst, 
En smeeken hem om brood; 
Hun moed bezwijkt; de honger vlijmt; 
Zij zwichten voor den nood. 
‘Neen!’ roept hij, ‘ik geef spijs noch drank, 
Vóór gij, bedaard en stil, 
In alles mij gehoorzaam zijt, 
Mij geeft hetgeen ik wil. 

{==559==} {>>pagina-aanduiding<<}

Nog onder bij u ligt een fok; 
Steekt die dit gat dan door.’ 
Terstond ziet hij zijn' wil volvoerd, 
En ruilt er nooddruft voor. 
Nu haalt hij nog een' lap er bij, 
En voert een' sneller' gang, 
En houdt met spijs en drank voortaan 
Zijn' vijand in bedwang. 
Zoo zeilt hij, tot de middag daalt, 
Verlangend naar het land, 
En klimt weêr boven in den mast, 
En hangt in 't slingrend want. 
Daar ziet hij 't land! daar blaauwt het duin! 
Maar ach! ook ginds een mast, 
Een mast - een schip! ‘Wat nu gedaan? 
Een vijandschip is 't vast!’ 
Zoo denkt hij: ‘Hoe nu best gezeild, 
Dat ik dat schip vermij? 
Maar wenden, neen, dat kan ik niet, 
Dat 's tegen wind en tij; 
Het moet vooruit met volle vlugt: 
Waartoe dan tijd vermoord?’ 
Hij vat, met kloeke hand, weêr 't roer, 
En zeilt weêr moedig voort. 
Hij nadert, en - herkent de vlag; 
Wat heil! niet ver van 't strand 
Ziet hij, van 't lang gevreesde schip, 
De vlag van 't vaderland! ... 
Als overwinnaar toeft hem nu 
Het einde van den strijd; 
Zijn' vijand ziet hij in de boei, 
Zichzelv' er van bevrijd. 
Hij klimt van boord en staat in zee, 
Groot, moedig als een vorst; 
Zijn vrouw waadt door het bruisend nat, 
En klemt hem aan haar borst; 
Een vloed van vreugdetranen stroomt; 
Hoe is zijn ziel verrukt, 
Nu hij zijn trouw en hartig wijf 
Weêr aan zijn' boezem drukt! - 
O, nijdig lot! waarom die held 
In visscherlijk gewaad? 
Waarom dus in vergetelheid 
Zijn fiere heldendaad? 
Had hij een' hooger' rang bekleed, 
Men schonk hem goud en eer; 
In zulk een' vond het vaderland 
Misschien De Ruiter weêr. 



{==560==} {>>pagina-aanduiding<<}

De schildpad muzikaal.

Rameau, de vermaarde Musicus, aan wien de Fransche muzijk de kiem der omwentelinge is verschuldigd, welke dezelve, kort na zijn overlijden, ondervond, was zoo zeer doordrongen van de groote uitgebreidheid zijner kunst, dat er nagenoeg niets in de gansche bezielde Natuur bestond, wat zijner opgewondene verbeelding geen voorwerp tot bewijs opleverde. Zich op zekeren dag naar het landhuis van een' zijner vrienden begeven hebbende ten middagmaal, stond rameau versteld, zijnen vriend verzeld en gevolgd te zien van twee groote Schildpadden, welke deze tam gemaakt had. ‘Parbleu!’ riep rameau uit, ‘ik wilde wel eens weten, of deze domme en logge dieren ook vatbaar zijn voor eenig muzikaal gevoel.’ Deze uitroep ging, als onopgemerkt, voorbij; maar op het dessert werd een groote overdekte schotel opgedragen, geknoopt in een servet. De gastheer verzocht rameau, denzelven te ontblooten, en met eene soort van grappige ontsteltenis zag hij nu op eens de grootste dier beide Schildpadden, het mannetje, levend voor zich. ‘Mijneheeren!’ dus nam thans zijn vriend, op zeer deftigen toon, het woord: ‘Men heeft wel eens getwijfeld, of de Schildpad al of niet, tot zekeren graad, gevoelig zij voor de muzijk. Ziethier het oogenblik, om de zaak op te klaren. Dat de Heer M., met eene treffelijke stem begaafd, de goedheid hebbe, zich op ééne knie te buigen tegenover dit couvert, en in deze houding, met eene zachte stem, het air te zingen: Tout ce qui respire reconnait l'empire du charmant amour; opdat wij zien mogen, wat, bij het trapswijs zwellen der toonen, de zoete melodie van dit muzijkstuk op de zintuigen van den plompen en stompen colas vermoge.’ De voorslag, met geestdrift aangedrongen door rameau, werd aangenomen, en de zanger hief, geknield, en de kin gelijk met de
tafel, voornoemde aria aan. Colas, na, gedurende eenige oogenblikken, zoo het scheen, naar hem te hebben geluisterd, stak nu weldra den kop geheel buiten zijne schelp, keerde denzelven naar den nieuwen orpheus, zag hem aan, rekte den hals uit, en betoonde eene zoo stellig uitgedrukte oplettendheid, dat rameau naauwelijks zijne vervoering konde bedwingen. Maar hoe zeer klom dezelve, toen de zanger ten laatste zijne volle stem deed klinken, en men colas zijn' schotel zag verlaten, en, met zoo veel spoeds, als waarvoor eene Schildpad vatbaar is, den mond zag naderen, vanwaar de toonen voortkwamen, en daar, in eene soort van opgetogenheid, onbewegelijk vertoeven! - ‘Hij bemint de muzijk, Mijneheeren! hij bemint de muzijk!’ riep rameau al snikkend uit, terwijl hij op het beest toeschoot, hetzelve in zijne armen drukkende en met liefkozingen overladende.

Meng. bl. 425, in den eersten regel der eerste aanhaling, staat Comparatio en notologische, in stede van Comparativ en nosologische.


{==561==} {>>pagina-aanduiding<<}

Mengelwerk.

Vergelijking van keizer Julianus, bijgenaamd De Afvallige, en koning Frederik II van Pruissen.

(Door den Schrijver der Vergelijking van hannibal en marlborough.)

Onder de Vorsten, die, en in aanleg, en in wijze van opleiding, en in denk- en handelwijze, en in talenten, groote overeenkomst met elkander vertoonen, behooren voorzeker julianus, de bekende Romeinsche Keizer, vijand der Christenen, en frederik de Groote, Koning van Pruissen, Beschermheer van de Wijsgeeren der achttiende Eeuw. Deze overeenkomst is reeds treffend in beider lotgevallen in hunne jeugd. Beiden waren Vorstenzonen, doch in doodsgevaar aan een achterdochtig Hof; lang van het bestuur verwijderd, en daardoor als van zelf tot de studie gedreven, die naderhand door beiden zoo hartstogtelijk bemind werd. Hoe geleken zij ook naar elkander in staatkundige beginselen, in spaarzaamheid hunner bijzondere hofhouding, in liefde tot het welzijn des Staats, in kunde en dapperheid ten oorloge, in liefde bij den krijgsman, in zucht tot veroveringen, en eindelijk in dien ongelukkigen afkeer van het Christendom, bij beiden door in de jeugd ingezogene vooroordeelen veroorzaakt! Doch bijkans in even zoo vele opzigten verschilden zij van elkander. Juliaan was Heiden ter goeder trouwe, frederik een Ongeloovige; de eenvoudigheid van juliaan was gemaakt, die van frederik hem natuurlijk eigen. Frederik was in den oorlog voorzigtiger, doch in de staatkunde (in weerwil van zijnen Anti-Machiavel) minder opregt, dan de Keizer. Doch beschouwen wij hen meer in bijzonderheden.
Koning frederik willem I van Pruissen,

{==562==} {>>pagina-aanduiding<<}
frederik's Vader, was bijna in alle opzigten het tegenbeeld van constantius, den Oom en voorganger van julianus. De eerste was stipt zedelijk, zeer spaarzaam, en had in zijn voorkomen en gedrag veel meer van een' ruwen krijgsknecht, dan van een' Koning: wetenschappen en kunsten verachtte hij, en was aan de kerkelijke regtzinnigheid, naar de leer der Hervormden, ten strengste gehecht. De jonge frederik, van die ruwe manieren afkeerig, reeds vroeg met de Muzen gemeenzaam, moest eenen tegenzin gevoelen tegen de Pedanten, die hem den Godsdienst naar de toen gebruikelijke sleur wilden inprenten, zonder of het hart of het denkend verstand te voldoen; terwijl hij tot Godsdienstplegtigheden gedwongen werd. Constantius daarentegen, geheel aan Oostersche pracht en weelde overgegeven, liet zich en het Rijk door verachtelijke Gesnedenen regeren; hij verkwistte 's lands gelden op de onverantwoordelijkste wijze, en vond zijn hoogste vermaak in het zisten en beslissen van duistere punten der Godsdienstleer, zoo als van de Godheid van christus, waarin hij, met begunstiging der Arianen, eenen vasten geloofsregel zocht voor te schrijven. Deze ellendige haarkloverijen, soms over eene letter, moesten het Christendom ongemeen veel nadeel doen; en, daar wetenschap en kunst aan het Hof van Konstantinopel geenszins gezien waren, moest een jeugdig gemoed, vol aanleg tot al wat schoon en groot was, met diepen afkeer voor dat Hof vervuld worden, die dan wel spoedig tot afkeer voor den Godsdienst, dien het Hof begunstigde, oversloeg. Hierbij kwamen twee beslissende omstandigheden voor beiden. De Broeder van juliaan werd, als muiteling, vermoord; hij zelf werd gevankelijk naar Milaan gesleept, waar hij zeven maanden in
doodsgevaar gevangen zat, zonder nogtans voor den tiran te willen kruipen, tot dat hij eindelijk door de voorspraak der Keizerin ontslagen, en (onschadelijk voor de Hovelingen) naar Athene gezonden werd, waar hij zijne zucht voor de letteren ruimschoots voldoen kon. Hier vond hij de scholen dier Wijsgeeren, van welke hij

{==563==} {>>pagina-aanduiding<<}
reeds vroeger in Kappadocië en Jonië onderwijs had genoten; hij, die te voren slechts uit afgeleide beken gedronken had, laafde zich thans aan de bron; de Heidensche Godsdienst, de Heidensche Wijsbegeerte werden hem thans dierbaar, naar mate de heerschende Christenen, door de afschuwelijkste vervolgingen van andersdenkenden onder hunne broederen, dieper in zijne schatting daalden. Wat moest hij denken van eenen Bisschop macedonius, die dezulken, welke wegens verschil in denkwijze bij hem het avondmaal niet wilden gebruiken, den mond met een houten werktuig deed openhouden, en er het gewijde brood met geweld insteken, of aan teedere maagden, door eene soort van pijnbank, de borst tusschen twee planken wringen; terwijl geheele scharen van zoogenoemde ketters vermoord werden, en geheele dorpen, steden, ja gewesten woest lagen? Zoo iets, kon julianus denken, had men in den dienst der oude Goden (die hij voor 't overige slechts als hoogere wezens vereerde, aan eenen Oppergod ondergeschikt) nimmer gezien noch gehoord. - Door het lezen der schriften van den Sophist libanius in zijn nieuw geloof versterkt zijnde, gebeurde het hem echter veel later, eerst als Keizer, dien Geleerde te ontmoeten en tot vriend te bekomen.
Ook fredbrik werd, uit hoofde eener minnarij met eene Engelsche Prinses, door zijnen Vader in hechtenis gezet en met den dood bedreigd, waarvan hem alleen de voorspraak van Keizer karel VI en van de Staten-Generaal der Vereenigde Nederlanden redde (*). Hij bleef nu eene poos te Kustrin gevangen, en voorts van het Hof verwijderd; doch in die afzondering vond hij ook, gelijk julianus, den troost der Zanggodinnen. Leden

{==564==} {>>pagina-aanduiding<<}
der toen geheel op den Franschen voet ingerigte Berlijner Akademie der Wetenschappen, een Marquis d'argens (*), een maupertuis en anderen, gaven aan zijnen geest eene Fransche plooi, en wijdden hem in de verborgenheden der ongeloovige school van voltaire, waarvan zij zelve warme aanhangers waren, in. Hij zelf hield weldra eene drukke briefwisseling met voltaire. Het gebeurde echter frederik eerst veel later, reeds als Koning, dien libanius der achttiende Eeuw te Berlijn te ontmoeten. De geest, de vlugheid, het Attische zout, zelfs de beschaafde taal dezer Franschen staken ongemeen gunstig af bij de ruwheid, plompheid en belagchelijke pédanterie der onderwijzers, wier lessen frederik gehoord had, en der menschen, met welken hij dagelijks moest verkeeren. Nogtans is hij veel minder verschoonlijk, dan julianus; want Pruissen was geheel vrij van alle gruwelen der vervolging om den Godsdienst, die gene beleefde, en bezat Geleerden als wolff en beausobre, en bevallige Schrijvers als formey, die allen opregtelijk het Christendom aanhingen, terwijl de eerste onder de Wijsgeeren van zijnen tijd eene der aanzienlijkste plaatsen bekleedt.
Doch men moet zeggen, dat de uitwerkselen bij julianus ook veel geweldiger waren. Dat hij de Christenen, terstond na de aanvaarding zijner Regering, niet vervolgde, was denkelijk minder het gevolg van edelmoedigheid, dan van voorzigtige staatkunde. Wat hij doen kon, deed hij; hen bespotten, en hun de beoefening der fraaije letteren en wetenschappen verbieden. Hij deed dus omtrent de Christenen, hetgeen sommige Ministers wel voor geheel Europa zouden wenschen te doen; hij zocht de domheid, als het beste middel tot wering van krachtbetoon, te verspreiden. Hij gaf den Heidenen de tempels terug, die de Christenen hadden bezet, en

{==565==} {>>pagina-aanduiding<<}
zocht (ijdele poging!) zedelijk onderwijs met den Heidenschen eerdienst te verbinden. Frederik, daarentegen, was geen vervolger. Hij kon zulks ook niet, uit gebrek aan magt. In weerwil zijner betuiging, dat het Deïsmus, die reine aanbidding des Hoogsten Wezens, zeer vele aanhangers won (*), waren die aanhangers toch slechts eene zeer kleine schaar, met de menigte der Christenen vergeleken, en, uit den aard van hun stelsel, veel te onverschillig, om ernstig op vervolging te denken. Spot was dus het éénige wapen, 't welk den Koning overbleef, en waarvan hij zich niet zelden, meestal echter in vertrouwelijke brieven aan zijne vrienden, of losse stukken, bediende; doch voorts liet hij elk in zijne denkwijze ongemoeid, beschermde de Roomschen in Silezië en Polen, en zelfs de Jezuiten, toen zij reeds algemeen verbannen werden. Toen voltaire hem, zoo men wil, aanzette, om aan de Geestelijken der onderscheidene gezindten hun jaargeld te onthouden, weigerde hij zulks. Ook was hij daardoor bij alle zijne onderdanen bemind en gezien; terwijl julianus zich den wrok aller Christenen, zoo wel Arianen als Athanasianen, door zijne onverdraagzaamheid op den hals haalde. Groot, nogtans, was de invloed van 's Konings denkwijze op zijne Eeuw en op zijn land; te grooter, omdat hij slechts den stroom volgde, tegen welken juliaan oproeijen wilde. Gelijk toch in zijnen tijd het Christendom algemeen voor redelijker gehouden werd dan het Heidendom, zoo vonden in de achttiende Eeuw de Engelsche en
Fransche Wijsgeeren het Christendom niet redelijk genoeg, en hunne schriften werden veel gelezen. Toen nu Pruissens Koning blijkbaar het ongeloof in zijne bescherming nam, toen stak de Neologie, of de verklaring der H.S. naar eigene denkbeelden meer dan naar den letterlijken zin, het hoofd op. De steinbarts, de bahrdts, de tellers verspreidden onbelemmerd hunne gevoelens. Naau-
{==566==} {>>pagina-aanduiding<<}
welijks was frederik dood, of zijn Neef en opvolger stuitte zulks door het bekende Religions-Edict. De gevolgen, nogtans, dezer leerwijze duren nog voort, en zullen waarschijnlijk veel meer invloeds op de godsdienstige denkwijze blijven behouden, dan juliaan's hartstogtelijke, onberadene stappen.
Doch het waren niet alleen de omstandigheden, die dit verschil in handelwijze tusschen de twee Regenten bewerkten. Ongeloof boezemt natuurlijk onverschilligheid in, en frederik schijnt omtrent de hoofdpunten zelfs van den Natuurlijken Godsdienst weinig zamenhangende, weinig bepaalde begrippen te hebben gekoesterd, hetwelk natuurlijk zijne zucht tot Proselytenmakerij moest verzwakken. Juliaan, daarentegen, was geenszins ontbloot van godsdienstig gevoel. Hij trachtte zich, uit hetgeen nog van den ouden Godsdienst van homerus en hesiodus te redden was, eene nieuwe Godsvereering te scheppen, veredeld door de begrippen van pythagoras, plato en zeno, waarin de Ondergoden of Demonen slechts het Hof van den hoogsten God uitmaakten, die aan dezelve het bestuur over de menschelijke zaken toevertrouwde, omtrent zoo als plato zulks zoo wijsgeerig in zijnen Timéus ontwikkelt (*). Zelfs van het Christendom wilde hij de zorg voor de armen, de leerredenen en het godsdienstig onderwijs in 't algemeen (juist de zwakke zijde des Heidendoms) overnemen. Zijne zucht voor de oude Dichters en Wijsgeeren, die allen offeranden hadden gebragt en in voorteekenen hadden geloofd, of toch gezegd daarin te gelooven, deed hem ook hierin de Heidensche gebruiken, zelfs tot in het ongerijmde toe, volgen. De
Epicureërs daarentegen, die met dit alles den draak staken, waren de voorwerpen van zijnen afkeer. Natuurlijk wenschte hij zijn voorbeeld gevolgd te zien, en vandaar zijn afkeer tegen de Christenen, die hem van hunnen kant ook niet spaarden; terwijl

{==567==} {>>pagina-aanduiding<<}
de eerbied voor de Koninklijke Majesteit, die bij den Duitscher is ingeworteld, bij frederik's onderdanen alle aanmerkingen op zijn ongeloof verhinderden, waardoor hij dus niet te meer werd verbitterd.
Beschouwen wij juliaan en frederik als Regenten, zoo was de vorm van hun bestuur bij beiden billijk en doorgaans regtvaardig. Alle misbruiken te weren, 's lands schatkist zoo veel mogelijk te verbeteren, het land te doen bloeijen, en het Regt zonder aanzien des persoons te doen heerschen, waren de beginselen van beider Regering. Had juliaan langer geleefd, hij zou ongetwijfeld zijn Rijk van binnen en buiten in eenen ontzagverwekkenden staat gebragt hebben; thans duurde zijn bestuur slechts twee jaren. Frederik, daarentegen, mogt, in eene Regering, die bijna eene halve Eeuw vervult, Pruissen tot eene der groote Mogendheden van Europa verheffen. Het bestuur door billijke en regtvaardige handen waargenomen; de landmagt van 70,000 op 200,000 man gebragt; de grootste verbeteringen in de regtsoefening en wetgeving; de onbebouwde landen met volkplantingen bezet, en, niettegenstaande de zware oorlogen, geen stuiver schuld, en eenen schat van vele millioenen klinkende munt aan het land nagelaten: zie daar het werk der Regering van frederik den Grooten! Doch hij had slechts het voorbeeld, den gegeven stoot van zijnen Vader te volgen, wien niemand van verkwisting zal beschuldigen; julianus moest, om de geldmiddelen te verbeteren, eene geheele hervorming aan zijn Hof bewerken (*).

{==568==} {>>pagina-aanduiding<<}

En dit brengt ons tot eene andere bijzonderheid, waarin beiden overeenkwamen; de soberheid hunner eigene leefwijze. Juliaan was pas aan de Regering gekomen, of hij schafte allen overtolligen stoet van hofhouding af, die zijn voorganger constantius zoo buitengemeen had aangehouden. De Oostersche weelde van het Hof van Konstantinopel maakte voor eene waarlijk Spartaansche soberheid plaats. Door één besluit verdwenen duizend schenkers, duizend koks en duizend barbiers, en welke barbiers! Op de vraag van den Keizer, hem van zijn' baard te ontdoen, verscheen een prachtig gekleed Heer. ‘Ik heb naar een' baardscheerder gevraagd,’ zeide juliaan, ‘en naar geen' Minister van Finantiën!’ Doch hij had zelfs den dienst dier lieden zelden noodig; want hij droeg gewoonlijk, uit wijsgeerige gemaaktheid, een' langen baard, waarover de Antiochiërs hem zoo zeer bespotteden. Zoo ging dan die soberheid en eenvoudigheid tot slordigheid en onzindelijkheid over: hij zelf beroemt zich, in den Misopogon, op zijne lange nagels, zijne vingers vol inkt, zijnen langen en (om de meer kiesche uitdrukking van gibbon boven die des Keizers zelv' te gebruiken) welbevolkten baard (*). - Zoo erg was het nu toch met frederik niet. Ik onderzoek niet, of het waar zij, dat de groote man naauwelijks zes hemden tot zijn gebruik had. Zelfs door het afzigtig gebruik van snuif bereikte hij toch de hoogte of - laagte van julianus in dit opzigt niet; ook blijkt het uit alles, dat deze onzindelijkheid het gevolg van nalatigheid, niet van eene wijsgeerige pédanterie was. Het vernederen van een' prachtig uitgedosten kleermaker, dien hij, om deszelfs
trots te breken, op daniel VIII:8 wees (†), mag als een tegenstuk tot het geval met den barbier bij julianus dienen. Die zuinigheid, nogtans, was eene der oorzaken, waardoor Pruissens Mo-
{==569==} {>>pagina-aanduiding<<}
narchij dien trap van grootheid beklom, zonder schulden te maken, waarmede een gewoon Vorst, die de staatsie en weelde bemint, haar overladen zou hebben. Te dringender was deze spaarzaamheid, bij 's Konings zucht tot veroveringen; eene derde overeenkomst, die hij als Regent met juliaan heeft.
Het is iets zonderlings, dat juist de voortreffelijkste Vorsten veeltijds met dit euvel besmet zijn. Wie herinnert zich niet cyrus, darius I, trajanus, karel den Grooten, eduard III van Engeland, peter den Grooten? Deze zucht deed julianus op Perzië, gelijk frederik op Silezië vlammen. Beide oorlogen waren onregtvaardig. Pruissen had misschien aanspraak op eenige kleine Vorstendommen van Silezië, nimmer op het geheel. De Dochter van den man, wien hij het leven te danken had (Keizer karel VI), beklom den troon haars Vaders, en deze plunderde hij! - De Koning van Perzië bood den Romeinschen Keizer de hand tot vrede. In weerwil van dit alles werd door onze beide helden de oorlog verklaard, doch met een' zeer verschillenden uitslag. Frederik veroverde Silezië in ééne maand, en behield het in nog vier schitterende veldtogten (1741, 1742, 1744, 1745). Julianus maakte groote vorderingen in Perzië; hij drong tot bij de hoofdstad Ktesiphon door; maar juist deze onberadene vooruitgang, die het bederf van eenen karel XII en napoleon is geweest, was het ook van julianus. Twee onbegrijpelijke stappen in dezen veldtogt toonen aan, dat julianus in den oorlog meer zijne roemzucht dan zijn beleid gehoor gaf, en zijne geleerdheid op de ongelukkigste wijze toepaste. Hij verbrandde, namelijk, zijne onmisbare vloot, om te overwinnen of te sterven, en verwierp alle aanbiedingen van vrede des Perzischen Konings, omdat
alexander ook de voorslagen van darius van de hand had gewezen! Zijne nederlaag en dood waren het gevolg dezer onvoorzigtigheid. - Hoe veel hooger staat frederik hier als Staatkundige en Veldheer! Hij vergenoegt zich met Sile-
{==570==} {>>pagina-aanduiding<<}
zië, en geeft de hand tot vrede, zoodra de Keizerin hem dit laat. Ééns deed hij een' onberadenen inval in Boheme (1744), doch wist zich spoedig uit die ongelegenheid te redden, en zijn ongeval door nieuwe zegepralen te wreken.
Wanneer wij den grooten zevenjarigen oorlog, die worsteling van een middelmatig Koningrijk tegen twee magtige Keizerrijken, met het krijgshaftige Frankrijk, Zweden en verre de meeste Duitsche Vorsten vereenigd, beschouwen, zoo staat ook hier de Pruissische held verre boven den Romeinschen Veldheer, die ook wel vele krijgshaftige Volken, de Allemannen, Franken en Chamaven, eer hij nog Keizer was, in Gallië overwon, maar die daartoe de Romeinsche krijgstucht en krijgskunst te baat had. Nogtans is de slag bij Straatsburg, waarin de Cesar met 13,000 man 35,000 Allemannen versloeg, meer of min te vergelijken met dien van Leuthen, waar 30,000 Pruisen 90,000 Oostenrijkers verdreven. Maar ook hier komt aan frederik de meerderheid toe. Die 90,000 man waren geene Barbaren; het waren Oostenrijkers, even zeer in de krijgstucht geoefend als de Pruisen, en wier Veldheeren niet minder bedreven waren; maar de hoogere krijgskunst des Konings, en zijne gelukkige navolging van het voorbeeld van epaminondas bij Leuktra, deden hem de zege bevechten. Het was hier, waar zich vooral die vurige gehechtheid der Pruissische krijgslieden aan hunnen Koning vertoonde, die ook bij zoo vele andere gelegenheden uitblonk, en door zijne minzaamheid, ook omtrent den gemeenen soldaat, zoo zeer verhoogd werd. - Die zelfde liefde des krijgsmans bezat juliaan in eene hooge mate. Zij was het, die hem, door onweêrstaanbaren aandrang, nog bij den leeftijd van zijnen Oom constantius, het Keizerlijk purper deed aannemen, en hem daarin
handhaafde.
Als mensch was julianus ongetwijfeld achtingwaardiger, door zich te vertoonen zoo als hij was. Men kan hiertegen inbrengen, dat hij gedurende het leven van zijnen voorganger den Christelijken Godsdienst huichelde, dien hij toch in zijn hart versoeide; doch men bedenke

{==571==} {>>pagina-aanduiding<<}
den drang der noodzakelijkheid: het Heidendom vormt geene martelaars, en de vereering van den God der Christenen was, strikt genomen, niet onbestaanbaar met het Polytheismus. Maar voorts veinsde de Neef van constantius geene deugden, die hij niet bezat. Zijne staatkunde was opregt; en zoo hij onder eede betuigt, van het voornemen der soldaten, om hem tot de Keizerlijke waardigheid te verheffen, onkundig geweest te zijn, heeft men geene reden, om hem niet te gelooven. Zijne aanneming des Heidendoms had plaats, terstond nadat hij constantius niet meer behoefde te vreezen, en wij lezen geene trekken van veinzerij, die hem zouden hebben onteerd; terwijl zijne schriften ons het getrouwe afbeeldsel zijner Regering en van zijn karakter vertoonen. - Geheel anders was het met frederik. Hij weêrleide de staatkunde van machiavel, die hij toch inwendig omhelsde. Vanwaar anders zijn beurtelings vrede sluiten en vernieuwen des oorlogs, zonder eenige aanleiding, tegen Oostenrijk, en vooral zijne verfoeijelijke handelwijs omtrent Polen, welke door niets verdedigd kan worden? Nog is de wereld niet zeker, of het schelmstuk der verdeeling van dat land van hem, van zijnen Broeder hendrik, of van de Russische katharina afkomstig is; doch, hoe het zij, hij was een der belanghebbenden en deelgenooten in dat onverantwoordelijk feit. Met dat alles maakte hij aanspraak op den naam van Wijsgeer, en trachtte in zijne geschriften daden te verbloemen, wier onbestaanbaarheid met de eerste regelen der zedelijkheid hij zelf moet hebben ingezien. Wij spreken niet eens over de slagtoffers van zijnen geheimen wrok, zoo als den Baron van der trenck, dien hij jaren lang te Glatz en Maagdeburg in de
afgrijselijkste kerkers deed zuchten. Hoe handelde daarentegen juliaan met de Antiochiërs, die hem beleedigd hadden? Hij schreef eene Satire tegen hen! - Dit brengt ons tot het laatste punt van overeenkomst.
Wij moeten beiden, namelijk, nog beschouwen als Schrijvers. Beiden verkozen hunne moedertaal niet tot

{==572==} {>>pagina-aanduiding<<}
mededeeling hunner gedachten. Doch dit is in julianus veel meer dan in frederir te verschoonen. Te Konstantinopel, waar men veelal Grieksch sprak, geboren, in Griekenland opgevoed, en meest met Grieksche Schrijvers bekend, is het niet te verwonderen, dat hij de Grieksche taal tot zijne geschriften verkoos. Dezelve was ook, sedert de dagen van plutarchus en lucianus, veel rijker aan meesterstukken, dan de telkens meer verbasterde Latijnsche: een zijner voorgangers, de wijsgeerige Keizer marcus aurelius, had hem zelfs, door het schrijven in de Grieksche taal (*), een voorbeeld gegeven. Maar voor frederik is het onverschoonlijk, dat hij zijne mannelijke, schoone, rijke Duitsche moedertaal altijd veracht, en in het Fransch heeft geschreven. 't Is zoo, in zijne jeugd waren de werken der Eeuw van lodewijk XIV verre boven alles, wat Duitschland toen in beschaafde letteren had opgeleverd, verheven, en een voltaire, d'argens, jordan konden hem groote vooringenomenheid met hunne taal en letterkunde inboezemen; dan, toen de hallers, hagedorns, klopstocks, kleists, gellerts en wielands te voorschijn kwamen, toen was het onbillijk, nog de Fransche taal hooger te schatten, Duitschlands reuzenschreden in de fraaije letteren te miskennen, en Poëzij en Geschiedenis in de taal van een door hem overwonnen Volk te beoefenen. Ééne verontschuldiging kan hiervoor ingebragt worden. Onder de harde voorwaarden, onder welke zijn Vader hem de vrijheid schonk, waren
ook deze beide: dat hij nooit lezen of schrijven mogt, dan over zaken, de Domeinen betreffende, (natuurlijk Hoogduitsch) en geen Fransch spreken (†). Lezen, schrijven en Fransch spreken werd dus onder ééne klasse gebragt, en moest door hem als verbodene goederen beschouwd worden. Later bekwam zijn lot wel eene geheel andere wending; maar de plooi, die zijn geest ge-
{==573==} {>>pagina-aanduiding<<}
nomen had, bleef dezelfde; het Fransch werd hem, gelijk het schrijven, eene behoefte, en latere regeringszorgen beletteden hem misschien, zijne vaderlandsche letterkunde te beoefenen, in welke hij nogtans aan gellert's fabelen regt deed. Maar zijn smaak was zoo slecht, dat hij aan de Henriade de voorkeur gaf boven de Ilias (*). Voorts was hij een goed Geschiedboeker zijner eigene krijgsverrigtingen op het voetspoor van cesar, ook een goed staat- en krijgskundig Schrijver, maar een slecht Dichter. Het doet hem nogtans eere, dat hij zulks volmondig erkende, blijkens zijne klagt aan jordan, dat Phebus hem zoo sober bedeeld heeft, en zijn verzoek aan voltaire, dat hij hem toch in zijne beoordeelingen niet ontzien mogt. - Julaan, daarentegen, zal onder de Schrijvers, die door fijne satire, oordeelkunde en wijsbegeerte uitmunten, altijd eene belangrijke plaats bekleeden. Zijne Cesars, zijn Misopogon, zijne Brieven zijn voor de kennis dier tijden en zeden, en voor die van zijn eigen karakter, hoogst belangrijk, en zijn zuivere Grieksche stijl, in zulk eene late Eeuw, doet hem als eenen waardigen leerling van libanius kennen. Daarbij bedenke men, dat juliaan, bij alle zijne krijgs- en staatszorgen, in zijn tweeëndertigste jaar overleed, en dus aan zijne werken niet die volkomenheid geven kon, welke zij waarschijnlijk anders wel zouden bereikt hebben.
Alles bij elkander nemende, komt het ons voor, dat frederik grooter Regent en Krijgsman, juliaan beter Mensch en Schrijver geweest is.


{==574==} {>>pagina-aanduiding<<}

Bijdrage voor de geschiedenis van het despotismus.

In het tijdsgewricht, dat wij beleven, schijnen zich twee groote opiniën den voorrang te betwisten, en de menigvuldige werken over staatkunde en oeconomische politiek zijn tusschen beide verdeeld. Aan de eene zijde hoort men het willekeurig en eenhoofdig bestuur, als de gelukkigste regering, opvijzelen; terwijl, aan den anderen kant, een grondwettige vorm, als de redelijkste, zekerste, en Vorsten en volken het meest passende, wordt gehouden: dat is te zeggen, men staat in twijfel, aan welke regering men de voorkeur zal toekennen, aan die van Turkije of Engeland.
In ons Vaderland, waar de wet immer souverein was, en waar dus de Natie, als-het ware, meer geïdentifieerd met dat denkbeeld, geen bestuur anders als mogelijk beschouwt, dan hetgene op dezelve rust, vindt die twist minder ingang. Wanneer al eenige weinigen, uit dweepzucht, of verkrachting van alle gezond verstand, het despotismus willen verheffen, vinden zij, in de algemeene verachting, spoedig hun verdiend loon. Maar, waar men elders het oog sla, daar staan de twee denkbeelden, als vijandige partijen, tegen elkander over, en de vlam der tweespalt, daardoor verwekt, dreigt schier geheel Europa door te breken. Wij bewonderen den Griek, die, ter verkrijging van eene gematigde vrijheid, alles wil opofferen; terwijl wij den Spanjaard, Piemontees en Napolitaan met medelijden of minachting beschouwen, die zich zijne Constitutie en wet goedwillig liet ontnemen, om zijnen nek onder een barbaarsch juk te krommen.
Het schijnt, dat de voorstanders van het willekeurig gezag hunne oogen opzettelijk sluiten voor de onwraakbaarste getuigenis der geschiedenis. Redelijkheid en gezond verstand zal men bij hen te vergeefs zoeken. En ook, welke hersens, opgevuld door de magtspreuken eener doldriftige partij, of aangevuurd door eene allesverteren-
{==575==} {>>pagina-aanduiding<<}
de eigenbaar, zijn vatbaar voor billijke teregtwijzing? Frankrijk is de ijverige kweekschool der verderfelijkste systemas. En wanneer de verdwaalden slechts een oog op hunne eigene historie wilden slaan, dan ware het pleit ras voldongen; dan zouden zij ontwaren, dat voormaals regt en billijkheid bij hun bestuur ijdele klanken, en verguizing van elk natuurlijk regt aan de orde van den dag, waren; dan zouden zij zien, hoe schaamtelooze boeleersters en bijzitten kunde en deugd aan haar goeddunken opofferden, of geringe misstappen als ijsselijke gruwelen wreekten.
Onder de duizende slagtoffers der willekeur is hendrik mazers de latude wel een der meest in het oog vallende, geenszins het bloedigste. Op het kasteel van Craisach, in Languedoc, den 23sten Maart 1725, uit adellijke ouders geboren, was de krijgsdienst zijne natuurlijke bestemming en de Genie zijn geliefkoosd wapen. In zijn tweeëntwintigste jaar werd hij tot Luitenant aangesteld, en begon onder de belegeraars van Bergen-opzoom zijne loopbaan. De natuur had hem met alle mogelijke begaafdheden versierd; doch die alle werden door eene overdrevene eerzucht voor altijd nutteloos gemaakt. De vrede van 1748 stoorde zijne droomen van spoedige verheffing; en hij kon het denkbeeld niet verdragen, om jaren achter den anderen in denzelfden rang te verkwijnen. Geene kruiwagens hebbende, besloot hij tot een middel de toevlugt te nemen, dat zijn geheele volgende leven vergalde. Hij wist, dat 's Konings bijzit, de vermaarde Markiezin de pompadour, alles regeerde, en meende, dat hij, door hare bemiddeling, al spoedig tot de hoogere standen van den krijgsdienst zoude opklimmen. Onbekend bij haar, wilde hij zich ingang verwerven, en voordeelig voor zich innemen. Hij zendt haar een pakje met zekere kruidstof over de gewone post, vliegt toen dadelijk naar Versailles, weet gehoor te verkrijgen, en meent haar diets te maken, dat er te Parijs eene zamenzwering tegen hare persoon bestaat, waarvan een pakje, dat zij den volgenden dag moest ontvangen,

{==576==} {>>pagina-aanduiding<<}
de onloochenbaarste getuigenis zoude inhouden. Eene doorslepene hovelinge laat zich door zulk eene grove list niet vangen. De Markiezin ontdekte terstond zijn doel, en zwoer, hem gestreng te straffen. Zonder eenig geregtelijk onderzoek, laat zij hem arresteren en in de Bastille werpen. Oogenblikkelijk bekent hij hier aan den Minister van Politie, berryer, zijnen misstap, en biedt berouw en boete, als de éénige hem mogelijke vergoeding, aan. Deze beschouwt het vergrijp als eene jeugdige losheid en onbezonnen list, en, voor het overige met den Luitenant ingenomen, besluit hij zijne voorspraak bij de Markiezin te zijn. Vruchteloos was zijn pogen. Zij eischt eene zware straf, en gebiedt, dat men hem naar Vincennes vervoere. Vrouwenwraak en beleedigde eigenliefde kennen geene palen. Vijftien maanden zuchtte latude in den bangen kerker te Vincennes, ontvlugtte toen, kwam te Parijs, waar hij zich schuil hield, zond van hier een request aan lodewijk den XV, en belijdt zijn misdrijf. Dit vond geen ingang: want 's Konings wil was volstrektelijk onderworpen aan dien zijner maîtresse. Zij doet latude op nieuw aanhouden, en beveelt, dat men hem in een der onderaardsche holen der Bastille werpe. Na achttien maanden van alle daglicht verstoken geweest te zijn, geeft berryer den jongen latude vrijheid, om eene betere kamer te betrekken. Hier ontmoet hij eenen anderen Officier, d'alegre de carpentras, mede een slagtoffer van pompadour's wreedheid. Gelijkvormigheid van rampen vereenigen hen, en, hoezeer beider lot door de vriendschap gelenigd werd, bleef de wensch tot ontvlugten even levendig. De vernuftige geest van latude en de behendigheid van d'alegre vinden eindelijk iets uit, waarmede zij kleine
hefboompjes vervaardigen; met deze breken zij de ijzeren staven, die in den schoorsteen gemetseld waren, om het ontsnappen te beletten, uit; zij weten zich touwen, eene ladder en allerlei soort van gereedschappen te maken, en beproeven nu hun geluk.
Zekere avond (die van den 25 Februarij 1756) was

{==577==} {>>pagina-aanduiding<<}
bestemd tot hunne bevrijding of - verdubbelde straf. Naauwelijks hebben de bewakers de twee belangvolle gevangenen verlaten, of deze klimmen, een voor een, den schoorsteen in, komen, beladen met al hunne instrumenten, gelukkig op de nok van het dak, hechten daar hun touw vast, en laten zich 360 voeten hoog langs hetzelve afzakken. Eenige kneuzingen en ligte wonden uitgezonderd, komen zij behouden beneden, en bevinden zich voor eene breede gracht, die door regen en sneeuw hoog opgezwollen was. Zij besluiten, dezelve zoo dikwijls over te zwemmen, tot dat zij al hun gereedschap aan de overzijde hebben. Hier moeten zij een gat door den buitenmuur, nagenoeg vijf voeten dik, breken. Met de natte kleederen om de gekneusde ledematen arbeiden zij echter negen uren onophoudelijk voort, en hebben juist bij het krieken van den dag het onschatbaar voorregt van buiten het staatsgebouw te zijn. Nu op vrije voeten, ijlen zij naar vreemde landen. D'alegre, als boer verkleed, kwam te Brussel; maar de Politie had reeds aan het Oostenrijksch bestuur zijn signalement gezonden; bij het inkomen der poort werd hij herkend, aangehouden, naar Frankrijk teruggevoerd, eerst in de Bastille geplaatst, en vervolgens in het dolhuis te Charenton opgesloten, alwaar hij, twintig jaren later, in den dood de verlossing uit zijne ellende vond!... Latude, zijnen lotgenoot volgende, en deszelfs gevangenneming in Braband hoorende, besluit Brussel te ontwijken, en komt, als boer verkleed, te Amsterdam. Hoe afgezonderd hij hier ook leefde, niet dan bij nacht van zijn zoldertje komende, krijgt hem echter de Politie van Parijs tot in de hoofdstad der Nederlanden in het oog; en Madame de pompadour schrijft eigenhandig aan den Franschen Ambassadeur,
dat hij noch moeite noch geld moet sparen, om van de Regering van Amsterdam verlof te bekomen, om den voortvlugtigen binnen hare muren te doen aanhouden. De pogingen van den Gezant gelukken; en juist op het oogenblik, dat latude met een zeilree liggend schip naar Suriname zoude vertrekken,

{==578==} {>>pagina-aanduiding<<}
wordt hij gegrepen en zwaar geboeid naar Parijs gesleept, waar de deuren der gevloekte gevangenis zich op nieuw voor hem openen. Wie beschrijft nu zijn lijden?... In een vochtig en stikdonker hol, op de steenen aan handen en voeten vastgeklonken, naauwelijks voedsel genoeg erlangende om het kommerlijk leven te rekken, snakt hij naar den dood, en zou gewis bezweken zijn, indien zijne jeugd en gezond gestel, maar vooral ook zijn sterke geest, hem niet hadden behouden. Ontsnappen was onmogelijk; hij moest zich onderwerpen. De Cipier, met hem begaan, weet hem door een valluik eenig daglicht te bezorgen, en slaakt de boeijen van zijne handen. En nu, wanende gelukkig te zijn, schikt hij zich, van lieverlede, naar zijn lot, en kiest eene partij, den mensch en Christen waardig, - hoop en vertrouwen op God.
Tijdverveling werd nu zijn ergste kwelgeest; maar ook op deze behaalt hij eene schoone overwinning. Hij verschafte zich bezigheid met het tam maken der ratten, welke zijn vertrek in menigte bevolkten. Zij waren zijne éénige medgezellen, en deze afzigtelijke dieren werden zijne trouwe vrienden. Zij beloonden zijne moeite duizendvoud. Sommigen van hen omringden hem gestadig, aten met hem, zaten voor hem op, apporteerden, en kenden hunne namen. Op zijne minste wenken vloden zij van hem af, of kwamen naar hem toe. O, hoe menigmalen verlustigde hij zich met het zien van den dapperen alexander, vechtende tegen der Perzen Koning; of marius en sylla, zich eene kruimel broods betwistende, als een Romeinsche staat! Eens vond hij, in nieuw stroo, een vlierstekje, en vervaardigde zich daarvan een fluitje, op welks toonen hij zijne viervoetige medgezellen de menuët zag dansen. - Zoo sleet hij eenige jaren, en erkende, dat er oogenblikken voorbijvloden, welke hem regt dierbaar waren.
Maar ook op gewigtiger onderwerpen was zijn geest gerigt. Hij dacht na over de zamenstelling der regeringen, en stelde een vertoog op ter verbetering van het lot zijner armoedige landgenooten. Niemand kende beter, dan

{==579==} {>>pagina-aanduiding<<}
latude, hun lijden, en al de liefelijkheden van het despotismus!... Inkt en papier dervende, wist hij het laatste door zekere bladen, uit kruim van brood zamengesteld, te doen vervangen, terwijl zijn bloed de plaats van inkt vervulde. In deze bezigheid vond hem eens de Biechtvader der Bastille, Pater griffet, en, getroffen door den vindingrijken geest van den gevangenen, bezorgde hij hem alle noodige schrijfbehoeften. Nu sloeg hij het vertoog te boek, en stelde het aan griffet ter hand, opdat deze het den Minister, volgens zijne belofte, zoude voorleggen. Maar ook dit vermogt niets; en het schijnt, dat latude hierdoor zoo zeer ter neêrgedrukt werd, dat hij een einde aan zijn leven wilde maken, door zich dood te hongeren.
De zoogenaamde hoogere standen der Maatschappij waren ongevoelig voor zijn lijden; Madame de pompadour was niet tot vergiffenis te bewegen: de laagste klasse, daarentegen, was er diep door getroffen; knechts en oppassers der Bastille werden zijne voorspraken en beschermers, en wisten het, door hun aanhoudend smeeken, zoo verre te brengen, dat hij uit zijn somber hol verlost, en in eene luchtige en gemakkelijke kamer werd overgebragt.
Sartine, de opvolger van berryer, van latude's wederwaardigheden kennis gekregen hebbende, verlangde hem te zien, en ging hem bezoeken. Aan dezen stelde hij twee andere plannen ter hand, loopende mede over de oeconomische politiek; het eene over het financiewezen, en het andere middelen ter voorkoming van het telkens wederkeerend broodgebrek te Parijs inhoudende. De Minister prees zijnen ijver, en, getroffen door de gezonde denkbeelden, welke hij in die geschriften ontdekte, maar, zijns ondanks, nog meer door 's mans godsdienstige gelatenheid, gaf hij order, om hem met onderscheiding te behandelen. Latude mogt toen, van tijd tot tijd, op het plat van het dak der Bastille wandelen, en maakte daarvan gretig gebruik. Alzoo was hij in staat gesteld, om kennis aan de buurschap te ver-
{==580==} {>>pagina-aanduiding<<}
krijgen, en vernam daardoor, eenigen tijd daarna, den dood zijner onverzoenlijke en wreedaardige vijandin.
De hoop ontlook op nieuw in zijn hart; doch hij hoopte te vergeefs - er kwam geen bevel tot ontslag! Toen wilde hij nog eenmaal eene poging aanwenden, en aan den Minister schrijven. Zijn brief maakte melding van den dood der Markiezin. Nu begeerde sartine te weten, wanneer en hoe de gevangene hiervan kundschap had gekregen. Deze echter, eene zoo jammerlijke ondervinding van den argwaan der helsche Politie hebbende, weigerde volstandig de bronnen aan te wijzen, uit welke dit nieuws tot hem gevloeid was. De edele man vreesde, zijne vrienden, door de openbaarmaking, in ongelegenheid te brengen, en wilde liever het ergste lijden. Wie kan zijne bewondering aan deze grootmoedige zelfopoffering van den weldenkenden latude ontzeggen? Het was niet moeijelijk te voorzien, welke gevolgen zijne handelwijs hebben moest; dan, hoe erg hij zich die ook had voorgesteld, zij overtroffen echter verre zijne vrees. De Politieminister, woedend over de weigering, en droomende steeds van zamenspanningen en complotten, duchtte, dat hem zijne prooi uit de klaauwen zoude gewrongen worden. Hij beloonde eene grootmoedige daad met de gruwelijkste wreedheid. Op nieuw werd de gevangene in zijn eerste donker hol gekerkerd; en de regering, nog gansch niet gerustgesteld, waande, dat hij ook hier zijne vermeende zamenzweringen zoude kunnen voortzetten, en deed hem, dien ten gevolge, drie maanden daarna, des nachts opligten en naar Vincennes vervoeren. De onmenschelijkste orders waren aan den uit zichzelven reeds hardvochtigen Gouverneur guyennet gegeven, en de gevangene bij hem als een doorslepen ellendeling uitgekreten. Hoe verwonderd was hij, van in onzen latude, bij eene nadere kennismaking, een' zachtmoedig', godsdienstig', hoewel door eene opeenstapeling van rampen ter neêrgedrukt' mensch te ontmoeten! Hij overwon zijne aangeborene wreedheid, en, in weerwil van alle
Sartinische orders en lettres de cachet, verleende

{==581==} {>>pagina-aanduiding<<}
hij, op eigen gezag, aan den ongelukkigen latude de vrijheid der open lucht en van een tamelijk goed vertrekje.
Maar latude, hoezeer onderworpen aan zijn lot, kon echter de neiging tot vrijheid, iederen mensch ingeschapen, niet overwinnen. Wederom bedacht op ontvlugten, meende hij, in de maand November 1765, de kans schoon te zien. De waakzaamheid zijner oppassers bedriegende, en bedekt door een' zeer mistigen ochtend, vliegt hij ter poort uit, komt te Parijs, en verschuilt zich bij de vrienden, welke hij voor zich, tijdens zijn verblijf in de Bastille, had weten in te nemen. Nu was niettemin goede raad duur. Zich naar vreemde landen te begeven, dit wist hij bij ondervinding, kon hem niet redden. Zijne beschermers door een lang verblijf in gevaar te brengen, dit duldde zijne grootmoedigheid niet. Na lang beraad, besluit hij, eenen brief aan den eersten Minister, Hertog de choiseul, te schrijven, en hem om een gehoor te smeeken. Dan, naauwelijks is die brief geschreven en op den post bezorgd, of de angst overvalt hem, van door dezen maatregel zijne vrienden in het naauw gebragt te hebben. Hij verlaat hen onmiddellijk, en vlugt naar Fontainebleau. Hier wachtte hij antwoord op zijn schrijven aan choiseul; doch, in plaats daarvan, wordt hij wederom gegrepen, en naar Vincennes, in zijn oud hol, teruggestooten, alwaar de Gouverneur, die eene duchtige les van sartine gehad had, hem nu liet versmachten. - Tien jaren lang verduurde hij hier nu een lijden, waarvan de wereldgeschiedenis niet ligt een tweede voorbeeld zal opleveren. Van alles, wat buiten hem omging, onbewust, ziet hij eensklaps, in het jaar 1775, lamoignon de malesherbes, Minister van 's Konings Huis, in zijn' kerker komen. Van dezen verneemt hij, welk jaartal hij toen beleefde, dat sartine niet meer Minister, en dat lodewijk de XV door zijn' kleinzoon, lodewijk den XVI, opgevolgd was. Latude
verhaalt hem wederkeerig al zijne lotgevallen, en de edelaardige malesherbes

{==582==} {>>pagina-aanduiding<<}
stortte tranen om zijne wederwaardigheden, en belooft hem zijnen bijstand. Dadelijk zoude hij hem op vrije voeten gesteld hebben; doch de nooit voldane wraak wist zich ook hier te doen gelden: men maakte malesherbes diets, dat latude aanvallen van krankzinnigheid had, en dat het alzoo ongeraden ware, een dergelijk wezen in de Maatschappij te brengen. Ten gevolge van deze inblazingen, liet malesherbes hem naar het dolhuis van Charenton vervoeren en als een' zinneloozen behandelen, maar wijders alle soort van verkwikkingen toedienen. Doch, steeds de beste berigten nopens hem krijgende, en het listig bedrog ontdekkende, geeft die staatsman, na twee jaren tijdsverloop, op den 7 Julij 1777, order tot zijn ontslag; en nu vermogt latude weder vrijer adem te halen. Bij het ontslag was niettemin bepaald, dat hij naar Montagnac gebannen zoude worden, met stelligen last, om dit dorp niet, zonder Ministeriéle schriftelijke vergunning, te verlaten. Hoe vurig dankte hij God voor zijne bevrijding; doch hoe kort was haar duur!
Slechts twee maanden vreedzaam en stil te Montagnac verbleven zijnde, werd hij onvoorziens weêr gegrepen, en nu te Bicêtrc geplaatst tusschen moordenaars, ter dood veroordeelden, en allerlei uitvaagsel van het menschdom. Verontwaardiging belet mij, al de ijsselijkheden te schetsen, welke latude hier, zeven jaren lang, in zulk een gezelschap te verduren had: onwillekeurig komt onze menschelijkheid boven, en roept om wraak tot God!
In het jaar 1783 ging de deugzame President de gourgues, een tweede howard, al de gevangenhuizen bezoeken, en kwam dus ook te Bicêtre. Hier ontmoette hij latude, en trad met hem in een breedvoerig gesprek. Hij gaf hem herhaalde verzekeringen van bevrijding en beloften van bijstand; doch, om hierin met vrucht iets te kunnen ondernemen, verzocht hij van hem een schriftelijk verslag van al zijne rampen. Men oordeele, met welk een vuur latude zich aan het werk zette, en hoe gloeijend zijne letteren op het papier vlo-
{==583==} {>>pagina-aanduiding<<}
ten! En wie beklaagt hier niet den noodlottigen geest, welke over het geheele bestaan van latude zweefde? De Memorie werd door hem aan een' boodschaplooper van Bicêtre ter hand gesteld, met verzoek, om dezelve bij den President de gourgues te bezorgen. Door de onachtzaamheid van den bediende raakt echter het geschrift verloren, en de President, het niet ontvangende, wordt daardoor in den waan gebragt, dat latude wezenlijk gek en al zijn voorgeven louter logen is. Van hand tot hand gaande, geraakt ten langen laatste het geschrift in het bezit van eene winkelierster, Mejufvrouw legros, die, het tot peperhuisjes zullende vervouwen, door de nieuwheid en fraaiheid van het schrift opmerkzaam gemaakt, er werktuigelijk de oogen in slaat. Door den schoonen stijl bekoord, las zij het geheel ten einde, doch kon niet gelooven, dat het eene echte geschiedenis ware, maar meende, dat het een kunstig vervaardigd opstel van eenen Romanschrijver was, 't welk zij voor zich had. De lectuur had haar echter zoo veel belang ingeboezemd, dat zij naar den naam van latude omhoort, en nu inderdaad verneemt, dat die ongelukkige te Bicêtre zucht! Thans ontvlamt hare geestdrift, het medelijden wekt hare Christelijke belangstelling
op, en, vol van werkdadige liefde, geeft haar weldenkend hart haar den besten raad in. Met de Memorie in de hand, ijlt zij naar die genen harer klanten, welken zij eenigen invloed aan het Hof toeschrijft, komt op die wijze bij den Kardinaal de rohan, werpt zich voor zijne voeten, bidt om bescherming voor eenen ellendigen, welken zij niet kent, en smeekt als een liefdedienst, dat de Prelaat het geschrift zal inzien. Niet voldaan met dezen eersten stap, weet zij tot den opvolger van malesherbes, den Graaf de st. priest, door te dringen, gaat van hem naar Mevrouw necker, en laat zich ook bij den Graaf de la tour du pin, Kamerheer des Konings, vinden. Geen van deze vier hooge personaadjen kunnen hare welsprekendheid weêrstaan: allen bieden hunne bemiddeling voor latude aan, en beloven krachtdadigen bijstand.

{==584==} {>>pagina-aanduiding<<}
O, gij edele, groothartige vrouw! uw ijver verflaauwde niet. Dagelijks bij die lieden rondloopende, rustte zij niet, voordat zij, in het jaar 1786, de boeijen des ellendigen geslaakt zag. Zoo werkt dikwijls, in de hand der Voorzienigheid, een gering middel mede tot redding der onschuld.
Dus werd dan, na negenendertig jaren van kommer, hendrik mazers de latude aan zichzelven en de Maatschappij teruggegeven; maar, bij zijne in vrijheid stelling, werd weder, even als de vorige keer, bepaald, dat hij te Montagnac zoude moeten verblijven. Doch naauwelijks verneemt de grootmoedige legros deze dwangbepaling, of zij meent niets gedaan te hebben, zoekt op nieuw de voorspraken van haren begunstigden op, en weet het zoo verre te brengen, dat ook dit werd ingetrokken, en hem de vrijheid gelaten, te wonen, waar hem goeddacht.
Nu leefde latude vervolgens te Parijs zeer armoedig, doordien, in dit lange tijdsbestek, al zijne voorvaderlijke goederen, in Languedoc, waren te zoek geraakt. Mejufvrouw legros wist hem echter nog een inkomen van vierhonderd francs te bezorgen. - Dat latude een heet voorstander der Omwenteling was, laat zich gemakkelijk begrijpen. Wie had meer, dan hij, zich te beklagen over het willekeurig bestuur van Frankrijk? Zijn zachtmoedige aard belette hem echter deel te nemen in al de bloedtooneelen, welke zij ten gevolge had; en het was dus ook niet dan schoorvoetende, dat hij overging, om den erfgenamen der verfoeijelijke pompadour een proces aan te doen, van hen eischende schavergoeding voor zijne negenendertigjarige onwettige en wederregtelijke gevangenschap, welke hem, bij vonnis van den 11 September 1793, door de Regtbank van het zesde Arrondissement van Parijs, werd toegekend, en op zestigduizend francs bepaald, doch waarvan hij, door een' zamenloop van omstandigheden, nooit meer dan een zesde gedeelte bekwam. Hij overleed te Parijs op Nieuwjaarsdag van 1805.
De steller van deze bijdrage heeft getracht latude's

{==585==} {>>pagina-aanduiding<<}
rampen zoo kunsteloos mogelijk voor te stellen, en zich opzettelijk van alle aanmerkingen onthouden. Trouwens dezelve loopen zoo zeer in het oog, dat elke teregtwijzing hier overbodig is. Want wie gevoelt niet, dat in eene Constitutionele regering, waar de Ministers voor hunne orders verantwoordelijk zijn, waar geen indringen van lage boeleersters in het regterlijke kan plaats grijpen, en waar de vrijheid van den geringsten burger door meer of min krachtige vormen is beschermd, een voorbeeld, als het opgegevene onder het willekeurig bestuur van Frankrijk, onmogelijk is? Hij laat het over aan het oordeel zijner landgenooten, om eene keuze tusschen de beide regeringsvormen te doen; doch kan voor zich niet ontveinzen, dat hem elk volk verachtelijk voorkomt, 't welk, in het onschatbaar bezit van eene Grondwet zijnde, niet alles opoffert; om dezelve te behouden. Goed en bloed des noods op het spel te zetten, ter handhaving van hunne regten, was steeds der Vaderen leus; elke opoffering daarvoor was hun welkom, en God geve, dat ieder Nederlander het steeds als een heilig werk blijve aanmerken!

Iets over Sir Walter Scott.

De Heer pichot, de Fransche Vertaler van walter scott, na Engeland doorkruist te hebben, begaf zich naar Edimburg, om den Schrijver van de Ivanhoë te zien, en beschrijft ons zijn bezoek aan deszelfs huis, het kasteel Abbotsford, in dezer voege:
‘Ten 9 ure des morgens bevond ik mij reeds op het fraaije voetpad van de George-straat, aan het eene einde bepaald door de sierlijke kolom van Lord melvill, aan het andere door de kerk St. George. Bij de nadering van dezen tempel opent zich ter regter en ter linker zijde in de George-straat de Kasteelstraat; links verheft zich, in hare volle achtbaarheid, de oude Citadel, welke het oog te Edimburg dikwijls ontmoet; en regts ontwaart men de zee, welker bewegend azuur nog telkens in verscheidene wijken het gezigt treft, in weerwil van de nieuwe huizen, die dagelijks plaats

{==586==} {>>pagina-aanduiding<<}
nemen in de rij der gene, welke de stad, zelfs tot aan den oever, uitbreiden. In straks genoemde ongemeen schilderachtige Kasteelstraat, aan den zeekant, staat het huis van walter scott. Ik beklom de trappen der buitendeur niet zonder eenige gemoedsbeweging, en trok aan de schel, terwijl ik op het koper van den klopper den naam en titel des Dichters las: Sir walter scott, Baronnet. De deur ontsluit zich..... Sir walter scott is te spreken. - In de manier van Tristram Shandy zoude ik u thans kunnen ophouden in den gang, ten einde u de properheid van het huis te doen bewonderen, alsmede de blaauwgele liverei der gepoederde lakkeijen, welgesteldheid aankondigende; maar ik merkte een en ander eerst later op, en in het kabinet, waar ik werd binnengeleid, zag ik niets dan den man, in een' ochtendjas zittende aan zijn' lessenaar. Het was walter scott, die opstond, mij naderde, en met eenvoudige bevalligheid den brief ontving en opende, dien ik hem overhandigde, en waarin zijn boekverkooper laing hem in zes regels zeide, dat een jong Fransch Dokter (mij noemende) verlangde hem te zien en te leeren kennen, ten einde hem een exemplaar aan te bieden van eenige zijner door hem vertaalde dichtstukken. Gij begrijpt ligtelijk, dat ik, terwijl deze korte brief gelezen werd, mijn best deed, om al de trekken en bewegingen van het gelaat van Sir walter scott op te nemen. Het zij ik mij verbeeldde te zien, dat mijne hulde hem streelde, het zij de levendige voorstelling zijns borstbeelds door chantry invloed had op mijne wijze van zien, het kwam mij voor, dat 's mans kalm gelaat al de majesteit bezat, welke in het genoemde borstbeeld is uitgedrukt; en de beleefde glimlach, waarmede hij mij verzocht plaats te nemen, had iets
aantrekkelijks, ‘Het schijnt, Mijnheer,’ zeide hij tot mij, ‘dat ik aan u eenige verpligting heb. Ik ben niet onverschillig voor de eer van een Dichter te zijn, niet onbekend in Frankrijk.’ - ‘Gij zijt er bekend, bemind en bewonderd; maar inzonderheid, omdat gij daar ook gelezen wordt in uwe eigene taal. Mijne zwakke vertaling is uwer weinig waardig; doch zoo gij dezelve echter als eene hulde gelieft aan te nemen, zal ik mij zeer gelukkig achten.’ - ‘Ik aanvaard dezelve met erkentenis, en zij zal ook aan Lady scott genoegen verschaffen. Vergun mij u haar aan te bieden. Doe ons de eer, met ons het ontbijt te nemen. Denkt gij lang in

{==587==} {>>pagina-aanduiding<<}
Schotland te vertoeven?’ - ‘Zes weken of een paar maanden. Een der oogmerken mijner reize is reeds vervuld, daar ik your own romantic town en haren Dichter heb gezien; maar ik verlang ook de meeste der plaatsen te zien, door hem bezongen. The Lady of the Lake heeft dezelve aan Europa leeren kennen. Ik ben voornemens, den reiswijzer van dit gedicht te volgen; maar wees zoo goed, denzelven met eenige nadere aanwijzingen te vermeerderen.’ Thans beschreef hij mij kortelijk de voornaamste bijzonderheden van het Graafschap Parth. Een bediende kwam ons storen; en, mij verzoekende te blijven, verliet scott mij voor vijf minuten. Intusschen viel mijn oog op een' schedel, die op den schoorsteenmantel stond. De Dichter, terugkeerende, en mijne nog stilzwijgende nieuwsgierigheid terstond opmerkende, voorkwam mij, zeggende met zekere geesdrift: ‘Dit is een afgietsel van den kop van robert bruce, een der Helden van Schotland. De naam van bruce, die van wallace bezitten eene tooverkracht in dit land; het zijn de Halve Goden onzer Heldeneeuwen; hunne gedachtenis schenkt ons den trots weder van het onafhankelijke Schotland. Zij zijn niet alleen de Helden onzer letterkundige gezelschappen, maar Volkshelden tevens. De Balladen maken het grootste gedeelte uit der Schotsche letterkunde, en die Balladen bezingen wallace en bruce. Een Dichter, uit de klasse des volks verrezen, robert burns, heeft, nog op het eind der jongstverloopene Eeuwe, hen bezongen. Gij kunt u niet verbeelden, hoe belangrijk voor mij, eenige jaren geleden, de ontdekking was van het graf en de stoffelijke overblijfsels van bruce; aan welke ontdekking ik dit pleister verschuldigd ben. Zij
had plaats in 1818, toen men de fondamenten groef voor eene nieuwe kerk. Men vond een graf, welks ligging volmaakt beantwoordde aan hetgeen onze oude Kronijkschrijvers vermelden. Het was gesloten met ijzeren banden, bijkans geheel weggeroest. Het lood was op verscheidene plaatsen versleten. Men herkende de overblijfsels van het skelet eens mans van zes voet en twee duim.’ - ‘De gestalte der Helden van homerus!’ (Hij glimlachte over mijne opmerking, en ging voort:) ‘Het ligchaam was gewikkeld geweest in een damasten laken van zeer fijn weefsel, met goud omgeven, waarvan nog eenige gedeelten voorhanden waren. Op het hoofd waren sporen

{==588==} {>>pagina-aanduiding<<}
te zien van iets, dat naar eene kroon geleek. Eene binnenkist dekte onmiddellijk het lijk; maar het hout was wormstekig: men trok er eenige spijkers uit. Hier en daar in den omtrek vond men stukken marmer, die ongetwijfeld gedeelten uitmaakten van het praalgraf. Ik ging, met vele anderen, in bedevaart naar dit graf. Elk beschouwde met eerbied deze edele overblijfsels van Koning robert bruce.’ - ‘Gij hebt reeds den Lord of the Isles in het licht gegeven.’ - ‘Ja; dit gedicht dagteekent van 1813.’ - ‘Het is een van die uwer dichtstukken, die mij het meeste belang hebben ingeboezemd; de beschrijving der Hebriden is een woest, maar grootsch tafereel. Uw proza is desgelijks bij ons zeer gezien.’ Het was eene teedere snaar, welke ik hier aanroerde; maar ik had mij voorgenomen, uit bescheidenheid, niet van zijne Romans te spreken (*); ik liet er daarom terstond op volgen: ‘Ik ben voornemens geweest, uw Leven van swift te vertalen; ik houd mij verzekerd, dat het in Frankrijk zoude bevallen.’ - ‘Ik geloof, dat gij dan beter zoudt doen, het Leven van dryden uit te geven, als zijnde een meer algemeen aangenaam onderwerp.’ - ‘Dit is mij mede niet onbekend, en ik heb het met vermaak en nut gelezen. Gij hebt in dit werk de letterkundige historie eener halve Eeuw geleverd.’
Ziedaar het eerste onderhoud van den Heer pichot met den vermaarden scott. (Zijn tweede bezoek is ons min belangrijk toegeschenen.) Het werd in de Engelsche taal gevoerd. Scott, die het Fransch vrij goed spreekt, bediende zich van deze taal niet, dan ter gelegenheid van eene jokkernij. Lady scott beklaagde zich bij den Heer pichot over eene plaats in de Voyage aux Montagnes d'Ecosse van nodier, waarin deze zegt, dat de meeste Schotsche vrouwen een' zeer breeden voet hebben, en, zoo veel zij kunnen, ongeschoeid gaan, zoo wel uit gewoonte als vermaakshalve. - ‘Oui, oui, c'est affreux,’ riep scott. ‘Vous direz de notre part à votre ami, Monsieur nodier, que, s'il revient jamais en Ecosse, nos Dames lui réservent le supplice de la savate.’ (†)

{==589==} {>>pagina-aanduiding<<}

Ziehier nog eene Anekdote, door den Heer pichot verhaald, betreffende den Guy Mannering (den Sterrewigchelaar) van scott: ‘Het karakter van paulus pleydell behaagde inzonderheid Lord hermand, eene soort van regtsgeleerden cincinnatus. Deze Regter droeg, tijdens de uitgave van voornoemde werk, bestendig, als een handboek, een exemplaar van dezen Roman bij zich, vragende onophoudelijk aan dezen en genen: ‘Hebt gij hem gelezen?’ Op zekeren morgen, reeds deftig nevens zijne Collega's op de bank der Regters gezeten, en een gewigtig vraagstuk behandelende, nam hij gretiglijk een overdragtelijk woord te baat, om den Guy Mannering aan te halen, en deed deszelfs onbetwistbare verdienste met zoo veel warmte gelden, dat hij eindelijk een deel uit zijnen zak te voorschijn haalde, ten einde te bewijzen, dat zijne geestdrift welgegrond was. Vergeefs bragten zijne Collega's daartegen hunne vertoogen in; hij wilde zijn geliefkoosd onderwerp niet laten varen, en declameerde een geheel hoofdstuk, met de uitdrukking en gebaren der hoogste verrukking. Het vermaak der lectuur werd aanstekend: de Regters erkenden, door hunne aandacht en hartelijken lach, dat de doorluchtige tempel der Caledonische themis nooit vermakelijker verhalen had aangehoord. - Gedurende dit gansche zeldzame tooneel luisterde de Griffier, stilzwijgend zittende aan de voeten van Lord hermand, even als de anderen. Deze Griffier was - de onbekende Schrijver zelf!

Walter scott, aan vele zijner heldinnen den stempel van een vast, enthusiastisch en schier bovennatuurlijk karakter gevende, heeft niet verdicht, maar nagevolgd. De kenmerkende trek des zonderlingen volks, door hem zoo treffend geschilderd, is volharding; en de sekse, welke schaars vergeeft en nooit vergeet, de zwakke sekse heeft, in Schotland, meer dan één voorbeeld opgeleverd dier reusachtige standvastigheid en mannelijke stoutmoedigheid, welke haar in zijne Romans onderscheiden. Ziehier eene zamenspraak, bewaard in eene dier oude kronijken, welke niet genoeg geraadpleegd worden, tusschen eenen Koning en eene Schotsche vrouw, de terugroeping verzoekende van haren gebannen echtgenoot:

{==590==} {>>pagina-aanduiding<<}

De jongste dochter van den Hervormer john knox, volijverig Sectaris, de kalvijn van Schotland, huwde, na den dood haars vaders, zekeren john welch, dien Koning james tot ballingschap verwees, als wederstrever der nieuwe wetten, aan welke hij de Presbyteriaansche kerk wilde onderwerpen. Zijne vrouw, na verscheidene jaren met hem zijne ballingschap te hebben gedeeld, had het volgende gesprek met dien Vorst: ‘Hoe heet uw vader?’ - ‘Knox.’ - ‘Knox! Welch en knox! Nooit vereenigde de Duivel twee dusdanige namen!’ - ‘Waarschijnlijk, Sire, omdat wij hem nimmer geraadpleegd hebben.’ - ‘Hoe veel kinderen heeft uw vader nagelaten?’ - ‘Drie, Sire!’ - ‘Zonen of dochters?’ - ‘Dochters.’ - ‘De Hemel zij gedankt! Drie knoxen zouden mij op den troon doen beven. En wat wilt gij, de dochter?’ - ‘Uwer Majesteit verzoeken, dat hij mijnen echtgenoot de vrijheid schenke van in Schotland zijne geboortelucht te komen inademen; dat is, hem het leven te hergeven.’ - ‘Ik geef hem aan den Duivel!’ riep james uit, (die deze personaadje altijd bij de hand had.) - ‘Aan dezen behoordet gij, Sire, alle die hovelingen over te geven, welke u bederven.’ - ‘Wel! dat uw man het Katholieke geloof omhelze, en ik schenk hem genade.’ - Hierop hief de moedige vrouw de beide einden van haar voorschoot op, en, achterwaarts zich verwijderende, zeide zij tot den Koning: ‘Eer hij zich verlage, moogt gij zijnen kop in mijn plaid (Schotsch boezelaar) werpen, en ik zal dien daarin bewaren als een reliek!’

De spectator.

XV.


Thema:	Is de Geest der Negentiende Eeuw fout?
	of mankeert het bij de Domperfabrijk?

Zeer wakende Toehoorders!

Zoo moeijelijk en onaangenaam de toestand eens koopmans is, die de betaling van eenen wissel heeft aangenomen, in de gegronde verwachting van de noodige gelden daartoe, vóór den vervaldag, in kas te zullen hebben, en, door omstan-
{==591==} {>>pagina-aanduiding<<}
digheden, buiten zijn toedoen, in deze verwachting te leur gesteld, den bestemden dag al nader en nader ziet komen; zoo verdrietig en benepen is ook de toestand van hem, die zich heeft laten verluiden, om eene spreekbeurt in dezen of genen letterlievenden kring waar te nemen, en den daartoe bepaalden dag met rassche schreden ziet naderen, terwijl hem tot nog toe geene gelegenheid vergund was, om de noodige bouwstoffen tot zijn doel, ordelijk, bijeen te schikken of op te zamelen. Beider toestand is schier eenerlei; want beiden zien met angst den dag te gemoet, waarop zij in de voldoening eener gedane belofte nalatig zullen bevonden worden. Er is, ja! voor den eenen toevlugt tot saillissement, en voor den anderen uitvlugt van ongesteldheid, dringende bezigheden, of verlies van het gemaakte stuk: maar dit zijn dan ook hulpmiddelen, waartoe een fatsoenlijk man niet zoo gereedelijk toevlugt neemt. En zoo blijft men in eene gedurige slingering, nog telkens hopende, dat eenig beter redmiddel mag opdagen. - Van gelijken aard was ook mijne gewaarwording, Mijne Heeren! toen ik, vóór drie weken, uit het wisselboek hier voor den schoorsteen, met schrik herinnerd werd, dat de dag, waarop ik, hoewel niet stellig aangenomen, nogtans eenigzins zekere toezegging gegeven had, van eene spreekbeurt in dezen kring te vervullen, mooi begon te naderen. Zij was mij wel niet ontgaan, deze toezegging; ik had zelfs herhaalde malen gelegenheid gezocht, om de middelen tot voldoening aan dezelve bijeen te zamelen; doch telkens hadden zich beletselen daartegen in den weg gesteld, zoodat het mij nog niet mogelijk was, eenige poging gelukt te zien. Ik werd dan weldra gedrongen eenig respijt te verzoeken; en, schoon ik dit
gereedelijk verwerven kon, mogt ik toch den goeden lieden niet meer vergen, en moest wel onder het oog houden, dat borgen geen kwijtschelden is. Met deze gedachte doortrokken, geraak ik op zekeren avond aan het peinzen, en verval daardoor van lieverlede tot eenen trap van bewusteloosheid of mijmerij, die zoo wat grenst aan hetgeen men half slapen en waken, of misschien nog beter droomen, pleeg te noemen. Ik weet, om de waarheid te zeggen, er zelf eigenlijk geenen naam voor te vinden; maar wat mij in dien staat bejegende, weet ik mij vrij duidelijk voor den geest te brengen, en het is die ontmoeting, welke ik besloten heb, ulieden in dit uur, zoo ver mijn geheugen strekt, mede te deelen. Ik

{==592==} {>>pagina-aanduiding<<}
hoop, dat gij deze mededeeling, schoon veelligt hier en daar eene kleine gaping vertoonende, voor goede betaling mijner bij u openstaande schuld zult laten valideren, daar ik te veel voorbeelden van uwe bescheidene goedwilligheid heb, om mij niet te verlaten op uwe inschikkelijkheid met eenen Debiteur, wiens goeden wil gij van jaren her kent, maar die sinds het laatste half dozijn zoodanige belemmering in de dispositie over zijne fondsen moet ondervinden (*), dat hij slechts te hooi en te gras eene kleinigheid spendéren kan, die althans niet veel beduidt, daar het fonds zelf juist nooit van grooten omvang was, ofschoon steeds tamelijk voldoende, naar den aard en de uitgebreidheid der zaken, die er mede gedreven moesten worden. En waart gij te voren, in het klein beslag mijner zaken, met mijn doen tevreden, gij zult voorzeker nu geene groote dingen van mij vergen, maar u gewisselijk meer dan ooit rekkelijk toonen.
Ik was dan, zoo als ik zeide, aan het mijmeren, en wel inzonderheid over vervallen wissels, nonbetaling, faillissement, gemaakte ziekte, voorgewende bezigheden, verlorene en gestolene verhandelingen, of wat zich al meer mogt rangschikken in de gelederen der ontelbare Compagnie, die de straten mijner verbeelding al mijmerende doorkruiste. Het was inmiddels nacht. Alles rondom mij stil. Er wordt zachtkens aan mijne kamer getikt. - ‘Binnen!’ - Een deftig, doch tevens jeugdig Heer treedt nader, wiens eerste voorkomen reeds den welopgevoeden, beschaafden en ongemaakten Hollander kenteekent. - ‘Hoe later op den avond, hoe schooner volk. Ik vraag u excuus over mijn ontijdig bezoek; maar als men zoo den geheelen dag in de weer is, om de zaken zoo goed mogelijk in orde te houden, en zich moet aftobben en afslooven, van wege al de struikelblokken, die ons gedurig in den weg liggen, dan reikhalst men naar een uurtje goed en rustig gezelschap. En daar ik bij u nog licht zag, was ik zoo vrij dit hier te komen zoeken. Ik hoop maar niet, dat ik u ongelegenheid aandoe.’ - ‘In het minste niet, Mijnheer! Integendeel is het mij aangenaam, gezelschap te krijgen. Maar ik ben juist in geene opgeruimde stemming. Ik was in diep gepeins over eene zaak, die mij als lood op het hart ligt, en waarin ik maar geen gat zie.’ - ‘Zoo ik

{==593==} {>>pagina-aanduiding<<}
niet onbescheiden ben, mag ik dan ook weten, welk eene zwarigheid u dus ontrust? Misschien is er mogelijkheid, die uit den weg te ruimen. Indien ten minste van mijnen kant daar iets aan te doen is, ben ik tot uwen dienst.’ - Deze voorkomende vriendelijkheid nam mij dermate in, dat ik den ongenooden gast vertrouwelijk mijne geschiedenis en de reden mijner onrust ontvouwde. Met geduld en blijkbare deelneming hoort hij mij ten einde toe aan, waarop hij, met een' luimigen lach op het gelaat, die mij ten duidelijkste deed zien, dat het louter badinage was, zegt: ‘En baart u dit zulk eene onrust? Wel, mijn goede man, hoe weinig zijt gij dan met onze manieren bekend! Ik zal u een middel aan de hand geven, dat al uwen kommer kan doen verdwijnen. Gij moet u eenvoudig failliet verklaren; dan worden er Sequesters of Syndici in uwe zaken gesteld, die dezelve vereffenen, en ze zekerlijk zoo gedelabreerd niet zullen vinden, of er zal met uwe Crediteuren wel een accoordje te treffen zijn, en dat te meer, daar gij buiten uwe schuld in de noodzakelijkheid gebragt zijt van te mankeren.’ - ‘Maar, Mijnheer, welk een noodlottig redmiddel! Weet ge wel, dat die pil zwaar te slikken valt?’ - ‘Zoo zwaar niet, als gij u misschien wel voorstelt. Och heden! dat is in mijnen kring aan de orde van den dag. Lieden van eer en aanzien nemen dat middeltje te baat, en niemand zou het durven wagen, hen daarom minder te honoreren.’ - ‘Dat kan wel zijn, Mijnheer; doch ieder gevoelt zichzelven. Ik wil u niet verbergen, dat dit middel mij ook al voor den geest gekomen is; maar het wil er bij zoo niet in.’ - ‘Gekheid! altemaal zwaarmoedige denkbeelden! Beproef het slechts ernstig, en het zal wel lukken. Komaan, gij hebt mij zoo ruiterlijk uw geval blootgelegd; ik wil u iets van mijne lotgevallen openbaren, en uwe zwarigheden zullen wel verdwijnen. Wie ik ben, herinnert gij u zeker?’ - ‘Om u de waarheid te
zeggen, neen, Mijnheer! Gij hangt mij wel aan het oog; maar voor 't moment weet ik u niet t' huis te brengen.’ - ‘Nu, dan zal ik u op den weg helpen: - de Geest der Negentiende Eeuw.’ - ‘Ja, zoo waar! nu herken ik u. Wel, hoe kan een mensch zoo in den dut wezen? Och! dat komt van al dat praktizeren. Waarlijk, nu verheugt het mij dubbel, zoo laat in den avond eene visite te ontvangen. Laat ons een vriendelijk pijpje stoppen en eene kruik bier drinken. Gij zijt zekerlijk wel meer gewoon aan den wijn; maar dien heb ik sedert den verhoogden impost

{==594==} {>>pagina-aanduiding<<}
moeten asschassen. Evenwel is een goed glas bier u nog niet geheel vergeten. - Zie zoo, nu ben ik gereed en zelfs verlangende iets van uwe lotgevallen te vernemen.’
‘Hoor dan! Gij hebt, bij het noemen van mijnen naam, u mijner herinnerd; dan weet gij ook, dat ik mijne afkomst en ontwikkeling verschuldigd ben aan den Heer Verstand en Mevrouw Rede, die mij, op jaren van onderscheid gekomen, vrije keuze lieten nopens den aard der zaken, welke ik met de fondsen, die zij mij konden aanbetrouwen, zou willen aanvangen. Van jongs af een aartsliefhebber van al wat maar licht was, had ik vrij wat zin in de kaarsenmakerij, welke een paar oudere broeders reeds met goed gevolg aangevangen hadden. Dan, bij nadere overweging, bedacht ik, dat het smeer thans vrij wat minder en de pittensoort ook niet zoo bruikbaar als te voren was. Daarbij wist de eigenliefde mij heel netjes te beduiden, dat dit bedrijf ook veel minder passende was met de meer beschaafde opvoeding, die ik had genoten. Weshalve ik mijne keuze bepaalde op het vak der lampen, waarin ik voorzien kon, gelegenheid te zullen hebben tot het aanknoopen en onderhouden van allerlei betrekkingen, in de meeste oorden van Europa, ter bevordering, verbetering of uitbreiding der verlichting. Dit liet zich dan ook al spoedig in Duitschland aanvankelijk buitengemeen wel aanzien; maar het was niet op den duur: want spoedig vernam ik, dat zeer velen mijner agenten de lampen aldaar zoo hoog opdraaiden, dat het gezigt er door gekrenkt werd, en menigeen, uit vreeze daarvoor, er geen gebruik van wilde maken. Dit nam dus niet veel op. Even min was het in Frankrijk van veel beteekenis: want door de wuftheid en modezucht werden er zoo vele krullen, franjes en andere nieuwigheden aan mijne lampen gepraktizeerd, dat ze mishagelijk, ja zelfs verderfelijk moesten worden. In Engeland vond ik geheel geene roeping, naardien een jonger broeder van mij zich daar nedergezet en een zeker Privilegie verkregen had, waaraan ik geene afbreuk wilde doen. Nu bepaalde ik mij voornamelijk
tot dit Land, en wel bijzonder tot Holland, omdat de bedaardheid van karakter mij hier eenen doorgaanden bijval en bescherming konden waarborgen. Alles ging ook regt naar mijnen wensch, wel langzaam, maar des te meer zeker. De eerste huizen in het vak, met name het Nut van 't Algemeen en onderscheidene andere bekende firma's, waren mij bij ultstek genegen, en mijne zaken begon-
{==595==} {>>pagina-aanduiding<<}
nen eene regt goede houding te krijgen. Intusschen deed de Fransche invloed mij menigen post op winst en verlies afschrijven; hoewel niettemin de balans een jaar of tien redelijk goed bleef. Doch toen haalde de Fransche overheersching eene leelijke streep door mijne rekening; want, door hare achterdocht en de sluwheid van hare geduchte Politie, werd een ieder dermate bevreesd gemaakt, dat men het niet eens meer durfde wagen, een eindje kaars op den kandelaar te laten schijnen, veel minder eene lamp aan te steken. Dit veroorzaakte mij drie à vier zulke verbazend kwade jaren, dat ik bijkans meer achteruit ging, dan ik voorwaarts gekomen was. Ik kwam dien langen tijd nogtans door. Hoe, weet ik zelf nog niet; want het was ellendig sukkelen, van het napje in het bakje, en ik had maar hals en keel werk, om de zaken staande te houden. Eusin, de Fransche broeders raakten uit de voeten. Alles schiep adem. Eene vaderlijke regering kwam aan het hoofd, waarvan ik mij de duurzaamste bescherming beloven mogt, en ik zag mij de ruimste en voordeeligste uitzigten geopend. Met snelheid en als bij den dag breidden mijne zaken zich uit. Ja, ik had onophoudelijk zoo veel werk, dat ik schier geen oogenblik over hield, om den staat mijner zaken op te maken, en na te gaan, of er niet misschien wat veel kwade en dubieuze Debiteuren op de balans konden komen. En nog minder gelegenheid was er, om te letten en zorgvuldig acht te geven op de mededinging, afgunst en naijver, die mijn voorspoed kon
verwekken bij de velen, die mij, reeds lang, vijandig waren. Onder dezulken speelde inmiddels mijn stiefbroeder eene voorname rol. Zwartgallig en zwaarmoedig van gestel, en te gelijk trotsch en hooggaande heerschzuchtig van aard, was hij daarbij zeer doortrapt en arglistig. Mijne geneigdheid tot al wat licht was regtstreeks inloopende tegen zijne zucht voor het donkere en duistere, konden wij nimmer harmoniéren; en, dewijl zijne beroepskeuze zich bepaald had tot eene Domperfabrijk, laat het zich vatten, dat mijn Lampenmagazijn hem geweldig moest stuiten. Zuster Wijsheid, die een' snuiterwinkel deed, en meermalen zijne booze nukken ondervonden had, zocht mij nu en dan wel ernstig voor hem te waarschuwen; maar ik was onbedachtzaam genoeg, om met hare wenken geen voordeel te doen. Ik vertrouwde wat te veel op mijn gevestigd crediet, en vermoedde geenszins, dat een Duisterling, als hij was, in staat ware zulks te ondermijnen.

{==596==} {>>pagina-aanduiding<<}
Door allerlei listen en lagen mogt hem dit evenwel ginds en elders gelukken; en hij wist het zoo fijn aan te leggen, dat menigeen, die mij anders uitstekend genegen was, er door verschalkt werd. Zoo had hij, bij voorbeeld, door allerhande intrigues, zich weten in te dringen bij eenigen mijner voorname vrienden, die van mijne verlichting gebruik maakten. Spoedig nam hij aanleiding om daarover een gesprek aan te vangen, gedroeg zich in den beginne alsof hij er nog al mede op had, maakte van tijd tot tijd bedenkingen, of het niet nog beter gebruikt kon worden, nam voorts de vrijheid om het op een ander standpunt te plaatsen, beweerde dan met magtsprenken en drogredenen, dat zulks het ware punt was, van waar mijn licht beschouwd moest worden, en had het intusschen zoo bedriegelijk gesteld, dat velen niet dan valsch en scheel konden zien, waarna hij alle mogelijke kwade namen voor mij uitdacht, en vermaande, om met mij geene connectie meer aan te houden. Op deze wijze eenigen tijd in het geheim zijne kunstenarij voortgezet hebbende, kwam hij, vóór drie of vier jaren, op ééns openlijk uit zijnen duisteren hoek te voorschijn, schold mij publiek voor eenen bedrieger, die in valsche verlichting speculeerde, om zijne Correspondenten uit te kleeden, noemde mij eenen onkundigen in de zaken, eenen verleider en bederf voor de jeugd, eenen ondermijner der regten van Vorsten en Regenten, beschuldigde mij van zedeloosheid, en dat ik afgodsbeelden van mijne lampen maakte. Ja, duizend andere fraaijigheden kwamen op mijne rekening. - Zuster Wijsheid kwam eens zien, hoe ik voer. Zij herinnerde mij aan hare waarschuwingen. “Daar heb je nu, broertje, het gegooi in de glazen! Zeide ik het u niet, dat die leelijke Duisterling u te grond wil brengen? Zoo gaat het, als men zijnen vijand te ligt acht! Maar, laat het hoofd niet hangen. Den kop er bij, jongelief! en met bedaarden tred voortgegaan. Hij zal toch zijn doel niet
bereiken. Ik heb al eens geïnformeerd, hoe men algemeen over u blijft denken, en ik kan u verzekeren, dat verreweg de meerderheid van zijn gekwaak geen notitie neemt. Wat ik u bidden mag, leg gij er maar niet tegen in; want gij weet: qui s'excuse s'accuse! en zorg ook vooral, dat uwe bedienden niet te driftig voor u de partij opnemen en den gek aan 't oor slaan. Daar loert hij op, en dat was juist koren op zijn molen, om u in een proces van injurie te wikkelen. Vele dingen heeft hij gezegd, die zoo geheel mis

{==597==} {>>pagina-aanduiding<<}
niet zijn; zoo als: dat gij met uwe lampen wel wat heel hoog loopt, en het kaarslicht van de oudjes heelemaal zoekt te vergooijen; dat ge ook wel eens jan en alleman uw licht bezorgt, en er dikwijls kinderen meê laat omspringen. En dat gij wel wat boven uw' staat leeft, kan ook zoo maar geen opgeraapte leugen heeten. Zie, broerlief, ik moet u dit toch onder het oog brengen. Niet, dat ik het zeg, omdat ik van daag de bokkenpruik op heb, of ook al door zijne magtspreuken overbluft ben; maar, bij mijne uil! ik meen het goed.” - “Dat weet ik, zusje! en daarom bedank ik u wel duizendmaal. Maar vergeef mij, dat ik nu geen tijd meer heb. Ik heb nog werk voor de Armenscholen en Gevangenhuizen, dat haast heeft, en ik moet nog naar de Koloniën van Weldadigheid schrijven: dus groet ik u. Tot wederziens!” - Ik voelde heel wel, dat zuster Wijsheid niet geheel ongelijk had, en besloot ook ernstig haren raad op te volgen. Maar mijne bedienden waren zoo zachtzinnig niet. Zij kwamen zoo luide en heftig voor den patroon op, en zetteden zich dermate tegen mijn' stiefbroeder in postuur, dat er eene ruzie en een geharrewar uit ontstond, je leven zoo niet. Met al dat kriewen en krakeelen ging de affaire alles behalve voorwaarts, en ik zag met verdriet, tusschen de bedrijven, meer dan ééne relatie afgebroken. Ik zal u verder met al dat gehaspel niet vermoeijen. Om kort te gaan, ik bespeurde van tijd tot tijd, dat mijne balans niet veel verbeterd was, en dat alle zeilen moesten bijgezet worden, om de renten, die ik van de mij betrouwde fondsen schuldig was, prompt te kunnen afdoen, zonder het kapitaal uit mijne zaken te verminderen. Deze meerdere bedachtzaamheid heeft mijnen kostelijken stiefbroeder razend gemaakt; en nu heeft hij mij eene kool zoeken te stoven, waarmede hij mij leelijk in het naauw denkt te brengen, maar die hemzelven wel eens kon opbreken. Hij heeft, namelijk, eenen wissel in handen weten te
krijgen, dien ik eenmaal heb geäccepteerd te betalen bij de voltrekking des huwelijks met de Hollandsche Maagd. In eenen gezonden zin is hierdoor te verstaan mijn huwelijk met die Jonkvrouwe, van welke ik plegtig het jawoord heb, en verzekerd ben, dat zij het ten bestemden tijde, als mijn bestaan volkomen gevestigd is, houden zal. Doch verbeeld u, wat de Duisterling nu te werk stelt! Met de kunstigst gesponnene en meestmogelijk spitsvondige redeneringen poogt hij te bewijzen, dat hier geen kwestie

{==598==} {>>pagina-aanduiding<<}
van het huwelijk dezer Jonkvrouwe met mijn' persoon, maa haar huwelijk, met wien dan ook, bedoeld wordt. Tot staving van dit valsche argument brengt hij bij, dat een echt van deze onbetwistbaar adellijke Dame met mij ondenkbaar is, als zijnde ik geenszins een edele telg uit den echten stam van den Heer Verstand en Mevrouw Rede, maar een bastaard van de Neologie. Daarentegen betoogt hij de wettigheid en natuurlijkheid eener verbindtenis tusschen hem en genoemde Freule, als tellende zijne afkomst reeds van den Vorst der Duisternis af. En hij heeft inderdaad, met behulp van eenige Jezuiten, eene trouwcedul weten te fabriceren, waaruit blijkt, dat dit huwelijk, ik weet niet waar, kerkelijk voltrokken is. Op grond daar van, en uit kracht van de maritale magt, vraagt hij betaling van dien wissel; en of ik al, bij het protest aan den Notaris le sage ten broek, tot antwoord heb gegeven, dat er eerst betaling na mijn huwelijk met gezegde Maagd te pas kwam, daarvan is in het afschrift opzettelijk geene mentie gemaakt, en de gezamenlijke Geïnteresseerden in de Domperfabrijk, onder directie van den Geest der Duisternis, hebben het zoo ver gebragt, dat de Geest der Negentiende Eeuw zal moeten komen in staat van faillissement. - Ziedaar eer gedeelte van mijne geschiedenis! Ik ben half vermoeld van het verhaal. Hebt gij wel ooit zoo iets op de viool hooren spelen?’
Met toenemende verbazing had ik mijnen nachtbezoeker aangehoord, en kon ter naauwernood van mijne verwondering bekomen. Ik wist schier niet, wat te zeggen of te antwoorden. Nu eens dacht ik, of het ook scherts ware, omdat alles zoo laconiek weg verteld werd; dan wist ik weêr niet, of ik waakte of droomde. Ondertusschen zag ik den man voor mij zijne pijp, die inmiddels aan het uitgaan was, nog eens aanhalen, en, nadat hij eens gedronken had, met een' vorschenden blik op mijn antwoord zitten wachten. Eindelijk brak ik het stilzwijgen, met de vraag, of dan de Hollandsche Maagd niet zelve kon opgeroepen worden, om de echtheid der geproduceerde trouwcedul te staven of tegen te spreken?
‘O ja!’ was het antwoord, ‘zulks ware het eenvoudigste van alles, indien men dit niet reeds kunstiglijk had weten af te snijden, door het voorwendsel, dat de jonge vrouw, sedert in zwakken staat, tot herstel harer gezondheid, zich eerst naar de Zuidelijke Provinciën begeven, en nu onlangs

{==599==} {>>pagina-aanduiding<<}
een reisje naar Spanje ondernomen had, van waar het in de tegenwoordige troebele tijden niet mogelijk was, tijding te erlangen.’
‘Zoodat gij u zult moeten getroosten, dat men u als failliet beschouwe?’
‘Zoo ver is het nog niet. Ik heb provisioneel furcheance verzocht, terwijl de zaak gebragt is voor de Regtbank der Waarheid, die ze gesteld heeft in handen van hare leden Menschelijkheid en Redelijkheid, welke den Requestrant en al deszelfs Crediteuren geördonneerd hebben, in persoon of bij gemagtigden te compareren, om eenen ieder te hooren en rapport uit te brengen.’
‘En heeft deze Comparitie al plaats gehad?’
‘O ja! maar de Directeur der Domperfabrijk heeft zich wel gewacht er bij te wezen, daar hij die Regtbank even min als mij onder de oogen durft zien. Een viertal Commissarissen is er geweest, allen mannen van erkende bekwaamheden, doch te gelijk van bijzonder loos vernuft, als: een uitgebreid Letterkundige en Dichter; een van deszelfs kweekelingen en praktizerend Jurist; een zoon van Esculaap, en een vreemde Missionaris; welk doorluchtig viertal hunne zaak in de hooggaandste en stoutmoedigste, ja dreigendste termen heeft zoeken ingang te doen vinden. Omtrent al hetwelk ik geoordeeld heb niets te moeten tegenwerpen, maar mij eenvoudig te refereren aan het oordeel der benoemde Regters, op welke ik mij volkomen durf verlaten.’
‘Zal het Rapport spoedig worden uitgebragt.’
‘Het is bepaald op morgen voormiddag. Zoo gij lust mogt hebben het aan te hooren, vervoeg u dan bij tijds in de zaal. Zuster Wijsheid wacht ik bij mij aan het dejeuner, waarna wij er te zamen zullen heen gaan. Ik wil nu naar huis keeren, om nog een uurtje te rusten en vroeg bij de hand te zijn. Inmiddels verpligt voor uwe receptie en tot wederziens gegroet.’

(Het vervolg en slot in No. XIII.)








{==600==} {>>pagina-aanduiding<<}

Vaderlandsche uitboezeming, ter gelegenheid van de tentoonstelling der voortbrengselen van nationale nijverheid en schilderijen, te Haarlem, in julij 1825.


De feesttoon klinkt aan 't kabblend Sparen; 
Najaden dartlen in den vliet, 
Met Flora's tooisel om de haren, 
In schaauw van beuk- en eikenblâren, 
Waar Phebus nooit zijn stralen schiet. 
Het statig woud, dat Haarlems wallen 
Omkranst, hoort luid dien feesttoon schallen, 
En 't vrolijk volksgejuich, dat tot de wolken dringt, 
Waar Haarlem Neêrlands kunstroem zingt. 
De Volksvlijt houdt, bij 't rooken der altaren, 
Voor aller oog, haar plegtig hooggetij', 
En offert, wat zij kostlijks zaam mogt garen, 
En wat in luister praalt en uitmunt in waardij: 
De Kunstmin, zij, die steeds zichzelve 
Met onverwelkbre lauwren kroont, 
Zit hoog ten troon, in weidsche praalgewelven 
Van 't Lustpaleis, waar 's Konings luister woont; 
En Flora strooit, van uit haar' zegewagen, 
Het schoonst gebloemte, aan Kunst en Vlijt 
Door dankbre hulde toegewijd, 
En siert er d'eerkrans meê, die Nederland mag dragen. 
 
Wat schouwspel voor het Neêrlandsch hart! 
Hier, hier wordt vroeger leed en smart, 
Verdrukking, smaad en hoon, en vreemde trots vergeten. 
Ter feest, ter seest, mijn Landgenoot! 
Gij zijt weêr vrij, gij zijt weêr groot, 
En 't Vaderland weêr hoog, ten top van eer, gezeten! 
 
Trekt op, van Teems en Seines boord, 
Trekt op, waar Spree en Main hare eeuwige urn doen vloeijen, 
Trektop, gij volken! - hier, waar't feestlied wordt gehoord, 
Zal Neêrlands Kunst en Vlijt u aan haar grootheid boeijen; 
Verheft den schat, dien eigen grond u schenkt, 
Die, door 't genie verhoogd in onverliesbre waarde, 
uw' volksroem schraagt en uitbreidt over de aarde, 
En stand houdt, door den zwaai der tijden niet gekrenkt: 

{==601==} {>>pagina-aanduiding<<}

Maar brengt ook, in gewillige offeranden, 
Uw schatting hier aan onze Kunst en Vlijt; 
En klink' de lof, Bataaf en Belg gewijd. 
Langs 't eeuwig duingevaart' der vaderlandsche stranden! 
Wij schenken, wat Natuur ons bood, 
Wat eigen erf ons gunstig toebedeelde; 
't Geme verbindt het nutte aan kunst en smaak en weelde, 
En legt, in 't schoonst tafreel, zijne eigen schepping bloot. 
Roemt, vreemden! vrij op heller straalgeflonker, 
Dat van uw' volksroem nederschiet! 
Geen glans praalt ooit zoo hoog, dat hij het licht verdonker', 
Waarin ons oog den gloor van schooner toekomst ziet. 
In enge grens zij ons gebied besloten, 
En 't erfdeel onzer Vadren kleen; 
Die kleinheid zelv' moet onzen roem vergrooten; 
Wij danken, wat wij zijn, naast God, onszelv' alleen. 
Geen volkstrots staart bij ons, met wrevle blikken, 
Op 's nabuurs roem, vol waan en hoogmoed, neêr; 
Maar trotsch zijn wij op eigen roem en eer; 
En, keert voor ons de dag van glorie-weêr, 
Dis, volken! kan en moet het Neêrlands hart verkwikken. 
 
Draagt, Landgenooten! draagt de kroon, 
Door Kunst en Vlijtbetoon verworven: 
De aloude roem is niet verstorven; 
Hij schittert weêr om Nassau's troon. 
't Is glorie, Neêrlands naam te noemen, 
Waar wereldvolken Neêrland roemen, 
En Brit en Gauler offers brengt; 
Waar liedren rijzen, zangen vloeijen, 
Het Neêrlandsch hart van vreugd mag gloeijen, 
En 't oog een' traan van wellust plengt. 
 
Vier hoogtijd, grijze Stad, aan 't Sparen! 
Uw wal omvat het heiligdom, 
Waar Volksvlijt schatten zaam mogt garen, 
En Kunst en Smaak ten toppunt klom; 
Waar, van alom, van Zuid en Noorden, 
Van Schelde en Maas en IJsselboorden, 
Zich 't nutte en schoone grootsch vereent, 
In luister rijst en stijgt in waarde, 
En dan, in 't aanzien van heel de aarde, 
Dien luister aan den roem van Neêrlands telgen leent. 

Overveen, 30 Julij 1825.

w.h. warnsinck, bz.


{==602==} {>>pagina-aanduiding<<}

Uitboezeming bij het herstel van mijns vriends kind.


Triomf! klink, vrolijk danklied, klink, 
Ruisch langs de wanden heen, 
En smelt gij met den vreugdetoon 
In 't kunstloos lied ineen! 
Wijk, nijpende angst, wijk ver van hier! 
Gij, stille vreugde, keer, 
En biggel, dankbre blijdschapstraan, 
Langs onze wangen neêr! 
 
Hier werd de zaligheid eens Gods, 
Die 't ouderharte smaakt, 
Die 't ouderhart slechts smaken kau, 
Aan ouders deel gemaakt; 
Hier was het hoogst geluk hun deel, 
Dat men op aarde vindt, 
En 't naauwverbonden echtepaar 
Gelukkig in een kind. 
 
Nu kende 't moederhart geen leed, 
Slechts liefde en vreugdbetoon; 
Het vaderhart sloeg hoog en blij, 
Was trotsch op zulk een' zoon; 
En schooner dan de kinderlach 
Kwam haar geen schepping voor, 
En heldrer dan zijn stameltaal 
Klonk hem geen toon in 't oor. 
 
Geen koning met zijn staf en kroon 
Was rijker nog dan zij, 
En bij het pand dier huwlijksmin 
Had rang noch goud waardij. 
Gelukkig met het lieve wicht, 
Was 't hoogste heil hun deel, 
En wie dien wellust smaken mag, 
Ja, wel geniet hij veel. 
 
Maar God schonk nimmer stoorloos heil 
Den aardschen sterveling: 
Het danklied zweeg - de kreet der smart 
Was 't, die dien toon verving. 

{==603==} {>>pagina-aanduiding<<}

Het bed, 't welk anders 't lieve wicht 
Bij 't morgenrood verliet, 
Als 't frisch en vrolijk was ontwaakt, 
Verliet het langer niet. 
 
Geen lachje zweefde 't lieve kind 
Meer om den rozenmond; 
Het oogje zag zoo mat en flaauw, 
Dat korts zoo dartel stond, 
En voor de lieve stameltaal 
Klonk nu slechts dof gesteen; 
En vloog, bij 't naken van den nood, 
De hoop op redding heen. 
 
De moeder had geen tranen meer, 
Geen troost de vader vond; 
Het kindje kent de stem niet meer, 
Die 't anders graag verstond, 
En 't was of 't immer vratig graf 
Den muil reeds had gesperd, 
Toen, op een' wenk van hooger hand, 
Die muil gebreideld werd. 
 
Zoo menig beê voor 's kinds behoud 
Drong lucht en wolken door, 
En klonk van 't ondermaansche dal 
Der Godheid in het oor; 
De Cherubijnen wachtten reeds 
Den lievling van deze aard'; 
Maar de Almagt sprak - 't gevaar verdween, 
En George bleef gespaard. 
 
Nu heeft de moeder weêr haar kind, 
De vader weêr zijn' zoon, 
En 't is het danklied nu, dat stijgt, 
Dat doordringt tot Gods troon; 
Thans opent zich voor beider oog 
Weêr 't aangenaamst verschiet, 
Terwijl de traan der dankbaarheid, 
Voor dien des weemoeds, vliet. 

{==604==} {>>pagina-aanduiding<<}

Onders! laat die tranen vloeijen; 
Billijk is 't, dat gij die plengt. 
Mogten wij, als gij, ze weenen, 
Met geen weemoedstraan doormengd! 
Ach! 't herdenken is zoo grievend, 
Dat de wond ons openscheurt, 
Waar ons teederminnend harte 
Nu reeds jaren lang om treurt. 
Wij ook waren ééns zoo zalig, 
Zoo gelukkig in 't bezit 
Van een kind, dat wij beminden, 
Bloeijend, schoon, gelijk aan dit. 
Wij ook waren ééns zoo zalig, 
Zoo gelukkig als gij zijt; 
Maar ons was slechts korte vreugde, 
Slechts onduurzaam heil bereid. 
Ook ons kind zonk op het ziekbed, 
Om, helaas! niet op te staan; 
En van alle, die er vielen, 
Viel geen enkle vreugdetraan. 
O! nog heugt mij, nog die stonde, 
Die zoo dreigend naken kwam, 
Toen het pand, dat wij beminden, 
Toen ons God dat pand ontnam, 
Moeders heil en vaders hope 
Met haar in de groeve zonk, 
En, helaas! haar lieflijk kweelen 
Ons niet meer in de ooren klonk; 
Toen..... Maar, God! waar dwaal ik henen? 
Naar het doodbed, naar het graf?.... 
Vrienden, ach! vergeeft den droeve, 
Dat hij rouw voor vreugde gaf! 
Ach! hij zag uw kindje lijden, 
En zijn gade zag het aan, 
En ons beide moest die smarte 
Vlijmend door de ziele gaan; 
Moest mijn gades hart wel treffen, 
Diep ontroeren in de ziel, 
Toen ze u hulpe mogt verleenen, 
Schoon die hulp haar smartlijk viel. 
Ik benijd u, neen, waarachtig 
U dien dieren heilstaat niet; 

{==605==} {>>pagina-aanduiding<<}

Neen, de traan zelfs is mij weelde, 
Die mijn vaderoog ontschiet. 
Ouders! smaakt nog vele jaren 
Vollen zegen in uw kind; 
Dat ge in hem eens, in uw grijsheid, 
Staf en stut en steunsel vindt; 
Wat ons, ach! niet is beschoren, 
Zij verdubbeld u bereid; 
God schenke u dat heil in 't leven, 
Ons de hoop op de eeuwigheid! 





Lagchen.


Voorwaar, 't schenkt balsem aan 't gemoed, 
Wanneer het wigt der smarte 
Zich lenigt in een' tranenvloed, 
Die lucht geeft aan het harte; 
En edel is het dan gewis, 
Als dit om 's naasten rampen is. 
 
Maar, als ons 't lot geen' tijd onthoudt 
Om van de zorg te poozen, 
Wanneer men dan met vrienden kout 
Of mag met melsjes kozen, 
Dan is 't de lach, die 't hart ontsnoert, 
En 't wigt der zorgen met zich voert. 
 
Of als men, bij een vriendenmaal, 
De bekers rond mag zwieren, 
En, in onafgemeten taal, 
Der scherts den toom kan vieren; 
Wèl hem, die dan zijn' lust voldoet, 
En lacht, wanneer hij lagchen moet! 
 
Laat preken dan, wie preken wil, 
En wijsheid uit wil kramen; 
Ik lach wat om diens dwazen gril, 
En hunker naar het amen: 
De wijsheid, die niet lagchen mag, 
Geef ik voor éénen meisjeslach. 
 
Ja, wie een maagd het schoonste vind' 
Bij stil en statig peinzen, 
Voor mij ik ben geen droefheidsvrind, 
En wil het niet ontveinzen, 

{==606==} {>>pagina-aanduiding<<}

Bij mij haalt schoonheid, praal noch pracht, 
Bij 't meisje, dat ons tegenlacht. 
 
En is 't die lach, die ons verrukt, 
(Ons, wufte menschenzonen!) 
Die groefjes om de lippen drukt 
En kuiltjes in de koonen, 
Die ons, eer men het zelf vermoedt, 
Den mond tot kussen plooijen doet; 
 
Zij is het, zij, die afkeer wekt, 
Als zou geen scherts betamen, 
Die 't neusje spijtig opwaarts trekt 
En 't lachje zich durft schamen, 
Of, als de boert haar daartoe dwingt, 
Den mond nog naar de mode wringt. 
 
Neen, lagchen past zoo wel in vreugd, 
Als weenen in de smarte, 
En vrolijk zijn voegt aan de deugd, 
Aan 't weltevreden harte; 
Hij, die 't zich schaamt, hoe streng hij schijn', 
Moet boos of ongelukkig zijn. 
 
Neen, vrienden! Zijn wij geen van twee, 
Kan ons de vreugd bekoren, 
O! lacht dan, lacht men, vrolijk meê; 
De kniezer mag het hooren; 
Zoo hij bij ons nog ernstig ziet, 
Dan weent hij met den droeven niet. 
 
j. brester, a.z. 


Een woord van den gezant des Beys van Tunis te Parijs, Sidi Mahmoud, ter gelegenheid van het krooningsfeest te Reims.

- Ik merkte, voor een oogenblik, digt bij mij, eene personaadje op, bekleed met eene roode uniform met epauletten. Hoewel hij zich te midden van de Ambassadeurs bevond, had hij geenszins het voorkomen van een Diplomaat; hoezeer hij in uniform was, had hij even weinig eene militaire houding. Ik gelastte mijnen Tolk, te onderzoeken, wie

{==607==} {>>pagina-aanduiding<<}
en wat hij was; maar de inlichtingen, welke abdul opdeed, maakten mij niet veel wijzer. De een zeide, dat het een Jood; de ander, dat het een Arabier was; maar weldra vernam ik, dat het een vriend was van onzen magtigen vriend, den Oostenrijker; dat de Hemel hem met onmetelijke rijkdommen had bedeeld; dat hij geld leende aan alle de Christenvorsten, en, des noods, ook gaarne geld zou leenen aan den Bey, onzen doorluchtigen Meester. En nu schenen op ééns alle de personaadjen van het feest als geheel overschaduwd, ja nietig in mijne oogen, en ik voelde mij meer gestreeld door het geluk van een oogenblik hem nabij te zijn geweest, dan door alle de eerbewijzingen en alle de onderscheidingen, mij bewezen door de Ministers en de Grooten dezes Rijks.




Fransche Godsdienst.

Parijs, 18 Aug. 1825. - Maandag laatstleden hebben de Choristen van de Fransche en Italiaansche Opera, vereenigd, in de kerk St. Ouen, eene Mis uitgevoerd, gecomponeerd door profeti, zanger van het Italiaansch tooneel. Dezelve heeft ongemeen voldaan. Het Gloria inzonderheid verwekte eene groote geestdrift, en, in weerwil van de heiligheid der plaats, deed zich, herhaalde malen, een algemeen handgeklap hooren.

Fransche vrijheid.

Alles, (dus schrijft een Parijzenaar) wat uit Griekenland komt, hebben wij nagevolgd: Poëzij, Beeldhouwkunst, Schilderkunst, Welsprekendheid - alleen hunne Vrijheid hebben wij vergeten!

Spaansch monnikenwezen.

Een Spaansch Prediker bezigde dezer dagen dit gruwzame woord: ‘De reuk der lijken is thans een reuk des levens voor de goeden.’ - Ferdinand! aan welke wolven in schaapskleederen hebt Gij het lot uwer arme onderdanen toevertrouwd!...

Onbestaanbaarheid van het despotismus.

Lodewijk XIV zond den Hertog de fronsac naar de Bastille, omdat hij met zijne vrouw niet, en verbande den Markies de montespan, omdat hij met de zijne al wilde leven!


{==608==} {>>pagina-aanduiding<<}

Lodewijk XVI als leermeester der aardrijkskunde.

De uitvinding, om op hout geplakte landkaarten in stukjes te verdeelen, om den jongelieden, door het weder zamenvoegen, de gesteldheid en ligging der bijzondere landen in te prenten, hebben wij aan lodewijk XVI te danken. Hij zelf onderwees de Hertogin van angoulème in de Aardrijkskunde, en dacht dit middel uit, om haar spoediger tot het doel te brengen, dan bij de vroegere leerwijze mogelijk was.

Naïve trek van eenen Engelschman.

Wij hopen, dat het min kiesche dezer ware Anekdote, van wege het naïve derzelve, bij onze Lezers verschooning vinden zal. - Een Engelsch Edelman, pas te Parijs aangekomen, keerde, vóór eenige dagen, terug van een' toer te paard, met een' knecht achter zich, naar het bosch van Boulogne. Eene kleine noodwendigheid, waaraan een Gentleman zoo wel als een ander onderworpen is, deed hem afstijgen, en hij naderde te dien einde een schildwachthuisje. Eensklaps werd hem zijn hoed afgeligt. Gebelgd over eene daad, welke hem eene inbreuk op de wettén der gastvrijheid toescheen, vroeg hij met drift naar de reden. Men onderrigtte hem van het gebruik te dezen, en beduidde hem, dat, tegen het betalen eener boete van vijf stuivers, de hoed tot zijn' dienst was. De Baronnet, rood van kwaadheid, beweerde, dat zulks een' Mylord overal vrijstond. Het volk, zulks anders inziende, schoolde zamen, en het werd den Edelman te kwaad. Ziende, dat er niets aan te doen was, haalde hij een tien stuivers stukje voor den dag, van de schildwacht verlangende het te wisselen. Deze had geen geld, en john, zijn knecht, desgelijks niet, die daarop eene reeks van Engelsche scheldwoorden moest verduren, welke deze stilzwijgend tot zich nam; wanneer de Edelman, om een einde aan de zaak te maken, het stuk gelds ten beste gaf, maar, zich wederom tot den knecht wendende, zeide: ‘John, zit af, en verdien de andere vijf stuivers!’ En john was inderdaad genoodzaakt, zijns meesters grilligheid te wille te zijn. (*)






{==609==} {>>pagina-aanduiding<<}

Mengelwerk.

Sermoenen van Mr. Huibert Duifhuis.

(Volgens onuitgegeven Handschrift.)

De Heer, Mr. j. scheltema, heeft, in zijn keurig Mengelwerk, D. I. St. 2, bl. 168 tot 174, een uittreksel gegeven van een Sermoen van Mr. huibert duifhuis, gehouden op Pinksterdag, over Hand. II:1-4, en daarbij in eene aant. gemeld, dat wij eenige anderen bezaten, mede voor de hooge Christelijke feestdagen geschikt. Het is zoo, en wij willen daarvan thans de volgende uittreksels gemeenmaken, wèlke wij vertrouwen, dat met genoegen zullen gelezen worden. De man schildert, als het ware, daarin zichzelven, en men zal er nader uit zien, welke zijne predikwijze en zijne bijzondere gevoelens waren, en hoe hij de laatsten voorstond. Wij zullen ons, bij voorkeur, tot zulke plaatsen bepalen, welke tot opheldering kunnen strekken van hetgeen, door brandt en anderen, gemeld is, wegens de punten, waarin duifhuis voornamelijk van de Hervormden van zijnen tijd verschilde. De naauwkeurigheid en getrouwheid van den, door de kwaadaardige Zeloten voor de zoogenoemde regtzinnigheid onzer dagen, gelasterden Geschiedschrijver zullen er op nieuw door in het licht gesteld worden. - Wij melden, in liet algemeen, vooraf, dat alle de Sermoenen van duifhuis, naar de gewoonte van zijnen tijd, zoogenoemde Homiliën zijn, waarin de tekst, door de geheele rede heen, stukswijze verklaard en toegepast, en dus altijd een bewegelijk slot gevonden wordt. Voorts is het van belang, in het oog te houden, dat deze Sermoenen gehouden zijn 30 of 40

{==610==} {>>pagina-aanduiding<<}
jaren vóór de geschillen tusschen de Remonstranten en Contra-Remonstranten.
Brandt heeft gemeld, (Hist. der Ref. I, 618 env.) dat duifhuis weinig (de Heeren ijpeij en dermout zeggen, in hunne uitmuntende Geschiedenis der Nederl. Herv. Kerk, D. II, bl. 70, bij verzinning, niets) van de voorverordening (Praedestinatie) sprak, en dat hij die zoo diep en hoog niet verstond, als anderen; voorts, dat hij van erfzonde, regtvaardigmaking door toerekening enz. weinig sprak; dat hij afkeerig was van de gestrenge Geneefsche kerktucht en excommunicatie, en vijand van alle vervolging om het geloof; dat hij niet hield van uitgebreide Geloofsbelijdenissen of Catechismen, elk op eigene beproeving tot het H. Avondmaal toeliet, geenen Kerkeraad begeerde, enz. Ziet hier nu, wat ons, omtrent dit alles, in zijne Sermoenen is voorgekomen.
Over matth. XXVI:1-25 handelende van het verraad van judas, spreekt hij zijne toehoorders aldus aan: ‘Ziet nu, Beminden in den Heer! wat kracht dat gij hebt, als gij zegt, datter judas toe gepredestineerd was. De Heer zeit, dat het beter waar, dat die mensche nooit geboren en waar. - Die geboorte, vanwaar komt die? En is 't niet van God? Werkt nu God die geboorte, eilieve en betrouwt God niet toe, dat Hij iets kwaads scheppen zal. Hij is goed. Zijn naam heet goed. Hoe zoude van goed kwaad komen? Hij en heeft zulken kwaden instrument niet geschapen. Maar gij zulk hier, uit die schrift, sommige plaatsen bijbrengen, en zeggen: in den eenenveertigsten Psalm staat geschreven: die met mij het brood eet, heeft den voet tegen mij opgeheven, hetwelk christus zelf allegeert, bij johannes (*). Hieruit schijnt immers, dat het van judas gezeid is. Maar verstaat doch die schrift wel.’ Nu merkt hij aan, dat judas door den Psalmist niet genoemd is; dat deze alleen voorzegt, (want hij beschouwt zijne woorden als eene lijnregte voorspelling) dat er, onder het gezelschap van christus, één zou zijn, die Hem

{==611==} {>>pagina-aanduiding<<}
verraden zou, zonder den persoon bepaald aan te duiden; en dat wel Gode alle toekomende dingen bekend zijn, maar dat hieruit niet volgt, dat Hij iemand tot kwaad schikt; maar ‘Hij gebruikt (zegt hij) iemand daartoe, die daar regt bekwaam toe is, en zoo was 't met judas. De Heer (gaat hij voort) had hem zoo wel verkoren als een Apostel, als de andere discipelen, om zijnen dienst daardoor uit te regten; maar hij onthield zijn meesters les niet, en bewaarde zijne wacht niet wel. Hij liet den vijand inbreken, en die zoekt, waar de mensch het zwakst is, en, nu wetende, waar judas zwakst was, heeft hij hem daar bestormd en ook overwonnen. Och hadde hij hem, in 't geloove, krachtig tegengestaan, hij en hadde tot dit bederf niet gekomen; daarom mag paulus wel zeggen, dat de gierigheid een wortel van alle kwaad is. - Alzoo is 't met dezen judas. Hij is verworpen om zijn gierigheids wil.’
In een Sermoen op Kersdag, over lucas II:1-14, de voorzegging van jezaias, (XI:6.) de wolf zal met het lam verkeeren, enz. aangehaald hebbende, vraagt hij: ‘Waar blijft gij doch nu, die den mensch altijd in zouden wilt houden, en zegt, dat zijn hart altijd onrein moet blijven, en geneigd tot alle kwaad, en onnut tot eenig goed? Eilieve (vervolgt hij) ziet doch, hoe iedel en ongetrouw dat uw zeggen is. Wilt gij immers christus die eere niet geven, dat gij gelooft, dat deze profeetsie ook uiterlijk zal geschieden, zoo gelooft doch, dat dit, in zijn geloovigen, dus geschieden zal, - dat Hij die zoo geheel zal bezitten en bewonen, als hem de belial en leugengeest bezeten heeft. Of maakt gij den Duivel sterker, dan God? en, dat belial in den mensche gebragt zou hebben, dat christus dat, door zijn bloedstorten, niet zou hebben kunnen reinigen? Eilieve, ziet doch voor u! Gij doet zijne eere te kort, en berooft zijnen naam, die heet Zaligmaker, omdat Hij zijn volk zalig maakt van zonden. - Gelooft immers, dat het in die Christenherten alzoo geschieden zal: dat die zoo veranderen zullen, dat, in die plaatse, daar har-
{==612==} {>>pagina-aanduiding<<}
digheid gelegen heeft, zachtmoedigheid zal zijn, en daar bitterheid gewoond heeft, liefde geboren wordt, enz. Ja, gelooft het vrij, die geheele schrift getuigt het, en God belooft het door zijne heilige Profeten te doen, een nieuw hart en geest zijn geloovigen te geven,’ enz.
Met betrekking tot verzoening heeft hetzelfde Sermoen het volgende: ‘Zonder dezen Zoon en zijne geboorte mostet al, verloren in eeuwigheid, in vergetelheid en verderfenisse gebleven hebben; want buiten dezen en is geen behoudinge. Zoo haast dat geschapen handwerk des Scheppers gebod overtreden hadde, en dat Adam ongehoorzaam geweest was, zoo stond die ware geregtigheid Godes tot straf en verdoemenis over den vervallen mensch: want zoude die geregtigheid Gods regtvaardig blijven, zoo moest die overtreding gestraft zijn. Dezen regtvaardig vertoornden God en mogt nu geen mensch stillen. De Engelen en mogten 't niet doen: want die zijn geesten; en de mensch had overtreden en gezondigd. Dat en mogte niet, dan aan den mensch, gestraft worden, en geen mensch en was sterk genoeg, om dat te doen, enz. Toen ontspronk die bermhartigheid Gods, uit dat vaderlijke herte, en nam hem dat geschapene aan, om den vervallen mensch te verlossen. - o Liefde boven liefde!’ enz.
Dit zij (opdat wij niet te breed worden) wegens het leerstellige genoeg. - Men heeft gezegd, dat hij zich inzonderheid van de Hervormden onderscheidde, ten aanzien van hunne kerkorde, dat hij geene Ouderlingen of Diakenen stelde, en geen Kerkeraad begeerde, dat is (met andere woorden) dat hij geen Consistorie (bij de Overheden van dien tijd, te regt, gehaat, omdat het zich doorgaans meer, dan geduld kon worden, aanmatigde, en eene regering in de regering vormde) instelde. Hierover laat hij zich breed uit, in een Sermoen, op Sint Stevensdag (26 December). Daarin gewaagd hebbende van de instelling der eerste Diakenen in de Jeruzalemsche gemeente, zegt hij: ‘Wij zullen eens zien, of deze nu zoo zeer van noode zijn, als toen, en of men al moet

{==613==} {>>pagina-aanduiding<<}
nadoen, dat die Aposte'en, ofte die eerste kerke, heeft voorgedaan. In den eersten: datter Armendienaars moeten zijn, dats wel zeker, dat heeft Christus gezeid, die armen zult dy altijd hebben. Daarom, zijnder armen, zoo moetender ook zijn, die die verzorgen: en hebben alle rijken, die de Heer tijdelijk substantie verleend heeft, hier deze lesse, dat een ieder van God gezet is een dienaar, ofte een rentmeester van zijn evennaasten. - Ziet dus is een ieder zelf een Armendienaar voor zijn hoofd. Ten anderen: nademaal het Christendom zoo verbreid is, en dat daar Christen-Overheid in alle steden gekomen is, zoo hebben die geordineerd opzienders der armen in alle plaatsen, als Gasthuismeesters, Heiliggeestmeesters, Weesmeesters, Potmeesters en dergelijken veel meer, die zorge zouden dragen voor alle armen, d' eene zoowel, als d' ander, die 't van doen hadde, gelijk wij allen éénen Vader, God, hebben, en Hij ons allen geeft. - Maar nu zijnder veel menschen, die met die ordonnancie der Overheid niet tevreden zijn, maar willen nog het exempel dezer eerste kerk navolgen, zeggonde, dat het die Overheid niet toe en komt zulke dienaars te ordineren, maar die gemeente, oft Predikanten. Maar och, lieve Vrunden! willen zij alle de exempelen der eerste kerke navolgen, zoo moesten zij ook die gemeenschap der goederen gebruiken, item niet verstikt eten, item die hand opleggen, die kranken met olij zalven, die gemeente de Diakens ofte dienaars laten kiezen, en diergelijke veel meer, d' welk in die eerste kerk geoefend is. Maar het eene wil men volgen en het ander nalaten. Daarenboven moesten haar Diakens leeraars wezen, gelijk deze stephanus enz. geweest zijn: maar dit en wordt niet gebruikt. Maar, Alderliefsten! hadde die Overheid, in der Apostelen tijden, zoo gratieus geweest, dat zij die Christenen met Armendienaars verzorgd hadden, och hoe wel zouden die lieve mannen Gods, die Apostelen, tevreden geweest zijn! Zij en
zouden voorwaar niet gezeid hebben, zoo als, nu ter tijd, bij sommigen gezeid wordt, dat het des Magistraats officie niet en hadde geweest, maar zij

{==614==} {>>pagina-aanduiding<<}
zouden God gedankt hebben, enz. Maar wat deze luiden moveert, dat zij zulks d' Overheid niet toelaten en willen, dat is God en haar bekend, of zij, onder het deksel van zulks, niet en zoeken zelf te regeren en meesters te zijn. Maar dit en is niet der Christenen aart, enz. - Zoo zien wij dan, Alderliefsten! bijzonder den tijd, wanneer dat die gemeente Gods zulks heeft begonnen haar Diakens ofte Armendienaars te verkiezen, namelijk toen zij vervolgd, en onder heidensche ofte Joodsche Overheid waren, die zochten den naam Christi uit te rooijen en te verdelgen. En worden hier alle Christenen geleerd, enz. - Ten anderen zien wij hier, wat deze Armendienaars voor mannen geweest zijn, namelijk die een goed gerucht en getuigenis gehad hebben onder al het volk, niet alleen bij de geloovigen, maar ook bij de ongeloovigen. - Zoo hebben nu diegenen, die deze Armendienaars stellen, ofte kiezen, hier deze lesse, dat zij vooral zien na dusdanige mannen, als ons die schriftuur hier afbeeldt, die goed gerucht hebben, en vol des Heiligen Geestes en wijsheid zijn. O liefste Vrunden! dit zijn al zeldzame vogels, die vol des Heiligen Geestes en wijsheid zijn!’
Men weet, dat duifhuis, even als erasmus, zeer veel verkeerds in de Roomsche kerk erkennende, haar echter, zoo als hij, in haarzelve hervormd wilde hebben, - dat hij de afzondering, of scheuring, veroordeelde, - ten aanzien van het gewigt en de bediening van Doop en Avondmaal, en de vereischten daartoe, van de Hervormden verschilde, - geene excommunicatie, of vervolging, duldde enz., en dat hij daarom gelasterd, en voor een libertijn, of vrijgeest, geschoiden werd, enz. Wegens dit alles hoore men nu hemzelven.
Het Roomsche bijgeloof en vele van deszelfs buitensporigheden beschaamt hij, zoo dikwijls als hij er aanleiding toe vindt. Zoo, bij voorbeeld, bestraft hij, in het tweede Kers-sermoen, de vereering en aanbidding der Engelen, en elders de buitensporigheden der Roomsche seesten, inzonderheid op sommige dagen, waarvan hij,

{==615==} {>>pagina-aanduiding<<}
onder anderen, zegt: ‘Wij zien, God betert, dat, gelijk die godzalige oude vaders geordineerd hebben, jaarlijks memorie te houden van de godzalige geboorte Christi, om den mensch die in eeuwiger memorie te doen houden, zoo heeft ter contrarie de Sathan, op d'ander zijde, gearbeid, om te ordineren Pontiaans- en Agnieten avonden, (op 14 en 21 Januarij) om zottelijk en gulziglijk met malkanderen te eten en te drinken, en de vruntjens te nooden, omdat dies te haastiger die groote weldaad van de zalige geboorte Christi zoude vergeten worden, en dit moeten dan goede avonden heten. Ja, Vrunden! het mogen wel te regt zotte avonden genoemd worden. Dus heeft het de Sathan al bedorven: want, zoo haast als men memorie houdt van die zalige verrijzenisse Christi, tot onzer rechtvaardigheid, en dat wij daaruit zouden leeren, hoe veel Hij om ons gedaan heeft, en dat die geheuchtenisse van zijnen bezuurden dood ons altijd behoorde voor 't hoofd te wezen; terstond, des anderen daags na Paaschen, heeft de Sathan een Emmaus versiert, buiten de stede, daar zij dan gaan spanceren. D'een pronket met zijn schoone kleederen, d'ander om vol en dronken te drinken, de derde om hem toe te maken en te versieren, dat men der zielen mede zoude bedriegen, en dit al, om der menschen gemoeden af te keeren van die godzalige gepeinzen,’ enz. - Op andere plaatsen bestrijdt hij weder andere ongerijmdheden. Doch wij mogen hier niet verder over uitweiden. Uit het volgende zie men het overige.
Uitvoerig het regt betwistende, om de kerk buiten de kerk te hervormen, beweert hij, dat men, zich dit veroorlovende, zijne bevoegdheid daartoe toonen moet door wonderwerken, - dat mozes, jezus christus en de Apostelen, eene nieuwe kerk vestigende, dat gedaan hebben, en dat daarom de Profeten, die slechts tot hervorming van misbruiken en herstel van afwijkingen gezonden werden, met geene wonderkracht werden toegerust, noch ze behoefden. ‘Ziet (zegt hij dan) dit is die manier, die God altijd gebruikt heeft. Maar nu isser eene zen-
{==616==} {>>pagina-aanduiding<<}
dinge, die uit die wet der liefde en nature komt, daar een mensch een ander zoekt te doen, als hij wilde, dat hem geschiede, of gedaan worde. Deze zending is alle menschen gemeen, die van God wonderlijk verlicht ofte begaafd zijn, en dien schat, dien zij zoeken, gevonden hebbende, van herten daarom arbeiden, dat zij hunnen naasten daartoe mede mogten brengen; maar deze en spreken niet, als autoriteit of magt hebbende, maar zij zoeken hunnen naasten van herten te raden, te leeren en te vermanen, om tot die weldaad te komen, die zij gesmaakt hebben. Nu hadden hier, in dezen tijd, sommige wel te letten op haar zendinge, van waar die heergekomen is. Maar och lacy, wat is 't? Zij merken niet op, en achten niet op haar eigen zaken, en nemen haar een autoriteit aan, zonder eenige kennisse, of ze haar toekomt, ofte niet, en stooten een ander uit zijn zetel, en zitten zelve daarin, en dit al, zonder zulke zendinge, als boven gemeld is, die zij nogtans eerst behoorden te hebben en te bewijzen, eer zij haar zulken autoriteit aannemen. - Nu, dit heb ik daarom niet verhaald, omdat ik meene, dat ze hierdoor zullen opwaken, ofte zich daarvan afkeeren; maar alleen daarom, om een onderscheid te maken tusschen deze zendinge om te leeren, en die zendinge der Apostelen. - En hebben hier alle die geloovigen deze lesse, dat zij tot haren naasten spreken en getuigen van die hope, die in haar is, en zoeken malkanderen bij
de hand te nemen, en, uit reinder liefde, den Heer toe te brengen. - Ziet dus moet het toegaan, Alderliefsten! dat wij zeggen: komt, mijn alderliefste vrund in den Heer! laat ons doch niet langer leggen quisquasten met deze uiterlijke iedele dingen, die 't gemoed niet en veranderen, daar strijd en gekijf om onder ons komt. 't Is wat anders, daar ons die Heer toe beroepen heeft. Hij wil ons gebruiken tot tempelen zijnder woninge, enz. Daarom laat ons tot Hem, tot Christus Jezus, gaan, ons in ware ootmoed onder Hem buigen, en van Hem leeringe ontvangen. Hij zal ons wel een andre lesse leeren, als wij duslange geleerd hebben: want Hij zal ons leeren, ons

{==617==} {>>pagina-aanduiding<<}
zelf niet te buiten te gaan, geen eigen eere of hoogheid te zoeken, gelijk tot nog toe onder ons geschied is, waardeur duslange alle de twist en het gekijf onder ons gekomen is. Maar, mijn liefste Vrunden! Hij zal ons leeren, dat wij zijn rijk, als een klein kindeken, moeten innemen. - Ziet, daar deze leeringe omgaat, daar zal dan wel volgen, 't geen de Profeet isaias zeit, 2 cap. 4 v. want daar zullen zij terstont beginnen haar zwaarden tot ploegijzers te smeden, dat zijn haar tongen, die zij eerst tot zwaarden gemaakt hadden, om malkander mede te steken en te verderven, daar zullen zij nu meê zoeken des Heeren akker te bouwen, dat is haar eigen gemoeden en ook haar naastens gemoeden, enz. Dan zal de mensch die reformatie aan zijn zelven, in den geest des gemoets, aanheffen. Ziet, zoodanigen liefelijken wezen behoort onder den geloovigen te zijn, dat een ieder zoekt de minste te wezen, en met die gave, die hem van God gegeven is, zijn naasten te dienen. Ochof het, heden ten dage, veel menschen, en bijzonder de Predikanten, zoo deden, dat een ieder de een den anderen hooger en grooter achtte, dan hemzelven, en zulke hoogheid en autoriteit niet aanname, als zij doen! Zij zouden misschien wat beter vruchten doen, als er nu van komen, en men zoude aan haar toehoorders wel eenen anderen aart speuren, als er nu, God betert, dikwils gezien wordt, dat wij terstond zoo met het rappier en de poenjaart niet reede zouden zijn, als ons een weinig te kort geschiedde. Maar zien wij wel toe, dat het wee, daar Christus van spreekt, Matthaeus 23, over ons niet en valle, die daar zeit: Wee u, gij Schristgeleerden ende Phariseen, gij geveinsden, die land ende zee omreist, om een nieuwen Jodegenoot te maken, en, als gij hem gemaakt hebt, zoo maakt gij hem een kind der helle,
tweemaal meer, als gij zijt. Zoodat wij dikwils zien, mijn liefste Vrunden, in plaats dat wij meenen, datter een gereformeerd man uit worden zal, of dat die menschen eenen liefelijken en zachtmoedigen geest zullen krijgen, zoo zien wij ter contrarie eenen hestigen, partijdigen en oploopenden geest, zoo-
{==618==} {>>pagina-aanduiding<<}
dat men aan ons meerder wraakgierigheid en andere grouwelijke monstren spoort, zoodat men ons, in plaatse van gereformeerd, wel mogt noemen gedeformeerd, ofte verargerd. Dits leyder te beklagen. Om dezes wille dan wordt Gods naam gelasterd onder de vreemde volken, die 't dan alles verachten, lasteren en verwerpen, 't gene zij nogtans dikwils niet en kennen, en bespotten 't een met het ander, en zeggen: Ziet! zijn dat geen fraaije Christenen, die den Christen-naam wel voeren mogen? Eilieve ziet doch, wat een wijngaard des Heeren is dit, als zij haar noemen! Zijn 't niet wel liefelijke vruchten, die zij voortbrengen? Zij zijn zoo prachtig en hoogmoedig, als iemand; zij drinken zoo wel, als ander menschen. Schiet haar een weinig te kort, zij zijn die eerste, en niet die leste, om zulks met het mes en zwaard te verdedigen. Is dat een Christen-religie? Fy haar, dat zij haar zulks roemen! Haar Pastoren, of Predikanten, trachten zoowel na hoogheid, om over een ander te heerschen en gebieden, als die voorgaande ooit hebben gedaan. Zoudet dus onder Gods volk toegaan? Eilieve, zij geven daarmede te kennen, dat zij die rechte religie Gods nog nooit en hebben gekend; want die tracteert een ander lesse, dats ootmoed, enz. enz. En nog zoudt gij geern een ander mede bij uwe verzamelinge hebben, en dorftse wel stoutelijk veroordeelen en verdommen, die met u niet eens zijn! En gij, Leeraars ofte Predikanten! als gij dus na de hoogheid staat, en over een ander zoekt te heerschen en te gebieden, ziet eens, of gij dan wel in Christo blijft, en wel wandelt, als Hij gewandeld heeft. Och, Hij is d' ootmoedigste van allen geweest. Hij, die
Koning alder koningen, werd hier, in 't verworpenste stedeken in Judaea, in eene ossenkribbe gelegd. Als Hij in 't leeren is, wordt Hij die minste boden gelijk, die haar allen die voeten wast, een ieders vuilste kladden op hem neemt, een ieders onverstand, spot en smaad draagt. Behoordet dan gij, die u zijn dienaars roemt, niet mede zoo te doen? Hoe gij meerder gaven hadt, hoe gij u, met die gaven, leeger, en onder een ieder meer-
{==619==} {>>pagina-aanduiding<<}
der behoordet te buigen, om te dienen en te voorkomen, als Christus, die Heere, gedaan heeft. Of zijt gij beter en meerder, dan Hij? Betaamt het den knecht wel, boven zijnen Heere te zijn, en behoort het hem niet genoeg te zijn, dat hij zijnen Heere gelijk zij? o Ja, dat is rechte dienaars aart. Dat heeft Hij ook zijn dienaars tot een lesse gegeven, zeggende: die koningen der heidenen hebben heerschappij over de haren, ende die daar magtig zijn worden grootdadige heeren genoemd; maar 't en zal onder u zoo niet zijn; maar die onder u wil groot zijn, worden des anderen dienaars. Ochof gij deze lesse waarnaamt, en u onder een ijder zocht te buigen, en u naasten bij der hand naamt in der liefde, en zocht hem zoo Christum toe te brengen; 't zoude somtijds beter vrucht brengen, dan 't nu doet, en beroemde u zulke hooge zendinge niet. En ik en hoop mij ook nimmer zulks te roemen, dan een medeschaapken van de weide Christi, gelijk gijluiden, en met u tot dien zelfden Vader en Heere te gaan, en om genade te zoeken, en van Hem recht geleerd te worden, en, offer bij mij ietwat meerder gave mochte zijn, als een ander, om dat geern, uitter liefde, mijnen naasten mede te deelen. Dus deden deze lieve herders, [Men houde in het oog, dat het Sermoen is over lucas II.] - waaruit wij hebben te leeren, Beminden! ten eersten, hoe dat God zijn eer niet en wil binden aan menschelijke personen, dat de geest des Heeren ingaat tot den kleinen en ootmoedigen, - en ten anderen, dat
wij niet zullen zien op de persoon, maar op het woord der waarheid, en die genade, die God doet aan ons, met verwonderen en met dankbaarheid opnemen, niet denkende, 't zijn deze of die personen, zij en zijn niet geleerd, zij en hebben in die hooge scholen niet gezeten. Och, beminde Vrunden! in wat hooge scholen hebben doch de twaalf vissers gezeten, daar God die geheele wereld mede wilde reformeren?’ enz.

(Het vervolg en slot hierna.)





{==620==} {>>pagina-aanduiding<<}

Voorbeeld van eene herstelling uit longtering, ontstaan ten gevolge van herhaalde bloedspuwingen. Door Z.H. van der Feen, Med. Doct. te Amsterdam.

De openlijke bekendmaking van de genezing eener ziekte, welke uit haren aard doodelijk is, en jaarlijks duizende slagtoffers ten grave voert, zal, denk ik, aan geene misduiding blootgesteld wezen. En, schoon de opmerking meermalen met zeer veel grond is gemaakt, dat er zeer veel, ja te veel wordt geschreven, hetwelk niet alleen wel gemist konde worden, maar ook zelfs niet behoorde geschreven te worden, zou ik echter durven hopen, dat de mededeeling der volgende waarneming niet aan schrijfjeukte, maar aan een' der menschheid, zoo ik vertrouwe, nuttigen wensch worde toegekend, en derhalve gebillijkt; dat, namelijk, een oud, goed en veelvermogend geneesmiddel ook in ons land meer en meer worde in aanwending gebragt bij de behandeling eener verschrikkelijke ziekte, wier naam alleen reeds geschikt is, om elk gevoelig hart met huivering te vervullen; ik bedoel de aanwending des brandcilinders in de longtering, na bloedspuwing of andere oorzaken. De gelukkige uitkomst zal, twijfel ik niet, mijnen wensch regtvaardigen.
In de maand October des verloopenen jaars werd mijne hulp gevraagd bij een' Heer, die, geboren uit eene teringachtige familie, en zelf van eene zwakke, magere, dorre en niet groot ontwikkelde ligchaamsgestalte, met een teeder, prikkelbaar gestel en geringe zenuwkracht, voor het overige meestal vrij gezond, uitgenomen enkele voorbijgaande en ligte aanvallen van podagra, welke weinig zorgen baarden, op het onverwachtst, na verschillende zielssmarten en meer dan gewone ligchaamsvermoeijenissen, in den ouderdom van 39 jaren, door bloedspuwing overvallen werd, welke eenige dagen bij vernieuwing zich instelde, en eene langdurig nablijvende sluimlozing, met hoest en vermagering des ligchaams, ten ge-
{==621==} {>>pagina-aanduiding<<}
volge had. Het gelukte mij, door een zeer gerestringeerd diëet en gepaste geneeswijze, dezen hagchelijken toestand te overwinnen, zoodat de lijder op het laatst van December alle blijken droeg van tot deszelfs gewone gezondheid teruggebragt te zijn. Deze vreugde was echter van korten duur; ik kon eene hervatting der bloedspuwing in de maand Januarij niet voorkomen; en ik moest tot mijn leedwezen ondervinden, dat dezelve, niettegenstaande alle aangewende pogingen, oorsprong gaf aan eene ware etterachtige longtering, welke zoo spoedig verliep, dat de zieke reeds in het laatst van Februarij aan den rand van het graf was genaderd, zonder eenige hoop op herstelling door de toediening van inwendige middelen.
Sterk bewogen met den toestand des lijders, en overal nasporende, of ik iets vinden mogt, waardoor ik den ongelukkigen voor zijn talrijk huisgezin van uit de kaken des doods nog mogt redden, maar overal teleurstelling ontmoetende, werd mij de nu achttienhonderd jaren oude raad van celsus ten pligt, die zegt (lib. III, cap. 22): ‘Si vehementior noxa est, ac neque febricula neque tussis quiescit, tenuarique corpus apparet, validioribus auxiliis opus est. Exulcerandus (aeger) est ferro candenti - sic, ne sanescere sinas ulcera, nisi tussis finita fuerit.’ Toen derhalve tegen den aanvang der maand Maart, welke reeds door hippocrates, om den haar verzellenden eigenaardigen zonnestand en verandering van het saizoen, voor longzieken allergevaarlijkst is verklaard, mijn lijder in het volstrekt doodelijk tijdperk (stadium conclamatum) der tering was overgegaan; dat is, toen hij geheel krachteloos ter nederlag, zoodat hij het bed in 't geheel niet meer verlaten kon, en, met een uitgeteerd ligchaam, weggedorde armen en handen, ingezonkene kaken, wit loodkleurig aangezigt, groote, matte oogen, doodwitte, van natuurlijke levensspanning en levenswarmte beroofde handen en vingeren, met hijgenden adem en bevende stem, gekweld door den verschrikkelijksten, gedurig toenemenden hoest, door geene middelen, zelfs niet voor weinige minuten,

{==622==} {>>pagina-aanduiding<<}
meer te bedwingen, waardoor het ligchaam op de geweldigste wijze geschokt en afgemat werd, onder het opgeven van gedurigen etter, met de grootste benaauwdheden in de ademhaling te worstelen lag; toen de eigenaardige teringkoortsen reeds eenige weken, met tweemaal daags herhaalde aanvallen, hem niet meer verlieten, maar in elkander liepen; toen nachtzweet, pijnen in het darmkanaal, met stinkende en versmeltende afgangen, door flaauwten vergezeld, hem meer en meer uitputteden, - toen werd mij, herzeg ik, de raad van celsus ten pligt, om tot sterkere middelen mijne toevlugt te nemen, en moest ik dus de kracht van het vuur wel beproeven, om, zoo mogelijk, den lijder aan een' wissen en ophanden zijnde dood nog te ontrukken.
De zieke, van het gevaarvolle zijns toestands zelf overtuigd, had moeds genoeg, om de door mij voorgeslagene werking van het vuur te willen doorstaan, welks aanwending ik bepaalde op den 4 Maart, voornemens zijnde, ten einde de juiste plaats der voorname aandoening in de longen naauwkeurig uit te vorschen, in den tusschentijd, mijnen vriend, den Heer j.l.c. schroeder van der kolk, praktiserend Geneesheer in het Buitengasthuis bij deze stad, als bijzonder ervaren in het gebruik der Hoorbuis van laenec, (waartoe mij het gehoor niet genoeg geoefend is) te verzoeken, om met gezegde werktuig mijnen lijder te onderzoeken, waaraan zijn Ed. met de grootste bereidwilligheid heeft voldaan, en eene dadelijke etterverzameling ontdekte in het voorbovenste gedeelte der regter long, tusschen de eerste en tweede ware rib.
Ten gevolge van deze bekomene zekerheid, verzocht ik den kundigen Chirurgijn leefkens, om op den 4 Maart, in tegenwoordigheid van den Heer schroeder van der kolk en mijzelven, eene moxa te appliceren (*). Om echter den weldadigen invloed van dit

{==623==} {>>pagina-aanduiding<<}
middel in ons geval te beter te waarderen, dient vooraf nog vermeld te worden, dat, in den belchrevenen ongunstigen toestand des lijders, er zich op den 3 Maart, des avonds, onder den kwellendsten hoest, op nieuw eene bloedspuwing had ingesteld, welke, gedurende den opvolgenden nacht en den morgen van den 4den, zich gestadig herhaalde, waardoor de zorgelijke omstandigheid van den zieke niet weinig vermeerderd werd.
Ten half twee ure in den namiddag van den 4 Maart werd de moxa, ter grootte van een duim in diameter, op de aangeduide plaats aangezet. Aangestoken zijnde, brandde zij zeer gelijkmatig en langzaam ongeveer 10 minuten, zoodat de huid vrij diep verstoord, en er eene doode korst gevormd werd, ter dikte van omtrent eene halve lijn.
De lijder verdroeg de kunstbewerking met eene loffelijke kloekmoedigheid, zonder eenig geluid van zich te geven, slechts enkele ligte pijnlijke trekken in het gelaat vertoonende; terwijl de pijn zelve, gelijk hij mij naderhand verzekerde, veel geringer geweest was, dan hij zich dezelve had voorgesteld (*).
Gedurende de aanwending van het brandmiddel bleef de hoest, die den lijder sedert eenige weken onophoudelijk gekweld had, stil, zich eerst, en slechts ééns, ver-
{==624==} {>>pagina-aanduiding<<}
toonende tegen het einde der kunstbewerking; zoodat de lijder, bij de weinige pijn van de branding, reeds dadelijke verligting ondervond in den voor hem zoo afmattenden hoest. Of deze eerste weldadige invloed alleen aan de kracht van het brandmiddel, of ook aan de hooggespannene verwachting van den lijder, derhalve aan eene psychische afleiding moet worden toegeschreven, zal ik niet onderzoeken. Het zij genoeg, dat er dadelijke verligting werd toegebragt. Ook in den achtermiddag was de hoest minder, dan vóór de branding; des nachts, echter, wakkerde dezelve weder op, en belette den slaap; doch gedurende de opvolgende dagen verminderde hij regelmatig, zoodat tusschen den 7 en 8 Maart de lijder, voor het eerst in verscheidene weken, een' rustigen nacht, door geenen hoest gestoord, mogt doorbrengen. Gelijk de invloed van het brandmiddel op den hoest voordeelig was, was het dit niet minder op de bloedspuwing en lozing van etterfluimen: want, schoon op den namiddag van den 4 Maart er nog vele met helrood bloed gekleurde fluimen werden uitgeworpen, greep hieromtrent den volgenden dag reeds eene merkelijke verandering plaats, alzoo de kleur van het bloed nu meer donker zwartachtig was, en er, in plaatse van dun, vloeibaar, een donker, gecoaguleerd bloed met de fluimen geloosd werd, hetwelk dagelijks, in regelmatig afnemende hoeveelheid, zeldzamer zich vertoonde, zoodat reeds op den 7 Maart daarvan geen spoor meer te zien was. Wat betreft de dikke, groote, geel, somtijds vuilbruin en graauw gekleurde etterfluimen, deze namen reeds op den eersten morgen na de aanwending van het brandmiddel eene meer gunstige gedaante aan, vertoonende zich namelijk dun, wit en slijmachtig, vervolgens gedurig zeldzamer wordende, zoodat in
den nacht tusschen den 8 en 9 Maart de zieke geene sluimen hoegenaamd opgaf, en op den 10den niets dan eenig schuimend speeksel van tijd tot tijd wegspuwde. - Op den 9 Maart (den 5den dag na de branding) was de lijder, voor het eerst sedert eenige weken, zonder koorts, welke ook in het vervolg geheel niet is wederge-
{==625==} {>>pagina-aanduiding<<}
keerd; de pols was regelmatig, langzaam, week, zonder eenig spoor van geprikkeldheid, maar zwak. - Op den 10 Maart mogt de lijder zich voor het eerst in het gevoel van terugkeerende sterkte verblijden, alzoo hij eenige uren zonder vermoeijenis buiten het bed opzitten, en zonder hijgenden ademtogt met gemak spreken kon; terwijl ook zijn uitzigt eene meer natuurlijke verhouding bekwam, minder ingevallen zich voordeed, en blijken droeg van eene vrijere beweging des bloeds door het vaatgestel, waarvan de verdere blijken zich eerst later vertoonden in de meer van het hart verwijderde deelen, vermits eerst tegen den 31 Maart de natuurlijke kleur, levens-turgor en inwendig warmtegevoel in handen en vingeren zich begonnen te herstellen. - Het nachtzweet, pijnlijke aandoeningen in het darmkanaal en versmeltende afgangen verminderden reeds in de eerste dagen na het ophouden der koortsen.
Het spreekt van zelve, dat, bij de noodwendig achterblijvende gevoeligheid in de longen, na eene zoo zware ziekte, de wisselvallige weêrsgesteldheid in de maanden Maart, April en Mei van tijd tot tijd eenigen hoest en vernieuwing van slijmafscheiding in de takjes der luchtpijp moest te voorschijn roepen. Dit geschiedde echter altijd in een' zoo ligten graad, dat de patiënt (onder het gebruik van gepaste inwendige middelen, en bij eene rijkelijk plaats grijpende en door de kunst onderhoudene etterdragt, na de afvalling der doode korst, door den brandcilinder gemaakt, welke afvalling plaats had op den 14 Maart) van wederinstorting bevrijd bleef, en zijne gezondheid, aanvoeding en krachten herstellen zag, zoo zeer, dat elk, die hem ontmoette, over den bijzonderen ommekeer zich ten hoogste verwonderde.
Ik zal niet noodig hebben, in de opgave der inwendig door mij toegediende middelen hier uit te weiden, dewijl dezelve door de plaats grijpende omstandigheden verschillend gewijzigd werden, en deze opgave dus voor andere lijders overtollig zoude wezen, wier individuéle gesteldheid de keuze hunner Artsen, bij de aanwending der on-
{==626==} {>>pagina-aanduiding<<}
derscheidene gepaste middelen, bepalen moet. Alleen zal ik opmerken, dat eerst het gebruik van het afkooksel der Semina Phellandr. Aq., en naderhand het Alum. Crud. van 1 tot 1½ dr. per dag, mij treffelijke diensten bewezen heeft, in het overwinnen der nog lang plaats grijpende en terugkeerende neiging tot afscheiding van sputa mucosa. Het Alum. Crud. is door den lijder ruim zes weken gebruikt, tot dat hij, op den 29 Junij dezes jaars, (nadat hij reeds eenigen tijd zoo verre in krachten toegenomen was, dat hij dagelijks in alle weêr en wind de stad op en neder ging) tot zijne uitspanning deze stad heeft verlaten, en zich naar Nijmegen (schoon tegen mijnen raad) heeft begeven, waar hij, volgens eenen brief, in dato 20 Julij, door hemzelven aan mij geschreven, zich zoo wèl bevindt, dat hij uitgestrekte wandelingen doet, zoo zelfs, dat, gelijk ik uit den mond van zijne naaste familie verneem, hij, op een' dag van Nijmegen naar Rozendaal bij Arnhem gereden zijnde, en aldaar de verschillende hoogten, den Trommelberg enz. beklimmende, eenige uren zonder vermoeijenis heeft doorgebragt.
Dit zij genoeg, om de aandacht van deskundigen niet alleen, maar ook van ongelukkige lijders zelven, en van hunne naauwste betrekkingen, bij het gebruik van een middel te bepalen, hetwelk, even als het vroeger den Egyptenaren, Arabieren, Chinezen en Japanners in andere ziekten, en later den Franschen, Duitschers en Engelschen ook in overeenkomstige ongesteldheden, door deszelfs vermogende werking, nuttig en welkom geweest is, en nog is, op gelijke wijze ons deszelfs zegenrijken invloed niet weigert, maar het kwijnende leven, reeds aan den rand des grafs, nog doet opbloeijen, de tranen der weenende vriend- en bloedverwantschap opdroogt, en het rampzaligste lijden verwisselt in het aangenaam genot der gezondheid, waardoor de vatbaarheid voor het deelen in de genoegens des levens vernieuwd en verlengd wordt; gelijk wij gezien hebben bij onzen lijder, die zulks alleen aan de aanwending van het brandmiddel te danken

{==627==} {>>pagina-aanduiding<<}
heeft, en, zoo hij zich behoorlijk in acht neemt en hem geene prikkelende middelen worden toegediend, misschien nog gedurende eene reeks van jaren een genoegelijk leven aan hetzelve zal verschuldigd zijn.




Berigt van de jongste werping en zoging der leeuwin van den heer W. van Aken; briefswijze door hemzelven medegedeeld.

Mijn Heer en Vriend m.w.

Het zal u wel reeds bekend zijn, dat mijne Leeuwin, den 5 dezer maand Augustus, binnen de stad Utrecht, drie levende Jongen heeft geworpen, waarvan twee van het mannelijk geslacht des morgens ten vier ure, en een van het vrouwelijk geslacht ten zes ure geworpen zijn. Op het tijdstip, dat het laatste geworpen werd, was een van de eerste aan het zuigen aan de moêr. Ik heb alle moeite aangewend, om de jonge Welpen van de moêr af te nemen; maar te vergeefs. Wanneer ik de Leeuwin naderde, nam zij de drie Welpen in haren muil, en verborg die in een' hoek achter haar, zoo dat er hoegenaamd geen denken aan was, om de Jongen meester te kunnen worden. Ik verliet, van het oogenblik af, dat de eerste Welpen geboren waren, het hok niet: tot vier dagen en nachten hield ik zelf daarbij de wacht, kijkende alle tien minuten door eene kleine opening, die in de deur van het hok was, of de moêr niet op hare jongen ging liggen, gelijk zij, bij vorige werpingen, dezelve altijd door hare onachtzaamheid heeft dood gelegen; maar ik moet u doen weten, dat, na de werping, de trouw der Leeuwin, tot op dit oogenblik, zoo sterk geweest is, dat zij in geen twee dagen en nachten opgekomen is om te eten of drinken; en, daar zij een dag vóór en twee dagen na de werping niets genuttigd heeft, kan ik u verzekeren, dat zij in geen zeventig uren eenig voedsel heeft gebruikt.

{==628==} {>>pagina-aanduiding<<}

Toen de Jongen pas geworpen waren, wogen dezelve, berekend naar het gewigt van ander jong gedierte van gelijke grootte, met hun drieën geen twee ponden; en van al de werpingen, die de Leeuwin gedaan heeft, heeft zij nimmer zulke kleine Welpen als nu geworpen. Thans zijn ze twintig dagen oud, en ik heb nooit eenige Jongen ter wereld zoo spoedig en sterk zien groeijen als deze in dien korten tijd, daar ze nu met hun drieën wel 18 à 19 ponden zullen wegen, de mannetjes naastdenkelijk 6 à 7 ℔ ieder, en het wijfje 5 à 6 ℔.
Geen ouder kan aan een kind meer zorg en moeite te koste leggen, of meer voor hetzelve opofferen, dan ik aan mijne Leeuwin met hare Welpen heb gedaan; maar ik kan u ook het schoone tafereel niet naar eisch beschrijven, wanneer men de moêr, welke de schoonste is, die men van hare soort in Europa gezien heeft, uitgestrekt ziet liggen, om hare drie Welpen te doen en te zien zuigen. Daar het bekend is, dat de Leeuwin maar met vier tepels voorzien is, aan elke zijde twee, hebben de drie Jongen, wanneer de Leeuwin op de eene zijde ligt, niet meer dan twee tepels om aan te zuigen; en het is een schouwspel, éénig in zijne soort, hoe het eene Welp het andere, met vijandigheid en woestheid, en met een luid geschreeuw, van den tepel stoot en weet af te weren.
Met achting noem ik mij

Rotterdam, den 25 Aug. 1825.

UEd. d.v. Dienaar wm. van aken.

Wraakoefening van Pitt tegen Lodewijk XVI.

Peter moore heeft, in zijne Stem uit Londen, ter gelegenheid van de Stem uit St. Helena, eene grouwzame gebeurtenis ter sprake gebragt. Zij betreft den wrok, waardoor pitt, terwijl nog een diepe vrede tusschen Engeland en Frankrijk plaats greep, de Fransche Omwenteling en den ondergang van lodewijk XVI

{==629==} {>>pagina-aanduiding<<}
heeft bewerkt; eene schrikkelijke beschuldiging, welker gegronde wederlegging te wenschen ware.
‘De Engelsche Minister (pitt),’ dus laat zich ook de Heer regnault-warin uit, in zijne Mémoires relatifs à la Revolution Françaisse, 1824, Vol. II, pag. 116, ‘ten einde op lodewijk XVI het verlies der Noord-Amerikaansche Volkplantingen te wreken, welker Onafhankelijkheid door den van dezen Koning den Noord-Amerikanen verleenden bijstand was begunstigd geworden, zwoer van stonden aan der Fransche Monarchij en den Franschen Monarch den ondergang. Om zulks te bewerken, liet hij geen middel onbeproefd; en het gelukte hem, van tijd tot tijd onlusten, en vervolgens eenen algemeenen opstand te verwekken. Een krachteloos, op zwakke beenen wankelend Bestuur, dikwijls van Ministers en stelsel veranderende, en een kontrast tusschen deszelfs verouderde inzigten en die der intusschen in beschaving verbazend vooruitgestreefde Natie vertoonende; Onderdanen, verbitterd tegen de misbruiken, waarvan zij gelijktijdig de berispers en slagtoffers waren; kiemen van Vrijheid in elken boezem, welke noch bij dezen de uiterste ellende, noch bij genen de ontzaggelijkste rijkdom had kunnen verdelgen, en die slechts een' geringen warmtegraad behoefden, om zich te ontwikkelen: ziedaar omstandigheden, welke den Britschen Minister de mogelijkheid der verwezenlijking des bedoelden ontwerps aanduidden; en hij besloot, alles te revolutionéren, om alles te verderven! Door helsche kunstenarijen werd dan nu die algemeene opstand bewerkt, welks verdere leiding en beheersching ook de Britsche Minister weldra niet meer vermogt!’
Bij dit getuigenis voegen zich andere, welke der schrikkelijke aanklagt meer gewigts bijzetten. - Lodewijk XVI schreef in 1790 aan den Minister calonne, zich beklagende over den heilloozen invloed van het Engelsche goud op het Fransche Volk. Ook Mevrouw campan berigt ons, dat, tusschen den 14 Julij en 6 October des jaars 1789, de Koningin haar twee malen had teruggehou-
{==630==} {>>pagina-aanduiding<<}
den om naar Parijs te gaan, zich daarbij van deze woorden bedienende: ‘Reis thans niet derwaarts, mijne vriendin! want de Engelschen hebben hun goud uitgestrooid: dáár is onraad op handen!’ En zegt verder: ‘Anderen zoo wel, als mij, is het bewust, dat, te dien zelfden tijde, de Koningin angstig zich bemoeide, om met zekerheid te weten te komen, hoe pitt gezind was. Zij zeide eens tot mij: ‘Nooit kan ik den naam van pitt uitspreken, zonder dat mij eene koude rilling door het gebeente jaagt! Deze man is de doodvijand van Frankrijk. Hij neemt eene grouwzame wraak over den onstaatkundigen bijstand, welken het Kabinet van Versailles eens den Amerikaanschen Insurgenten heeft verleend. Door onze vernietiging wil hij zijn eigen Land voor altijd het overwigt ter zee verschaffen. Pitt heeft de Revolutie van haren eersten aanvang af gewild, en zal voortvaren tot het laatste oogenblik.’ Nog vermeldt dezelfde Mevrouw campan: ‘De Koningin zond een' vertrouwden bode naar Londen, met den last, om den Engelschen Minister, wegens hetgeen hij omtrent Frankrijk in zijn schild voerde, uit te vorschen. De bode verhaalde bij zijne terugkomst, dat al, wat men pitt, bij wien hij eene hoogst ontrustende achterhoudendheid had
opgemerkt, had weten te ontlokken, daarin bestond, dat hij, om den wille der rust van Europa, den ondergang der Fransche Monarchij niet zoude gedoogen, en dat het eene grove dwaling zijn zou, te willen beweren, dat de revolutionaire geest in Frankrijk eene georganiseerde Republiek zou tot stand brengen. Daarop zeide de Koningin: “Gesteld, dat pitt alzoo zijne ware meening, omtrent de noodzakelijkheid van het behoud der Monarchij in Frankrijk, heeft uitgesproken, zoo heeft hij toch, wegens den Monarch zelven, het ondoordringbaarste zwijgen bewaard; en daarom is de toedragt dezes onderhouds met hem van eene allezins onheilspellende voorbeduiding.” En verklaarde de ongelukkige Koningin meermalen diep ontroerd, dat zij geloofde, dat Engelsche zendelingen en

{==631==} {>>pagina-aanduiding<<}
Engelsch goud, door de Omwenteling, het werk van Engelsche wrake hebben volbragt.’
Welk eene zwarte vlek op des Ministers nagedachtenis! Welk eene ontzaggelijke verantwoording bij God!

De spectator.

(Vervolg en slot van bl. 599.)

Ik had nog het: geöbligeerd voor uwe aangename visite, op de lippen, toen mijn gast al vertrokken was. Nu weder tot mijn eenzaam gepeins teruggekeerd, overdacht ik deze zonderlinge ontmoeting, en de zwarigheden, waarin ik den Geest der Eeuw gewikkeld zag. Het griefde mij, dat de goede man zoo veel tegenstand ondervond; en ik was zelf altijd een zoo ijverig voorstander en begunstiger zijner affaires, dat ik. schrikte voor het denkbeeld, hem te zien fout gaan. Aan den anderen kant nadenkende, welk een luchtig mutsje hij zelf daaromtrent op had, en de vrolijke gerustheid, waarmede hij mij de historie vertelde, gevoelde ik weêr geene heel groote vrees, dat het zulk eene vaart zoude loopen. Hierdoor bemoedigd, begon ik allengskens mijnen eigenen toestand minder zorgelijk te beschouwen, ja derwijze te vergeten, dat ik, dacht mij, gerust indommelde, en niet weder ontwaakte, dan toen het reeds hoog dag geworden was. Het eerste, waar ik aan dacht, was de afloop der vernomene zaak, en hoedanig het uit te brengen Rapport er uit zou zien. Ik was geen vreemdeling aan het opgegeven Geregtshof, en besloot dus eens te gaan hooren. Weldra was ik gereed, en spoedde mij derwaarts. Ik bereikte het voorplein, alwaar reeds eene groote menigte bijeenvergaderd was. Men berigtte mij, dat het uur der zitting nog niet geslagen was, en ik dus eenigen tijd zou moeten vertoeven. Zulks gaf mij schoone gelegenheid, om de bonte menigte, die om mij heen krioelde, eens op te nemen en van nabij gade te slaan. Ik zag Hoogleeraars, Geestelijken, Regtsgeleerden, Doctors in de Medicijnen, allerlei Autheurs, Dichters, Redenaars, Schilders een' enkelen, Magistraten, Kooplieden, Kantoristen, Ambachtsvolk, een' heelen troep Goochelaars, Katechizeermeesters, Boekverkoopers, Studenten, Schoolmeesters, Blaasbalgen- en Muizenvallen-koop, om kort te gaan van alle rangen en standen.

{==632==} {>>pagina-aanduiding<<}
Sommigen gingen met eene rustige houding en deftigen tred heen en weêr. Anderen traden hun nijdig en grijnzende voorbij. Weder anderen liepen te zuchten en te weeklagen van wege de bezwaren, die zij hadden in te brengen. Nog anderen, en wel de meesten, praatten onderling meest alles na, wat ze van dezen en genen hoorden, werden daarbij driftig, en maakten een leven als een oordeel. ‘Zijn dit nu allen Crediteuren?’ vroeg ik een' eerwaardig' man, die nevens mij ging. - ‘O neen!’ was het antwoord; ‘velen daaronder zijn Advocaten en Zaakwaarnemers of Beunhazen, die bij procuratie komen, alleen met oogmerk om wat te verdienen. De meesten zijn participanten in de Domperfabrijk.’ - ‘Zoo waarachtig!’ hervatte ik: ‘daar loopt nog al wat Janhagel onder. Ik zie er zelfs met bulhonden bij zich.’ - ‘Houd u maar stil,’ fluisterde mijn nevenman mij in; ‘als zij hoorden, dat gij zoo over hen spraakt, konden zij die wel eens op u afzenden.’ - ‘Mondje toe,’ dacht ik, en zag verder. Daar waren ettelijke Advocaten, dezen met een' open groenen, genen met een' digtgesloten zwarten pleitzak onder den arm. Uit de eersten staken boeken, waaronder ik grotius, brandt, wagenaar en anderen herkende, benevens oude staats-archiven, die ik bespeurde, ten blijke van echtheid, door het nageslacht geverifieerd te zijn. In de zwarte zakken kon ik door de scheuren even de namen trigland, bogerman, loyola enz. lezen. Ook staken hier en daar enkele staatstukken door, die blijkbaar nieuwelings opgemaakt en van geene verificatie voorzien waren. Te midden van dezen hoop stond een hoogst eerwaardig oud man, wiens geheele voorkomen waarheid en opregtheid kenteekende. Hij had een groot open boek in de handen, waarin hij elk, die het bescheiden vroeg, liet zien, en waarop ik Geschiedenis las. Eindelijk ontdekte ik ook den
Geest der Negentiende Eeuw zelven. Hij kwam mij voor, zich een klein beetje opgeschikt, ten minste nog al naar de mode aangekleed te hebben; althans het viel eenigermate in het oog, en stak af bij het eenvoudig en zedig gewaad, waarin de Wijsheid aan zijnen arm ging. Het gewenschte uur sloeg; de deuren der geregtszaal gingen open, en alles stroomde naar binnen. Treffend en majestueus was het gezigt in deze gehoorzaal der Waarheid. Een heerlijk en schitterend licht viel, aan alle zijden, in dezelve, welks glans velen, zoo het scheen, niet konden

{==633==} {>>pagina-aanduiding<<}
verdragen, daar zij zoo spoedig terugtraden als zij binnengekomen waren. De Menschclijkheid en Redelijkheid waren gezeten; de Deurwaarder Waakzaamheid gebood stilte, en de Commissarissen der Domperfabrijk werden uitgenoodigd, hunne bezwaren ten laste van den Geest der Negentiende Eeuw ter tafel te brengen. Zij spraken de een na den anderen, of liever zij schreeuwden en scholden, in hoogdravende, soms geheimzinnige, dan weder duistere of ook dubbelzinnige termen, stapelden magtspreuk op magtspreuk, verdraaiden gebeurde zaken, lieten andere opzettelijk weg, en deden, kortom, al wat zij konden, om te - overbluffen. De slotsom kwam neder op hetgeen mij bekend was, en ik kon er niets in vinden, dat mij wegens de regtmatigheid hunner pretensiën overreden, laat staan overtuigen kon. Nu kwam de beurt aan den bezwaarden. De Wijsheid trad eerbiediglijk voor, en verklaarde, zich zoo geheel op de onpartijdigheid der Regters te verlaten, dat zij niets ter verdediging verlangde in te brengen; maar, daar het in de familie was, verzocht zij, dat de oude man zijn geschiedboek, en de Advocaten hunne geverifieerde authentieke bescheiden mogten overleggen. Dit werd toegestaan en had plaats onder eene eerbiedige stilte. Daarop werd gevraagd, of lemand der aanwezigen nog iets had aan te merken. De Burgerlijke Wetgeving verzocht het woord, en bragt, zulks verkregen hebbende, de bedenking in het midden, dat het voornaamste bewijsstuk, waarop alles in dezen aankwam, de Trouwcedul, namelijk, van de Hollandsche Maagd met den Geest der Duisternis, Directeur der Domperfabrijk, enkel bewijs kon leveren van kerkelijke verbindtenis; terwijl het toch zoo klaar als het licht in de zaal zelve was, dat deze vooraf bij den burgerlijken stand had moeten gesloten zijn, en, behalve dat het zoogenaamde huwelijk dus ipso jure nietig en onwettig was, hier tevens
grond werd gegeven tot het vermoeden, of de Trouweedul wel echt, en misschien een ondergeschoven stuk ware. - Nu schuimbekten de Domperianen van woede. Allen wilden te gelijk spreken, en het was gelukkig, dat de bulhonden hadden moeten buitenstaan: want, als die daartusschen geblaft hadden, zou ons hooren en zien vergaan zijn. Er werd stilte bevolen, en den klagers afgevraagd, of zij ook andere, meer afdoende bewijsstukken te berde konden brengen. Zij verdrongen elkander bijna, een ieder om zijnen Advocaat te zoeken, welke die bewijzen in de zwarte zakken had-
{==634==} {>>pagina-aanduiding<<}
den. En nu bleek het, dat dit juist die gluipers waren, die al dadelijk, van wege den helderen glans in de zaal, waren afgedropen, omdat zij zoo min als hunne bewijzen het licht konden velen. Daar stonden nu die trotsche schreeuwers en heethoofden, de een nog meer bedremmeld dan de ander! Helsche spijt blikte uit hunne nijdige oogen. Zij gaven elkander door wenken hunne vrees te kennen van ontmaskerd te zullen worden, en verlieten druipstaartende de zaal. In hun aftrekken meenden sommigen hun te hooren mompelen van wraak en meerdere dreigementen; doch anderen geloofden slechts het geblaf van de bulhonden te hooren, die nevens hen aftrokken.
Mijn verlangen, om den afloop der zake te weten, hiermede evenwel nog niet bevredigd zijnde, toefde ik, ten einde ook het Rapport te hooren. Dan, hierin had ik mis gerekend. De uitspraak was eenvoudig: ‘dat, bij ontstentenis van echte en deugdelijke bewijzen voor de pretensiën van den Directeur der Domperfabrijk op den Geest der Eeuw, en dewijl geenerlei schuldeischer anders was opgekomen, er nu even min kwestie van faillissement, als termen tot surcheance van betaling aanwezig waren. Weshalve het crediet van dezen nu des te meer gevestigd werd, en de duurzaamheid van hetzelve aan den tijd en de omstandigheden moest verbleven worden.’ Alle aanwezigen maakten hun compliment, en ik vertrok, om mij tot mijne zaken te begeven. Dan, onderweg (eenheid van tijd en plaats, dit weet men, is den Droom zelden eigen) valt mijn oog op een versch aangeplakt Biljet. Ik deed moeite om het te lezen, en las dan ook het volgende:
Verkooping bij Regterlijk Gezag, welke gehouden zal worden voor de groote Domperfabrijk, van eene partij oude Meubelen, gesleten Huisraad, Blaasbalgen, gebrokene Kandelaars, eene aanzienlijke en welgesorteerde partij Dompers, benevens eenige Boeken, Libellen, enz. Alles om contant geld.
‘Wel nu nog mooijer! Wat zal dat weêr geven?’ zeide ik hardop, als tot mijzelven. - ‘Weet ge dan van niets?’ vroeg iemand, die daarbij stond: ‘Waar komt ge van daan, man?’ - ‘Wel, van de Comparitie.’ - ‘En hebt ge dan niet gehoord, hoe miserabel de Domperianen gevaren zijn?’ - ‘Zeker! En wat zou dat dan?’ - ‘Wat dat zou? Dat hunne geheele prullenkraam nu voor de poes is, en zij al-
{==635==} {>>pagina-aanduiding<<}
len sloffen kunnen gaan droogen.’ - ‘Hoe zoo?’ - ‘Dat zal ik u zeggen. Reeds lang hadden zij hun boeltje staande gehouden met de middelen, die zij daartoe van eene bende Jezuiten leenden, onder beding, dat dezen betaling zouden hebben uit het Lampenmagazijn, dat zij dachten in hunne kluiven te krijgen. Deze bende had een verkregen regt op de fabrijk; en nu ziende, dat er niet veel van te halen zijn zal, hebben zij maar dadelijk aangepakt, wat zij grijpen en vangen konden. De verkooping zal wel aan den gang wezen. Eilieve, laat er ons te zamen eens heen gaan.’ - ‘Wel verpligt! Ik wil geen zier van den rottigen boêl hebben.’ - ‘Ik even min; maar alleen om de grap wil ik eens gaan zien.’ - ‘Nu kom, ik heb nog wel een moment tijd; dan moet ik ook eens kijken.’
Zoo trok ik dan mede naar de plaats, alwaar de aangeslagene verkooping reeds aan den gang was. Eene groote menigte toeschouwers was er te zamen gevloeid. De een meesmuilde; de ander wreef in de handen van genoegen; de derde trok de schouders op, en scheen te zeggen: ‘'t Loopt met den Dompergeest en zijn fabrijk ten ende!’ Weder anderen was de spijt op het aangezigt te lezen; terwijl sommigen het spel met onverschillige oogen aanzagen. De boedel stond op de straat, en liet genoeg aanzien, dat er niet veel van komen zou. Wij bemerkten weldra, dat de meeste omstanders slechts kijkers en geene koopers waren. De Deurwaarder klopte aanhoudend met den hamer, en schreeuwde gedurig: ‘Komaan, vrienden! biedt jelui reis geld; of is het goed geen geld meer waard? Ziet hier, daar heb je dien kunstigen Blaasbalg met twee pijpen, de eene om de lamp der verlichting uit-, en de andere om het vuur van twist en onrust aan te blazen. Wat geef je er voor?’ - ‘Nah! wat maak ik er meê?’ riep een Jood: ‘een dubbeltje; hij deugt toch nergens toe.’ - ‘Dan een schelling,’ viel eene Vischvrouw in; ‘zulk tuig komt ons op de markt nog wel eens te pas.’ - ‘Niemand meer dan een schelling? - - - De Weduwe Panharing.’ - ‘Nu die twaalf kleine Dompertjes; ze zijn wel onderhouden.’ - ‘Vier zesthalven!’ riep een klein manneken, dat het voorkomen van een' Katechizeermeester had. - ‘Niemand meer dan twee-en-twintig stuivers? - - - Jeremias Zemelknooper.’ - Zoo volgde het eene koopje het andere, zonder dat er iets degelijks voor den dag kwam. Het was mij niet doenlijk, op alles acht te

{==636==} {>>pagina-aanduiding<<}
slaan; en daar er geene Catalogussen van schenen gegeven te zijn, kon ik er bezwaarlijk notitie van houden. Genoeg, het was een wonderlijk zoodje. Van eenige nommers heb ik zoo wat de namen onthouden; als: Schermen, om de waarheid te bedekken, of haar eventjes door de reten te zien; Draaibanken, om haar allerlei vormen te geven; Dommekrachten, om haar te ontwrichten; Schroeven en Nijptangen, voor gewetensdwang en zedelijke vrijheid; Geschiedkundige Tooverlantarens, waar de voorwerpen, hoe scheef en verkeerd ingebragt, voor het oog regt schijnen; vele Camera obscura's; voorts geleerde Orthodoxie-brillen, met de daarbij behoorende IJkstempels; eene Collectie Boeken, in levende en doode talen, waaronder ik sommige herkende, die nog al geldig waren; Manuscripten, waaruit hond noch kat wijs kon worden; gansche hoopen Blaauwboekjes, die per pond verkocht werden; waarbij nog een aantal Plakken en Bullepezen, die daarnevens eene wonderlijke figuur maakten. Nu kwamen ook Muzijkïnstrumenten, waaronder Oproertrompetten, Bazuinen, Alarmtrommen en Draaiörgels. Een paar Apollo-lieren bragten het meeste geld op, vermits daarvoor veel liefhebberij was. Rommelpotten werden, bij dozijnen, voor een appel en een ei verkocht. Potsierlijk was het, een ieder zijn koopje uit dien hoop te zien zoeken, en de ruzie te hooren, van wege den rouwkoop der meesten, die zich, op de keper beschouwd, deerlijk bedrogen vonden. ‘Dat komt er van!’ zeide een oude deftige Uitdrager: ‘waarom kijk jelui niet eerst, wat je koopt, of laat het, als je er geen kennis van hebt, eerst door een
kundig man examineren?’ - ‘Dat is maar zoo en niet anders,’ antwoordde iemand: ‘vele menschen hebben een ongelukkig zwak voor alles, wat maar van den ouden tijd is. Zij vragen niet, of het nog gebruikt kan worden, en, indien dit al mogelijk zij, of zij er dan nog wel meê om weten te gaan, ik laat staan er verstand van hebben. Wat doet een mensch toch met dingen, daar hij geen kennis van heeft en nooit krijgen kan?’ - ‘Staat hem dat dan niet vrij?’ hoorde ik vragen: ‘ik mag immers koopen, wat ik wil.’ - ‘Als gij er maar geene anderen door benadeelt; en als gij uzelven er schade meê toebrengt, is het al heel dwaas.’ - ‘Stilte toch!’ riep de Deurwaarder; en ik moest mijne ooren vasthouden, zulk een leven was er. Geen wonder! daar kwam een oude Bulhond op tafel, en een aantal jonge Keffers en Keffertjes

{==637==} {>>pagina-aanduiding<<}
stond gereed om hem te volgen. - ‘Hoe veel voor dien ouden?’ - ‘Ik wil hem voor mijn verdriet niet hebben.’ - ‘Lieve deugd!’ zeide eene Jufvrouw, ‘moet dat arme beest er ook al aan gelooven?’ - ‘Waarom niet? Waarachtig, Jufvrouw! hij is zoo een lievertje niet; je dorst de fabrijk niet genaken, en hij blafte en beet naar iedereen, denkende dat men er wou gaan staan......’ - ‘Foei! foei! hij meende het zoo kwaad niet. Als hij beter te eten gehad had, zou hij zoo niet aangegaan hebben.’ - ‘'t Mogt een oude kous! Neen, hij wou alle menschen den baas af wezen.’ - ‘Nu, dat zij zoo; ik geef nog een gulden voor hem, en zal hem levenslang den kost geven. Ik wed, hij wordt nog eens als een lam.’ - ‘Niemand meer dan een gulden? - - - Jufvrouw Prudentia.’
De respective Keffers maakten het mij al te drok. Wat zij golden, weet ik niet, dewijl ik een weinig ter zijde was gegaan, waar een troepje mannen stond te fluisteren, en, zoo het scheen, bijzonder het oog had op een nommer, dat nog verkocht moest worden. ‘Laat hem niet loopen,’ zeide een hunner zacht, ‘al gaat hij nog zoo hoog, en al zouden we het geld voor den ring van de hel van daan halen. Het doel wettigt de middelen. En de Gebroeders Majesteit zouden er leelijk toe zitten, als zij hem niet in handen kregen. Wij raakten ligt al ons crediet bij hen kwijt.’ - ‘Maar de duivel, broêr,’ fluisterde een ander, ‘wien zullen wij als kooper opgeven? Ge weet, zij willen niet bekend zijn, en ons Gild durven we ook niet noemen.’ - ‘Wat zwarigheid?’ hernam de eerste; ‘ik zeg, dat ik Makelaar ben, en dan is het eenvoudig: voor mijn' Meester, zonder meer.’
Mijne nieuwsgierigheid werd opgewekt, wie deze snaken zijn mogten, en wat zij in hun schild voerden. Een der omstanders, van een zeer eerwaardig voorkomen, scheen in mijne ziel te lezen. Hij trok mij ter zijde, en beet mij zachtkens in het oor: ‘Zoudt ge wel zeggen, dat die knapen tot de Orde der Jezuiten behooren? Nu zij van den eenen kant hun doel bereikt hebben, om van de Domperfabrijk zoo veel te halen, als maar eenigzins mogelijk was, willen zij aan den anderen kant om nog zoo veel het ding niet kwijt wezen, dat daar te hunnen behoeve vervaardigd is, dewijl zij dit aan het Huis van de Gebroeders Majesteit in handen moeten spelen, ten einde deszelfs waggelende zaken nog eenigen tijd gaande te houden.’ - ‘Wat gij zegt!’

{==638==} {>>pagina-aanduiding<<}
was mijn verbaasd antwoord; ‘zouden de zaken van zulk een aanzienlijk Huis in Europa ook al aan het zinken zijn, en wel in zoodanige mate, dat ze die ellendige handlangers behoefden, om nog eene wijl staande te blijven? Wat moet een mensch toch beleven!’ - ‘Ja, man,’ was het antwoord, ‘in het laatst der dagen zult ge vreemde gezigten zien. Geloof mij, dat zelfde zoo beroemde Huis is tegenwoordig onder nul, maar weet met allerhande kunstjes het een uit het ander te houden, en niemand durft het nog wagen, de kat de bel aan te binden, anders was het al lang publiek failliet. In Italië schijnt het wat; doch in den grond staan ze daar al lang op stootgaren. In Napels is de boêl reeds aangeslagen geweest, maar nog zoo wat geschikt. In Savoje is ook al eens een mikmakje gebeurd. In Portugal wil bijkans niemand hun papier honoreren. In Spanje, dat weet ge, is het altemaal ellende met bieräzijn. Zuid-Amerika heeft ze geheel niet meer in de boeken. In Duitschland hebben ze, ja, nog relatiën; maar het fijn crediet is er niet meer. In Frankrijk is het niet veel beter gesteld: drukpersen opkoopen, heiligschennis discompteren, speculatie op Imdemniteiten, en zoo wat knoeiwerk, is al wat daar omgaat; doch daarentegen reduceert al het andere bij den dag. Met Rusland geeft het nog eenige rekening. En, zoo ergens, dan staan de zaken hier te lande verreweg het beste, doordien hier de Correspondenten het meest ter goeder trouwe handelen. De Heeren Gebroeders Majesteit zijn voor het algemeen op de slesch.’ - Met verhief de Deurwaarder zijne stem: ‘Hadt jelui nou je geld bewaard! Daar komt nu het laatste nommer!’ Ik zag een' vervaarlijk grooten Domper op tafel brengen. De
fluisteraars drongen nader, en ik volgde op eenen afstand. Veel bieders waren er niet, en zij bleven aan het bod. Hij werd een hunner toegeslagen, dien ik stoutweg hoorde opgeven: ‘Makelaar, voor zijn' Meester.’ - Het ergerde mij geweldig, zulk volkje zich onder mijne Collega's te zien rangschikken. Bij het uiteengaan nam ik de gelegenheid waar, hem aan te spreken, met de vraag: ‘Ik hoor, dat Mijnheer zich Makelaar noemt. Ik ben ook in dat vak, maar herinner mij niet, u daaronder ooit te hebben aangetroffen. Gij zult dus wel de goedheid hebben u nader bekend te maken, en aan te toonen, met welk regt gij u een mijner Collega's noemt.’ - ‘En wie maakt u zoo vermetel, mij dit te vragen?’ was het trotsche antwoord:

{==639==} {>>pagina-aanduiding<<}
‘Ik geef niemand rekenschap van hetgeen ik doe of ben. Wee den genen, die zich met onze zaken bemoeit!’ Met neemt hij behendig den grooten Domper op, en zet mij dien met een' zoo geweldigen slag op en over het hoofd, dat ik duizelend ter aarde viel, en, met eenen killen schrik, plotselijk ontwaakte.
Nu werd ik dan eindelijk eerst regt wakker. Mijne muts was mij over de oogen en ooren gezakt, mijne lamp uitgegaan, en de dag reeds aan den hemel. Mijne oogen uitgewreven hebbende, bemerkte ik maar al te wel, dat deze geheele ontmoeting niets meer dan een spel mijner verbijsterde verbeelding, eene hersenschim, een droom was; met andere woorden, dat ik den kostbaren tijd, dien ik had denken te besteden, om mij tot de vervulling der voor u op mij genomene taak toe te bereiden, glad en gaas verslapen, vermijmerd, verdroomd had. En nu bleef mij geene andere genoegzame gelegenheid meer overig. Goede raad was duur. Ik bleef tusschen twee stoelen in de asch zitten. Er moesten afdoende maatregelen genomen worden. Welaan! dacht ik, kort beraad goed beraad, en besloot u het geheele voorval met zijne kleuren en geuren bloot te leggen. Aan het einde van mijn verhaal durf ik alleen het veniam pro laude verzoeken, te zeer overtuigd van op geen' den minsten lof aanspraak te hebben, maar louter op verschooning te kunnen rekenen. En in die verwachting is het mij al heel wel, als gijlieden onder het aanhooren niet van lieverlede in den dut geraakt zijt:

Want wie gerekend had iets aangenaams te hooren, 
En dan een droog verhaal van droomerijen krijgt, 
Trekt van verveling ligt de slaapmuts over de ooren, 
En dankt het oogenblik, waarop de spreker zwijgt, 
Voelt gij, o vriendenrij! de neiging hoog gerezen, 
Waarbij zich mond en arm tot geeuwend rekken zet, 
Bedwingt ze een oogenblik; zij zal ontwapend wezen, 
Als ge op den goeden wil van 't zwak vermogen let. 
‘Het pogen zelfs is grootsch in 't worstelperk der eere.’ 
o, Houdt dien regel ook in dezen onder 't oog! 
En, schoon dan met protest een wissel retournere, 
Gelooft, dat de acceptant met opzet niet bedroog. 
Ja, droomen zijn bedrog, dit lijdt geen tegenspreken; 
Maar van des droomers kant toch dikwijls buiten schuld; 
En 'k stel dus vast, daar zijne opregtheid is gebleken, 
Dat gij uw' droomer niet failliet verklaren zult. 



{==640==} {>>pagina-aanduiding<<}

Het water.


Gij, beurtlings vloek en beurtlings zegen, 
O heilrijk en verdervend vocht! 
Verrukt vlamt u mijn dichtvuur tegen; 
Verfrisch het kransje, dat ik vlocht! 
 
U, droppelt gij in malschen regen 
De vruchtbaarheid op 't dorre land, 
U juicht al het geschaapne tegen, 
En gij verkwikt en bloem en plant. 
't Moest alles zonder u versmachten; 
Reeds zijgt de mensch aamechtig neêr: 
Daar droppelt gij, en nieuwe krachten 
Hergeven hem zijn aanzijn weêr. 
Waarom dan soms, met ijslijk klettren, 
Onafgebroken neêrgestormd? 
Moest gij dan alles weêr verplettren, 
Wat gij zoo schoon eens hadt gevormd? 
't Zegt weinig, dat de jongste regen, (*) 
Milaan! uw' lusttuin heeft verplet; 
Ja, willig noemde ik dit een zegen, 
Zaagt gij uw burgers slechts gered: 
Als om hen allen te verdelgen, 
Verwoest hij eerst uw' vruchtbren grond; 
Beroofd van brood met uwe telgen, 
Scheen 't weldaad, dat hij hen verslond! 
 
Zie gindsche plas, door land omgeven; 
Elk vlijt zich aan zijne oevers neêr; 
't Schijnt all' in overvloed te leven; 
Hier schiep zich 't water tot een meer; 
Het lokt de jeugd met hem te spelen, 
Die 't wieglend schuitje dartel kust, 
Of, mogt haar dit vermaak vervelen, 
Dan wenkt zijn oever haar ter rust. 
O kom! hij ademt balsemgeuren, 
En daar, bij gindsche koele grot, 
Op een tapijt van duizend kleuren, 
Noopt alles u tot zoet genot; 

{==641==} {>>pagina-aanduiding<<}

Maar ach, hoe vreeslijk is 't ontwaken, 
Indien hij wreed dien tijd haar geeft! 
Want, door op ééns zijn' band te slaken, 
Verwoest hij al, wat om hem leeft. 
Getuigt het, o gij vruchtbre landen, 
Die in dat meer uw' rijkdom zaagt, 
Hoe, bij 't verbreken zijner banden, 
Uw heil op ééns werd weggevaagd! 
 
Ginds kronkelt ge u in duizend bogten, 
En, met een' maagdelijken zwier, 
Als met een' bloemenkrans omvlochten, 
Beeldt gij u tot een hoofdrivier. 
Laat elk thans vrij uw' loop bezingen! 
Gelukkig 't land, dat gij bespoelt! 
Hier juichen velde- en stedelingen, 
Wijl elk zich rijk bevoorregt voelt. 
Waar ooit een volk verkoos te leven, 
Een vloed was 't eerste, wat het zocht: 
Wat land kon naar die grootheid streven, 
Die Tiber, Nijl en Rijn eens wrocht? 
Zijn dan, o vaderlandsche dreven! 
Ook uw rivieren u zoo waard, 
Als deed haar aanzijn u nooit beven, 
Als bleeft gij steeds voor ramp gespaard? 
O, laat dan Gelderland hier spreken! 
Dat Neêrlands paradijs zich uit', 
Wat dorpen, steden hier bezweken, 
Wat aantal levens, haar ten buit! - 
Vlugt dan, o velde- en stedelingen! 
Zie van 't bedrieglijk oord eens af! 
Laat u tot zelfbehoud toch dwingen! 
Wie, wie ploegde ooit der vaadren graf? 
 
Maar gij ook bindt, met effen baren, 
Het meest verwijderd volk aaneen, 
En met een' spoed, niet te evenaren, 
Voert ge ons rondom de wereld heen. 
Zoo ziet men, door het matig drukken 
Der lucht, die op het zeildoek beeft, 
Alras zijn' stoutsten wensch gelukken, 
Wijl 't mastbosch als op wieken zweeft..... 

{==642==} {>>pagina-aanduiding<<}

Terug! terug! gij zijt verloren! 
Ach, nergens is hier redding meer; 
Reeds doet de zee zich loeijend hooren; 
Straks slingert ze u ten afgrond neêr; 
Daar spat het sterkste van uw schepen 
Gelijk een waterbel uiteen, 
Of, door u naar een klip te zweepen, 
Verbrijzelt ze u op strand of steen. 
Een traan moog hier 't gevoel ontglippen; 
Daar, waar de nood ten toppunt stijgt, 
Daar sterft elk woord ons op de lippen, 
Hoe overkropt de boezem hijgt. 
Ja, willig kan ik met u treuren, 
Mij overdierbaar Nederland! 
Uw ramp moog mij het hart verscheuren, 
Maar 'k ben voor 't schetsen niet bestand. - 
Dan, hoe toch zou de zee u sparen, 
U, die haar zoo veel gronds onthoudt, 
Die naast het woeden harer baren 
Alom zoo weeldrig wordt bebouwd? 
Gij zijt geheel aan haar ontnomen: 
Waarlangs zij schuimt of woedt of raast, 
En waar zij dreigt u te overstroomen, 
Ziet zij, hoe blij uw kudde graast. 
O neen! zij kon u niet verschoonen; 
Vergeefs was al uw tegenstand; 
Of moest zij dan den volken toonen: 
Ik woed vergeefs op Nederland! 
 
Ligt zijt ge als vloeistof slechts te duchten, 
En nimmer in uw' vasten staat..... 
Hoe vaak deedt ge in dien staat ons zuchten, 
Bij 't plegen van het snoodst verraad! 
Schoon blinkt ge, als ijsbaan, ons in de oogen; 
Gij schittert dan zoo glad, zoo vast, 
En torscht een' last door uw vermogen, 
Die slechts aan dijk en wegen past. 
Maar wie, wie kan den zielangst malen, 
Die soms der oudren hart doorboort, 
Wat bij hun boezemsmarte halen, 
Wanneer het ijs hunn' lievling moordt? 
Ach, laat u bidden, laat u smeeken, 
O jongling! zweer het ijs toch af! 

{==643==} {>>pagina-aanduiding<<}

Of wilt gij 't ouderharte breken, 
Wanneer u de ijsbaan sleept in 't graf? 
 
Hoe heilrijk zijt gij in uw vlokken, 
Wanneer ge alom het aardrijk dekt, 
En, dus der winterkoude onttrokken, 
Het zaad en kruid ten kleed verstrekt! 
Maar 't zijn die eigen donskristallen, 
Waarmeê gij duizenden versmoort, 
Als ge in lawinen af komt vallen 
In een nog kortling bloeijend oord. 
Hoe huislijk zalig, weltevreden, 
Leeft niet de Zwitser in zijn dal! 
Dan, eensklaps stort gij naar beneden; 
Verderf en dood verzelt uw' val. 
 
Gij kunt, door 't vuur uiteengedreven, 
Met uw onmetelijke kracht 
Het schoonst geschenk te boven streven, 
Dat heel eene eeuw ons heeft gebragt. 
Het schip klieft thans gerust de baren, 
Hoe zwaar, hoe groot het zij gebouwd; 
Men kent door u geen zeegevaren, 
Daar wind of stroom u nooit weêrhoudt. 
Wie, wie zal juist uw kracht bepalen, 
Wanneer gij duizend raadren draait, 
De stevigste assen door u malen, 
Ook daar, waar nooit een koeltje waait?.... 
Doch, hoor ik hier den donder klettren? 
Of schuilt een Etna in deez' grond? 
'k Zie menschen onder 't puin verplettren, 
Waar een fabrijk zoo even stond..... 
Dit is uw werk, dit zijn uw gunsten, 
Gij zoo geprezen waterdamp! 
Bevordert gij daarom de kunsten, 
Ter schepping van een nieuwe ramp? 
 
Dan, in het eind, ligt, dat de deelen, 
Als men scheikundig u verdeelt, 
Op eens de rampen weder heelen, 
Door u in andren vorm geteeld. 

{==644==} {>>pagina-aanduiding<<}

Hoe, Londen! (*) is uw nacht verdwenen! 
Zeg mij, waar gij dit licht toch vondt. 
Ik schouw zoo helder om mij henen, 
Alsof de dag op nieuw ontstond. 
Ik zie de waterstof hier branden. 
Ziedaar het wonder der natuur! 
Door haar ligt thans de nacht aan banden; 
Zij licht gelijk het middaguur..... 
Hoort gij dien slag? - Een mijn van kolen 
Werd plotseling uiteengezet; 
Hier lag de waterstof verscholen, 
En alwat ademt ligt verplet! 
 
Al, wat ooit leven heeft ontvangen, 
Zou zonder zuurftofgas vergaan; 
Zij, in uw longen opgevangen, 
Is, mensch, verknocht aan uw bestaan. 
Kom, help mij nu het water prijzen! 
In hem bezit gij 't grootst geschenk. 
Wat vraagt gij verder naar bewijzen? 
Uw adem vliegt op zijnen wenk. 
Zóó deed ze u nimmer zuchten slaken; 
Dit is toch wel haar beter deel..... 
Dan, zie ik ginds geen vlammen blaken? 
‘Breek weg de deur! ruk los 't paneel!’ 
Houdt stand! laat alles digt, mijn vrinden! 
Want, als de lucht hier binnen kwam, 
Zou ras de zuurstof 't all' verslinden; 
Slechts zij is oorzaak van de vlam. (†) 
 
Zijt ge ons dan meer ten vloek dan zegen, 
Gij heilrijk en verdervend vocht? 
O meld, waartoe wij u verkregen, 
Tot welk een doel gij zijt gewrocht! 
Doch, ras is hier het pleit voldongen: 
Hoe vaak gij ons ook zuchten doet, 

{==645==} {>>pagina-aanduiding<<}

Wij voelen ons van u doordrongen; 
Gij zijt verbonden met ons bloed. 
O ja! gij zijt het, die de raadren 
Van al 't geschaapne houdt in stand; 
't Heelal zou ras zijn slooping naadren, 
Hieldt gij niet alles in verband. 
Wie u dan vloeken of verheffen, 
Gij blijst een gift, der Godheid waard'; 
Ja, schoon ons rampen door u treffen, 
Gij strekt ten zegen voor deze aard'. 

Alkmaar.

H.T.

Het muzikale wonderkind.

‘Wanneer men (dus lazen wij onlangs in een Hoogduitsch muzikaal blad) eenen blik werpt op den tegenwoordigen toestand der Muzijk in Duitschland, wordt men wonderlijk te moede. Een man reist op vrouwenrollen; eene vrouw maakt slechts in mansrollen fortuin; eene zangeres treedt alleen in tenor-partijen op; een groot Componist zet bravour-aria's voor de viool, en zangers en zangeressen martelen zich met viool-passages af; en, om de maat der verkeerde wereld vol te meten, spelen honden en apen komedie in menschelijke kleeding, terwijl een kunstenaar, als luipaard, wolf en andersoortige beesten, gastrollen geeft. Waar moet dat heen?’
Waar moet dat heen? herhaalden wij, in eenen anderen zin, toen wij, in de Leipziger Musikalische Zeitung, 1825, No. 24, het navolgende uit Berlijn vonden medegedeeld:
‘Een muzikaal vierjarig Wonderkind woont thans alhier, carl anton florian eckert, geboren te Potsdam, 7 December 1820, wiens vader Wachtmeester is bij het derde Escadron van het tweede Landweer-regement der Garde. Reeds in de wieg had dit kind, ¾ jaar oud, geene grootere vreugde, dan wanneer een zekere huisvriend zich met de fluit bij hetzelve nederzette, en de vader dezen met de guitar vergezeide. Ging het spel in een' moltoon-aard over, dan duidden de oogen van het kind deze verandering aan; werd er eenig wild disharmonisch geraas gemaakt, dan schreeuwde het verschrikkelijk, hield zich de ooren digt, en was niet tot bedaren te brengen. Toen het kind 1¼ jaar oud

{==646==} {>>pagina-aanduiding<<}
was, speelde de vader eens op een oud klavier de melodie: Schöne Minka, ich muss scheiden, enz. met de linkerhand. Naauwelijks was de vader opgestaan, of de kleine carl ging naar het klavier, speelde de melodie met beide handen, en nam, daar de vingers klein en dik waren, ook de knokkels te baat. Thans speelt het kind alles naar het gehoor weg, en behoudt alles trouw in geheugen; het heeft den kamertoon zoo vast, dat het dadelijk aangeeft, hoe veel een instrument te hoog of te laag staat; het noemt elken aangeslagen toon of akkoord, zonder er naar te zien; het vindt onmiddellijk de verschillende liggingen der akkoorden, transponeert de gespeelde stukken in elken verlangden toonaard, draagt vrije phantasiën voor, en schrijft ze dadelijk, zonder fout tegen contrapunkt of maat, op, waarbij hem zijne gezangvolle en nooit dwalende stem ondersteunt. De kleine heeft daarenboven een zeer innemend voorkomen, en al het kinderlijke van zijne jaren. Zijne leermeesters zijn tegenwoordig de Heeren greulich (die den Heer wolf, van Hamburg, bij zijn dichten voor de vuist, onlangs op de piano accompagneerde) en rechenberg, die eene inschrijving geopend hebben voor eene fortepiano, daar het oude klavier den knaap ongenoegzaam is. Eene door hem gecomponeerde polonaise en zijn portret in steendruk zijn den inteekenaren toegezegd; de eerste is reeds gestoken. Hij speelt nu stukken uit de klavierschool van cramer, om met het noteniezen meer bekend te worden, met veel gevoel en juistheid. - Zeer opmerkenswaardig is de overeenkomst dezer verschijning met die van william crotch, thans Prosessor der Muzijk te Oxford, in den jare 1777, en met die van onzen mozart.’

Stalen der improvisatie van Eugène de Pradel.

Dezer dagen heeft de Fransche Improvisator, de Heer pradel, te Parijs, zoo wij meenen ten voordeele der ongelukkigen van Salins, in de zaal van het Conservatoire, weder geïmproviseerd. De beide door het lot aangewezene onderwerpen waren: De Dood van Lord byron, en: De Brand van Salins. In de gelegenheid zijnde, om daarvan eenige stalen mede te deelen, vragen wij den Nederduitschen Lezer, voor eene enkele maal, verlof, om eenige Fransche verzen in ons

{==647==} {>>pagina-aanduiding<<}
vaderlandsch Tijdschrift te mogen opnemen, welke hun, die het geluk hadden, onzen Nederlandschen Improvisator te hooren, terwijl zij regt doen aan den Franschen, ongetwijfeld een streelend zelfgevoel zullen verschaffen.
Ziehier de eerste en de laatste verzen der Improvisatie op

	Den dood van Byron:
Méprisant des tyrans et combattant un maître, 
Grecs, vous redevenez d'intrépides soldats, 
Et la liberté fait renaître 
Les enfans de Léonidas. 
 
O Grecs! à vos ayeux fachez vous rendre égaux; 
Surpassez, s'il se peut, leur courage et leur gloire. 
Léonidas mourant ennoblit son tombeau! 
Pour les caeurs généreux, quel trépas est plus beau 
Que celui qu'on obtient au seín de la victoire? 
Les tyrans à leurs pieds foulent l'humanité; 
On égorge vos fils, on brûle vos asiles; 
Rien n'est sacré pour eux, non, rien n'est respecté; 
Eh bien, s'il faut mourir pour votre liberté, 
Songez toujours aux Thermopyles. 


	De brand van Salins.
Salins a disparu du sol de la patrie! (*) 
Paisibles habitans de ces murs généreux, 
Où les vertus brillaient au sein de l'industrie, 
Par d'utiles travaux mèsurant votre vie, 
Dans votre obscurité vous saviez être heureux. 
 
Qu'ai-je dit? un bruit sourd au loin se fait entendre! 
De quels cris effrayans les airs sont-ils frappés? 
On écoute: les bras cessent d'être occupés; 

{==648==} {>>pagina-aanduiding<<}

D'un noir pressentiment on voudrait se défendre. 
Vain espoir! plus de doute, et l'écho dans tout lieu 
Porte avec l'épouvante un cri terrible, au feu! 
Soudain de tous côtés l'aeil voit jaillir les flammes, 
Embrassant, dévorant les toîts abandonnés; 
De l'horrible trépas l'aspect trouble les âmes; 
L'incendie est partout: sauvez vos fils, vos femmes... 
Fuyez, il en est temps.... et les infortunés, 
A travers des torrens de feux et de fumée, 
Dirigés par les sons du lugubre tocsin, 
Avec les doux objets qu'ils pressent sur leur sein, 
Quittent en frémissant leur ville consumée. 
 
L'un de ces citoyens...... former, 
Sous l'auspice des lois, ces actes salutaires 
Dont ses prudentes mains sont les dépositaires, 
Au sein de ses travaux, surpris, enveloppé, 
Reconnait qu'à ses pas tout chemin est coupé, 
S'il hésitè à s'enfuir par un étroit passage; 
Du sort de ses cliens son étude est le gage; 
Leur titre anéanti, combien sont ruinés! 
Verra-t-il le malheur de tant d'infortunés? 
Ou sauvant leur fortune, en ce péril extrême, 
Pour tout leur conserver, perdra-t-il tout lui-même? 
Il faut choisir: son choix est celui de l'honneur; 
D'un fardeau précieux, il se charge avec joie; 
Et tandis que le fruit de trente ans de labeur, 
Ses meubles, sa maison, des flammes sont la proie, 
A la vieillesse infirme il assure du pain, 
Et maintient dans leurs droits la veuve et l'orphelin. 
 
Salinois; oui, vos murs renaîtront de leur cendre. 
Oui, bientôt consolés de tous vos jours de deuil, 
Retrouvant vos maisons et bènissant le seuil 
D'où vous avait naguère exilé l'incendie, 
Vous les embellirez par ces douces vertus 
Qui font, de tout un peuple, une famille unie; 
Et près des mêmes lieux qui vous voient éperdus, 
Le voyageur charmé ne répétera plus: 
Salins a disparu du sol de la patrie! 



{==649==} {>>pagina-aanduiding<<}

De sterfelijke Grajus.

Wij hebben onlangs in een onzer letterkundige Tijdschriften (Letterkundig Magazijn voor 1825, No. VI, bl. 246) eenen Wijsgeer gevonden, dien wij nog niet kenden, en uit wiens bijgevoegd epitheton wij bij tegenstelling meenden te mogen besluiten, dat er ook, in den eigenlijken zin, onsterfelijke Wijsgeeren zijn. Het is de sterfelijke grajus. Zoo kwam ons de zaak in den eersten opslag voor: doch iets hooger op vonden wij, dat deze ons onbekende personaadje - epicurus is. In de plaats, die wij bedoelen, zijn, namelijk, de bekende dichtregelen van lucretius vertaald, waarin gezegd wordt, dat, toen de Godsdienst, uit de hoogte en met een vreesselijk gelaat, het menschelijk leven verdrukte en bedreigde,

Primum Grajus homo mortales tollere contra 
Est oculo ausus, primusque obsistere contra, 

toen waagde het een man uit Griekenland het eerst, den blik eens stervelings daartegen te verheffen, en dien druk weêrstand te bieden.
De Schrijver van het bedoelde opstel, die waarschijnlijk nimmer van het bijwoord Grajus voor Graecus gehoord had, en even min wist, dat mortales bij oculos behoort, maar niet bij homo kan behooren, vertaalt op de volgende wijze: Zoo waagde het de sterselijke grajus het eerst, zich tegen denzelven te verzetten.
De bedoelde Schrijver, die ook, schrander genoeg, op bl. 242, de Albigenzen en Kwakers onder de vijanden der Voorzienigheid rekent, mogt nog wel een jaar of drie de Latijnsche scholen bezoeken.

Latiniteit van Voltaire.

In de Neue allgemeine Deutsche Bibliothek, 69 B. 2 St. bl. 532 en 533, heeft men van hem, uit het Neue Berlinische Monathsschrift, herausgegeben von biester, Jahrg. 1801, den volgenden Latijnschen Brief, geschreven in 1751, aan den Hof-Apotheker te Berlijn, waaruit men van zijne bekwaamheid, om in het Latijn te schrijven, kan oordeelen:

{==650==} {>>pagina-aanduiding<<}

‘Si Dominus Regius Apotecarius potest mihi conficere unam onciam Cassiae, id est mundare unam pulpae onciam, me curatum habebit. Illum deprecor, non mittere antiquam Cassiam, quae mihi multum noceret. Nee antiquam, nec coctam Cassiam possum sustinere. Itaque eum rogo, ut onciam pulpae mundet, et mihi mittat per hunc servum. (Voltaire.)’

Gezond verstand overal te huis.

Op Goeden Vrijdag wandelde ik [in zekere plaats van Zuid-Nederland] een eindwegs met een' boeren-knecht of arbeider, en het gesprek viel op de onthouding van dien dag van boter en melk. ‘Mijnheer,’ zeide hij, ‘als ik heden boter en melk gebruikte, dan sprak men er over een jaar nog van; en zoo ik mij bezoop, was het over drie dagen reeds vergeten. Intusschen zoo ik, zuivel gebruikende, over een uur een toeval kreeg, zou ik mijne biecht durven spreken, en ons Heer ontvangen, en in staat van verzekering sterven; en zoo ik dronken was, was ik daartoe buiten staat, en zou sterven als een beest.’ - ‘Regt zoo,’ zeide ik; ‘en dus is het laatste veel grooter zonde dan het eerste, en de menschen denken niet goed, die het eerste grooter zonde achten. Blijf bij dat geloof, en betoon het in uwe werken.’
Wilt ge van deze Anecdote in uw Mengelwerk, onder den titel van Gezond Verstand, gebruik maken, doe het. Het licht gaat toch stil voorwaarts.

G.

Snuggere uitlegkunde.

Vóór eenige jaren werd, in een onzer vaderlandsche dorpen, door den Predikant, in zijne leerrede, de ontvlugting van Rachel met Jakob, uit het huis van haren vader Laban, behandeld. Dit gaf aanleiding, dat een gezelschap, hetwelk, naar gewoonte, des zondagavonds vergaderd was, om eenig stuk uit den Bijbel te lezen, en daarover met elkander te spreken, het 21ste Hoofddeel van het eerste Boek van Mozes, alwaar de vermelde geschiedenis verhaald wordt, tot het onderwerp zijner overwegingen maakte. Toen men tot aan het 19de vers gekomen was, alwaar gezegd wordt, dat

{==651==} {>>pagina-aanduiding<<}
Rachel de Teraphim uit het huis van haren vader met zich nam, ontstond bij het gezelschap eene twijseling, wat toch wel door die Teraphim moest worden verstaan. Door onderscheidene leden van het gezelschap werden onderscheidene gissingen voorgesteld, van welke echter geene algemeenen bijval genoot. Een van het gezelschap, die tot nu toe zijne meening nog niet had voorgesteld, deed der vergaderinge opmerken, dat men, bij het uitleggen van den Bijbel, de zaken in haar verband moest beschouwen, en wel acht geven op de omstandigheden, met welke iets verhaald wordt; en dat, wanneer men dit deed, en dan daarop lette, dat in hetzelfde vers gezegd wordt, dat Laban was uitgegaan om de schapen te scheren, het ten duidelijkste bleek, dat met het woord Teraphim niets anders kon bedoeld zijn, dan de Schapenschaar van Laban. Men juichte deze uitlegging toe, en de overigen namen hunne gemaakte gissingen terug.

Lekkerbekkige weldadigheid.

(Eene Advertentie uit een der Parijsche Dagbladen.)

‘Indien de jaloezij geoorloosd zij, het is ongetwijseld dan, wanneer men naijverig is omtrent zulken, die in de gereede gelegenheid zijn om wèl te doen. Ziende, met welk eene geestdrift de Schouwburgen hunne voorstellingen aankondigen ten behoeve der inwoners van het door brand verwoeste Salins, konde ik niet nalaten, de Bestuurders dier Tooneelen te benijden. Maar een oogenblik nadenkens heeft mij doen gevoelen, dat alle beroepen, zelfs dat van Restaurateur, in dit verdienstelijk werk konden mededingen; en, hopende vele navolgers te vinden, behoud ik mij alleen de eere voor van de eerste te zijn in de uitvoering van het navolgend ontwerp. - Overmorgen, Donderdag 18 Aug., zal ik, in mijn établissement, waar de Baeuf à la mode uithangt, in de straat Valois, voormaals van het Lyceum, No. 8, eene kaauwzitting (séance masticatoire) houden, ten voordeele der ongelukkigen te Salins. Ik zal bij een' der Bankiers, met de inschrijving belast, al het voordeel van den verkoop diens dags storten. Degenen, die genegen zijn tevens een goed maal en eene goede daad te doen, worden verwittigd, dat, zonder de prijzen der lijst (carte) te verhoogen, de portiën dubbel zullen zijn, en dat de bediening aan de

{==652==} {>>pagina-aanduiding<<}
edelmoedigheid der verteerders zal beantwoorden. - Wanneer alle de tegenwoordige kunstenaars (artistes) in de groote zwelgkunst, wanneer alle de Restaurateurs, tot een' vastgestelden matigen prijs, mijn voorbeeld volgen, zal dit beroep op de edelmoedigheid van den buik van een allezins heilzaam gevolg zijn voor de noodlijdenden te Salins, die de opregtste wenschen hemelwaarts zullen zenden voor het behoud van ons leven en van onze appetijt.

abellard.’ (*)

Verschillende uitleg.


Een van dat gild, dat slaafsch gelooven preekt, 
Van 't Godlijk regt der Vorsten spreekt, 
En sluiks hun aanzien poogt te ontwrichten - 
Een van dat gild stond in den kring, 
Waar Karel's hoofd de wonderzalf ontving, 
En vlammend was de zon deed zwichten: (*) 
Gejuich gaat op; een vlugt van duiven is geslaakt! 
Doch zij vangt aan, zich naar den gloed te rigten, 
En wordt er smartlijk door geblaakt! 
‘Zie,’ spreekt de Jezuït, ‘ziedaar het Volk, en 't voordeel, 
Dat Licht en Vrijheid geeft!’ - ‘De tekst heeft, naar mijn oordeel, 
Een' andren zin,’ 
Is 't weêrwoord van een' leek; ‘ik vind er dezen in: 
Licht, Vrijheid zijn de kostlijkste aller panden. 
Maar zie, hoe 't ons vergaat, wanneer we, in kerkerwanden 
Bekneld, de vleugels slaan, en ons verbijsterd oog 
Van 't zonlicht af naar 't schijnsel toog, 
Waarmeê valsch kaarslicht staat te branden!’ 
 
S. 







{==653==} {>>pagina-aanduiding<<}

Mengelwerk.

Sermoenen van Mr. Huibert Duifhuis.

(Volgens onuitgegeven Handschrift.)

(Vervolg en slot van bl. 619.)

In het eerste Sermoen op St. Stevensdag, over hand. VI:9 env., waar gewaagd wordt van de scholen der Libertijnen, Cyreners, Alexandrijnen enz. te Jeruzalem, wier Geleerden met stephanus twisteden, vervolgens valsche getuigen tegen hem opmaakten, het volk beroerden, hem voor den raad sleepten en zijnen dood berokkenden, merkt duifhuis op, dat dit de aard was der Geleerden; dat zij altijd de verkondiging der waarheid tegenstonden. Hij heldert dit met voorbeelden op. Jeremias wilden zij dooden. De Overheid behoedde hem. Zij waren altijd geweldiger, dan de Overheid. Zoo vervolgden zij ook jezus. Pilatus en herodes spraken hem vrij: zij eischten zijnen dood, en deden hem sterven. ‘Ochof (roept hij uit) deze natie nog ophield, en nog alle dagen zoo niet en deden, en eens berouw kregen, en leerden merken, hoe Gods geest hem niet en bindt aan hare hooge scholen van Geneven of Leuven, ofte elders; maar dat hij in den kleinen en nederen zijn plaatse heeft. God (vervolgt hij) heeft de hooge scholen niet van doen, en, schoon men al in de Leeraren de kennis van Hebreeuwsch, Grieksch en Latijn vordert, en de genen, die deze drie talen niet kennen, voor botte ezels scheldt, deze Balaäms ezels moeten menigmaal spreken, en dezer Doctoren en Profeten dwaasheid beletten. Och gij Geleerden (gaat hij voort) neemt het ter harten, die niet heel in 't kwade bent overgegeven. Ik verwerpe

{==654==} {>>pagina-aanduiding<<}
uw geleerdheid niet; maar rade u, als mijzelven, dit alles over te geven en als drek te achten, om eenen Christen te gewinnen. Zoo deed Paulus, en God wil toch, uit den mond der jonge kinderen, zijn lof voortbrengen. Waar zullen dan die wijzen met hare wijsheid blijven? En merkt gij niet op het woord, - ik zal die wijsheid der wijzen te niet maken? - Waar is nu die wijze, die schriftgeleerde, die disputeerder van deze wereld; en heeft God die wijsheid van deze wereld niet zot gemaakt? - Ziet gij nu wel, alderliefste Vrunden, wat des werelds geleerdheid al vorderen zal voor God; hoe dat hij ze bespotten en beschamen zal door den armen en kleinen? Daarom ziet toe, dat gij met uwe geleerdheid, die gij uit die hooge schole geraapt en gehaald hebt, Gods geest en zijn lieve kinderen niet tegenstaat, gelijk gij nu al dikwijls gedaan hebt. Daarom houdt op. 't Is tijd. - Gij meent het al af te meten na zeker meetkoordeken van een deel artijkelen, uit die schrift bij den anderen geraapt, en daar uw gloose dan op gemaakt, die gij uwe Bekentenis ofte Catechismus noemt, en daarna wilt gij alle menschen rechten, en oordeelen, of zij gezond zijn in de leere of niet, en meint alzoo den heiligen geest palen te zetten, daar hij hem na zou moeten reguleren. Maar och! kondt gij 't verstaan, enz. en ochoft uwer sommige het verstand Gamaliels gehad had, dat gij d'Overheid geraden hadt, gelijk hij dede, - zoo hadt gij alreede wel op een nieuw weer belet bloed te storten om geloofszaken, dat gij eerst tegen een ander zoo hard hebt tegengesproken. Gij verstaat wel, wie ik meene,’ enz.
In dit zelfde Sermoen spreekt hij vervolgens van het twisten met, en daarna beschuldigen, lasteren, mishandelen en ombrengen van stephanus, en brengt alles t' huis op den tijd der Hervorming, waarin hij beweert, dat het eveneens gaat. Hij zegt hier harde waarheden, en is zeer ernstig in het waarschuwen en vermanen; doch wij mogen er niet meer van afschrijven. Alleen dit, tot een staal: ‘Zij brengen Stephanus voor den raad. Zoo doen zij gemeenlijk. Zij roepen de

{==655==} {>>pagina-aanduiding<<}
uiterlijke magt in, en zoeken die te misbruiken, opdat zij tegen de ketters niet behoeven te strijden met het zwaard van Gods woord, aangezien de Overheid met haar stalen zwaard voor haar strijdt. Zoo handelt de kerke van den Antichrist; maar Gods kerke heeft dat nooit gedaan, maar zich op de bloote waarheid verlaten. Zij erkent wel de Overheid, als van God gesteld, en geeft haar, met alle ootmoedigheid en onderdanigheid, schatting en tribuut; maar over hare gemoeden, en zielen, en conscientien zetten zij tot regter en beschermer de almogende waarheid; daar d'ander de Overheid aanroepen, om tot de aanneming van haar leugen met het stalen zwaard te dwingen. Hiertoe ontzien zij ook niet van valsche getuigen gebruik te maken,’ enz.
In het volgend Sermoen van de Inquisitie gewagende, zegt hij: ‘Het heeft er, t' onzen tijde, somtijds nog erger toegegaan, als ten tijde der valsche getuigen tegen Stephanus; daar de man zijnen beschuldiger somtijds nooit heeft onder de oogen mogen zien, als die, beschuldigd zijnde, ter examen wordt gesteld, zonder die valsche getuigen te onderzoeken, of zulks ook uit nijdigheid, ofte uit eenen particulieren haat kwam, maar waren zelf accusateurs en regters; en dit al door een Belials geest, ofte den geest des Antichrists,’ enz.
Doch wij bepalen ons, om uit dit Sermoen alleen nog het volgende te geven. Met betrekking tot hetgeen in den tekst, hand. VII:48, gezegd wordt: de Allerhoogste woont niet in Tempelen met handen gemaakt, vraagt duifhuis: ‘Hebben zij niet openbaar tegen dezen text dorven zeggen, dat hij daar, met vleisch en bloed, (als hij van Maria geboren was) in dat huisken (*) was, en zeiden nog, dat de genen, die zulks niet geloofden, verloren waren? en die eens, met dezen lieven Stephanus, wilde zeggen, dat hij in geen tempelen, met handen gemaakt, woont, dat hem hemel en aarde niet mog-
{==656==} {>>pagina-aanduiding<<}
ten begrijpen, die moest terstond, als een ketter, verbrand worden. - Nu, die Heer heb lof! deze tijd is eensdeels, hier in deze landen, gepasseerd van deze grove dwalinge. Maar wat is 't? Deze wederpartij, die hem opgerigt heeft in dezen tempel Gods, wilder nog zoo noode uit. Dat men uitwendige tempelen en kerken reinigt en zuivert, dat kan hij lijden. Als 't aan den voornaamsten, namelijk des menschen hart, niet komt, zoo maakt hij nog weinig zwarigheid. Maar, o Vrunden! wanneer nog die lieve boden en mannen Gods, heden ten dage, wat verder komen, en spreken van de reiniginge der innerlijke tempelen, dat die behoorden rein te zijn, en dat die uiterlijke diensten, als Doop en Avondmaal, wat verder willen duiden, dan uitwendig, - dan ziet men terstond nog den verdorven aart, - dan beginnen die geleerden terstond te ketteren, te libertijnen en te vrijgeesten. Zoodanige Leeraar is valsch, die moet weg.’ - ‘Als de Heer (zoo lezen wij eenige bladzijden verder) ergens een man opwekt, die hij met wat meer licht en hooger kennisse begaafd heeft, dan deze tegenwoordige geleerden, en dat hij dan het volk wat verder wijst, dan aan uiterlijke ceremonieele diensten te blijven hangen, maar tot
het ware wezen van dien, o! daar is Holland in last; daar beroept men synoden; daar houdt men classen; hier is groote zwarigheid. Deze mensch spreekt tegen den tempel en die heilige plaatse: deze is tegen die kerkenordeningen. Men weet niet met wat namen men hem noemen zal, ja zoekt hem uit de synagoge te werpen, en uit die gemeente te bannen, en dit alleen, omdat zij met Stephano leeren, dat die Heer in geen tempelen, met handen gemaakt, woont; dat is, dat God een geest is, en daarom in den geest (met een rein hart) wil gediend zijn, en dat hij met geen uiterlijke diensten te pajen is. - Ziet, dat is die mannen Gods haar leer, die door den geest wederboren zijn; en dezen zoeken (zij) te verdrukken, die alleen na den vleische geboren zijn. Nu, mijne Beminden! valt hier ook niet al weder het woord Stephani te regt waar? o Gij hardnekkige en onbesneden van har-
{==657==} {>>pagina-aanduiding<<}
ten en ooren! altijd staat gij den heiligen geest tegen. Ofte zal men hier liever zeggen: o Gij ongereformeerde aan harten en zinnen, die u dat reformeren zeer roemt! waarom zoekt gij alderwegen den heiligen geest tegen te staan? Gelijk uwe vaders gedaan hebben, wilt gij al weder zoo doen? Die hebben het licht niet konnen verdragen: zoo kont gij ook niet. Dat blijkt aan al uw samenloopen in synoden, met al uwe wetten maken, die gij zelve weinig wilt aanroeren. Dus deden uwe voorzaten ook, om die waarheid te verderven. Maar zij is al doorgebroken, en zal nog al veel meer doorbreken door Gods genade. - Ik bidde u, als lieve Broeders in den Heer, laat ons onzen naasten lijden, den Heer en zijne gave (oft iemand wat meerder begaafd worde) niet tegenstaan, maar den Heer danken, dat hij den menschen, onze broeders, zulks geeft, en ons ootmoedig stellen. Hij zal 't ons uit genade ook geven; en laat ons immers de zijnen niet vervolgen, onder deksel, of wij die gemeente Godes waren, en niet dwalen konden. Hierop stonden onze voorgaanders ook, en hebben overzulks Gods kinderen om hals gebrogt. Denkt vrij, dat
wij, in onzen ijver, zoo wel konnen dwalen, als Paulus in den zijnen. Hij, Saulus, meende ook al van Gods kerke te wezen; maar als hij ter neder geworpen werde, wat zeide hij terstond? Heere, wat wilt gij, dat ik doen zal? Alzoo, mijne lieve Broeders! laat ons in ootmoed voor des Heeren voeten vallen, en ons gelaten stellen, denkende, dat wij juist niet al getreft hebben, en dat die Heer nog al veel meer kennisse en licht heeft, dat hij den menschen gaarne wil mededeelen, die goedwillig zijn; en laat ons denken, dat die genen, die wij nu merken een ander gezigt te hebben, dan wij hebben, eertijds ook gestaan hebben, als wij nog doen, en dat zij van daar komen, daar wij nog staan: waaruit volgt, dat zij wel kennen die plaatse, daar zij gestaan hebben, en wij nog staan; maar wij kennen niet die plaatse, daar zij staan, als die verder verlicht zijn, dan wij bereiken kunnen. Laat ons den Heer bidden ons hetzelve mede te deelen,’ enz.

{==658==} {>>pagina-aanduiding<<}

Nu, ten besluite, uit het Sermoen over matth. XXVI:1-15, nog het volgende. In het breede handelende over 's Heilands toelating van judas tot zijn laatst Avondmaal, (schoon hij zijn nabijzijnd verraad voorwist, en, bij herhaling, voorspeld had) spreekt hij, onder anderen, aldus: ‘Hij zegt niet: Vrund Juda, het betaamt u niet, dat gij mijn avondmaal genieten zult. Gij zult er tot uw verdoemenis gaan. Gij hebt een valsch arg hart. Ga en doe eerst boete. Kom dan weerom. - o Neen: aldus doet deze zoete Medicijnmeester niet: die wil dat gekrookte riet niet verbreken; - en daarom heeft hij hem niet ontzien met de tollenaars en openbare zondaars te eten. Al was 't, dat zij hem daarover calumnieerden, zoo zeit hij, gaat, en leert, wat dat is, barmhertigheid wil ik en geen offerhande. - Hij laat Judas al doen, dat die andre discipelen doen, en laat hem dat gegeven goet zoo wel gebruiken, als heurluiden; opdat hij hem immers in geen ding zoude mogen beklagen, zeggende, datter te hard of te wreed met hem gehandeld waar, - en, als hij 't nu al gedaan hadde, ja Christus zelf tot hem zoo wel gezeid hadde, als tot die ander discipelen, neemt en eet, dat 's mijn ligchaam, zoo komt hij nu op 't leste en zeit: voorwaar, voorwaar zeg ik u, één van u zal mij verraden. Sommige schrijvers zetten, dat het Christus vóór het avondmaal zoude gezeid hebben; sommigen zetten 't na. Matthaeus en Marcus stellent voor, maar Lucas steltet na, en wij zettent hier ook na. Maar daar is geen twist om te hebben. Is 't vóór geschied, zoo heeft hem Christus nog gewaarschouwd, hadde hij willen opmerken. Hij waarschouwde ze in 't voetwasschen, toen hij zeide, gij zijt rein, maar niet allen. Hij zeit niet, wie die onreine was. Aldus betaamt het ook wel, dat een, die leert, de menschen uit de schrift de straf der zonden voor zal houden, en dat hij zal zeggen, dat geen hoereerder, geen dronkaart, geen overspeelder deel zal
hebben in het rijke Gods; maar te zeggen: die is de gene! och neen! zoo heeft die eeuwige wijsheid hier niet gedaan.’ De bestrafsingen (beweert hij) moeten

{==659==} {>>pagina-aanduiding<<}
algemeen zijn. ‘Die dan (zegt hij) besmet zijn, mogen denken: o! dat treft mij. 't Is tijd, dat ik ophoude, wil ik niet gestraft zijn. - Wat heeft het naam noemen menig desolaat harte gemaakt!’ enz. Wat verder volgt: ‘Maar nu zullen velen zeggen: Judas heeft gegeten tot zijne verdoemenis. Ik vrage u: Wist Christus dit niet? - Gij moet mij antwoorden, ja. Wist nu die eeuwige waarheid dat, en heeft hij hem niet belet: eilieve zegt mij toch, wie bent gij, die niet weet, hoe het in uws naasten harte staat, en wilt het hem beletten: want daar is niemand, die weet, wat in den mensch is, dan de geest des menschen, die in hem woont. Is 't dat uw naaste huiden valt, morgen mag hij weer opstaan. Wat tijd heeft Christus Petro gesteld, ofte den moorder: want, toen Christus Petrus aanzag, toen de haan kraaide, gink Petrus terstond uit, en weende bitterlijk. Maar stond hij toen niet in Christus genade? Dat bleek wel, dat hij 't hem, op den Paaschdag, weder eerst deed aanzeggen, dat hij verrezen was. En nu zoude al de wereld Petrum veroordeeld hebben, en gezeid hebben, dat hij in een groote ongenade gestaan hadde met zijnen Heer. Och, Vrunden, Vrunden! ziet wel toe, dat gij met de wereld geen verkeerd oordeel geeft. - De wereld zoude den Pharisaeus al boven den Publicaan gezet hebben; maar Christus oordeelde anders; en daarom wilde ik ieder wel raden voor 't beste, dat hij toch zijnen evennaasten niet sluite van de genade, die hij toch zelf van doen heeft, opdat hij zoo, met den Phariseen, het hemelrijk voor de menschen niet sluite, en zelf daar niet in koom. - Eilieve zegt mij toch, wie is er, die de verborgen gedachten en raadslagen des harten kent, dan alleen God? En of er nu één waar, die huiden zondigde, en morgen begeerde hij tot het avondmaal te gaan, en hij hadde een opzet gemaakt met zijnen God, die dagen zijns levens niet weder tegen zijnen wil te handelen, en gij hadt die zonde van gisteren gezien, en niet die boete van
huiden, en uw naaste kwam, om tot het avondmaal te gaan, en gij keerdet hem,

{==660==} {>>pagina-aanduiding<<}
die in al zulken opzet stond met zijnen God; waart gij dan niet een verkeerd oordeelaar bevonden, en zoude niet een groote last over u komen? Maar gij zult hier weten te zeggen, de zaligheid is aan 't avondmaal niet gebonden. Wat schade, dat hij een tijd lang boete doet? Ik antwoorde u: 't is waar, de zaligheid is er toch niet aan gebonden; maar gij meugt uw naasten, op ééne reize, meer te rugge stooten deur uw verhard harte, als gij hem van uw dagen zoudt kunnen winnen. De Zone Gods, Jezus, heeft anders met den geschapen mensch gehandeld. Hij heeft alle zachtmoedigheid altijd gebruikt, om den mensch immers te voorkomen, en dat is Paulus lesse, die hij ons geeft, dat die genen, die staan, alle middelen zullen zoeken, om haren gevallen broeder op te regten: en zoo haast de mensch een opzet maakt, om tot God te keeren, zoo is die Heer terstond bereid. Ziet zulks een klaar exempel van den verloren zoon,’ enz.
Gaarne zouden wij nog meer afschrijven; maar de aard van dit werk gedoogt geene groote uitvoerigheid. Wij hebben daarom ook alles veel bekort; schoon wij alzoo niet, naar ons genoegen, konden doen zien, welke bekwaamheid duifhuis had, om elke bijzonderheid geheel uit te werken. Trouwens wij zijn ook niet in staat geweest, om aldus menige andere voortreffelijkheid van den man genoegzaam in het licht te stellen, zoo als zijne geleerdheid, zijne ongemeene bedrevenheid in de heilige schrift, zijne schranderheid, enz. Doch wij meenen, uit zijne eigene opstellen, genoeg te hebben doen zien, dat hem de lof toekomt, dien anderen hem in hunne schriften gegeven hebben; dat vooral vader brandt hem, naar waarheid, als een verlicht en gematigd man, (die echter de waarheid, naar zijne inzage, met klem wist voor te staan) getuigenis gegeven heeft, en dat hij hem, te regt, in sommige opzigten, aan erasmus gelijk stelde. - Wij hebben zijne spelling wat geholpen, maar zijnen stijl, die eene vergelijking met den besten van zijnen tijd kan uitstaan, onveranderd gelaten. Rotterdam

{==661==} {>>pagina-aanduiding<<}
mag zich billijk op hem, als op eenen der voortreffelijkste mannen, welke binnen zijne muren het eerste levenslicht aanschouwden, beroemen.

adr. stolker.





Iets, over de boetseerkunst, in was, van den heer Petrus Koning, te Utrecht.

(Medegedeeld door Mr. jacobus scheltema.)

De verwondering, welke velen der ingezetenen van Utrecht lieten blijken, toen men zag, dat de naam van hunnen verdienstelijken stadgenoot, koning, niet gevonden werd op de naamlijst der personen, die hunne kunstvlijt, bij het einde der Tentoonstelling te Haarlem, met eermedailles van goud, zilver of brons, of met goedkeuring bekroond zagen, heeft aanleiding gegeven tot het ten papiere brengen van het volgende.
Daar waren hier mannen, die vermeenden, dat deze blijken van kunstvlijt vooral aanmoediging zouden hebben verdiend, als zijnde hier te lande geheel éénig in hunne soort; terwijl zij een nieuw bewijs opleveren, dat het vernuft der Nederlanders, wanneer de aandacht maar ergens op valt, voor dat van andere Volken in geen opzigt behoeft onder te doen, ja, door de vereeniging van netheid met de uiterste naauwkeurigheid, bij standvastige volharding, het doorgaans nog van dat der vreemden wint.
Geenszins vat ik de pen op, omdat ik vooronderstel, dat de Heer koning eenige bemoediging, of dat de Staatscommissie, welke Z.M. over de belooningen heeft geadviseerd, eenige verdediging zoude behoeven. De eerste ondervindt voorzeker met genoegen, hoe het aangenamer is te hooren, dat er gevraagd wordt, waarom iemands werk niet, dan waarom het al bekroond is. De Staatscommissie heeft voorzeker gewigtige redenen gehad voor hare handelwijze, waarvan ten minste ééne, naar mijne gedachten, dadelijk eenen ieder in het oog valt; te weten, dat de groote Tentoonstelling te Haarlem geens-
{==662==} {>>pagina-aanduiding<<}
zins diende, om alle soorten van vlijt en ijver onder de Nederlanders te doen kennen en beloonen, maar voornamelijk om te doen zien, hoe ver de Nederlanders het, door het aanwenden van hunnen ijver, in het fabrijkwezen hebben gebragt; en dit kunstwerk in was is immers niet onder de fabrijken te brengen? De Heer koning heeft het zelf ook alzoo ingezien, vermits hij, vóór het inzenden van zijn kunstwerk, verlangd heeft, dat hetzelve geplaatst zoude worden bij de voorwerpen van kunst op het Paveljoen, als zijnde zijne boetseerkunst ook eene navolging of voorstelling van natuurlijke voorwerpen naar waarheid, gelijk door de schilderkunst, maar door andere gereedschappen en langs eenen anderen weg. Het kunstschrift, de teekeningen enz. enz., bij de tentoonstelling in de stad gezien, zijn ook niet door de Staatscommissie bekroond; en had dezelve over der Nederlanderen vernuft en vlijt in genere moeten oordeelen, dan hadden immers nog vele anderen boven de fabrikeurs moeten zijn opgeroepen.
Mijn doel is alleen, om den waardigen man en zijn kunstwerk meer bekend te maken, en ik handel hierbij alleen uit het besef, hoe het de pligt is van elken Burger jegens de Maatschappij, waarvan hij lid is, om de verdiensten van zulke Burgers, die de algemeene achting waardig zijn, maar die grootelijks door eigene zedigheid en nederigheid onbekend blijven, meer bekend te maken. Ook vermeen ik den inwoneren van andere plaatsen, die Utrecht bezoeken, dienst te doen met deze bekendmaking, opdat zij, die iets gelezen hebben van de schoone praeparaten in was, te Florence en Parijs voorhanden, en bijna in elke reisbeschrijving met lof vermeld, of zij, die zich iets herinneren van de keurige stukken uit dezelve, in de jaren 1807 en 1816 hier te lande op kermissen enz. vertoond, het werk van onzen landgenoot niet onbezocht en onbezien zullen laten. De goedkeuring, met welke de weinige voorwerpen, die de Heer koning naar Haarlem heeft gezonden, zijn bezigtigd, zal na het zien van 's mans geheele verzameling aanmerkelijk toene-
{==663==} {>>pagina-aanduiding<<}
men. Elk regtscha pen Nederlander zal zich verheugen, dat er zulk eene verzameling hier te lande bestaat, en de vreemdeling zal ook zeker zijne goedkeuring schenken bij het zien van deze stukken, door de gelukkige vereeniging van oordeel, wetenschap, smaak, kunst en geduld daargesteld.

De Heer petrus koning, bekwaam Chirurgijn, en thans Prosector bij de Anatomische Lessen en Bewaarder der Kabinetten aan de Hoogeschool te Utrecht, is op de gedachte gekomen, om zijn kunstvermogen in dezen te beproeven, in den jare 1816, na het zien van het fraaije beeld, destijds hier te lande ter bezigtiging aangeboden.
Het belang inziende van zulke voorwerpen, bij het onderwijs in de Anatomie, of liever in de kennis van het menschelijk ligchaam, en de overtuiging, dat zeer vele fijne deelen, spoedig na den dood, van kleur of gedaante veranderen, en dat andere in het geheel ongeschikt zijn, om in liquor of opgedroogd naar eisch bewaard te blijven, begon hij met het vervaardigen van een manshoofd, waarop alle in- en uitwendige deelen in hunne natuurlijke kleuren werden nagevolgd. Om de aanwijzing gemakkelijker te maken, werd alles op eenen grooteren maatstaf, te weten op 1½, bewerkt; terwijl hij tevens eene beenkas van het hoofd (doodshoofd) van gelijke grootte vervaardigde, en voortging, met alles, wat de hersenen en de zintuigen (het gehoor en gezigt) betrof, erafgescheiden bij te voegen. Hij erlangde hierop de meest bemoedigende goedkeuring van deskundigen. Met genoegen herinner ik mij nog, hoe deze hoofden werden toegejuicht, toen de Hoogleeraar suerman, bij het voordragen van zijne voortreffelijke verhandelingen: Het gelaat is de spiegel der ziele, in het Physisch Gezelschap alhier, in den jare 1820, op dezelve de vereischte aanwijzingen deed.
Koning schijnt, tot aan dien tijd toe, niet geweten te hebben, dat de Nederlandsche Huishoudelijke Maatschappij te Haarlem, reeds sedert den jare 1815, bij herhaling eene gouden medaille had beloofd aan den Neder-
{==664==} {>>pagina-aanduiding<<}
lander, die voldoende praeparaten in was, voor het Anatomisch onderwijs geschikt, gelijk die van Parijs of Florence, zoude vervaardigen. Hij zond in 1821 de gemelde stukken naar Haarlem, en had het genoegen, zijn werk door gemelde Maatschappij met de groote gouden medaille, ter waarde van vijftig dukaten, bekroond te zien. Hierdoor bemoedigd, ging hij gestadig verder; en zoo is allengskens zijne verzameling tot de uitgestrektheid gekomen, waarin ik ze vóór weinige dagen mogt zien, en waarvan ik nu eene korte schets zal geven, zonder mij over de wetenschappelijke waarde voor het gemelde onderwijs uit te laten, hetwelk ook geheel buiten het veld mijner kennis ligt.

De verzameling bevindt zich in eene ruime en welverlichte zaal, onder die, in welke de Kabinetten, door de Heeren bleuland, de fremery en van lidt de jeude verzameld, en door Z.M. den Koning aangekocht, in het gebouw, met den naam van Statekamer bekend, zijn ten toon gesteld. De voorwerpen staan onder glas, of zijn met zijden kleeden bedekt. Nadat de laatste zijn weggenomen, staat men verrukt door den rijkdom, en het is eerst na eenigen stilstand, dat men bemerkt, hoe het geheel zich in vier hoofdvakken laat verdeelen; te weten, tot voorwerpen, in betrekking, 1o. tot den Mensch, 2o. de Zoogdieren, 3o. de Vogelen, 4o. de Visschen.
1. De Mensch. Bij het zien van dit vak viel vooral mijne aandacht op twee groote voortreffelijke stukken, welke den gemelden Hoogleeraar insgelijks bij voorlezingen in het Physisch Gezelschap alhier, in de jaren 1823 en 1824, hebben gediend, en destijds zoo algemeen zijn bewonderd. Het eene is een geheel mansbeeld, met de spieren, bloedvaten en ingewanden; het ander een vrouwebeeld, met de zenuwen aan het hoofd en den romp; alsmede een tweede vrouwebeeld, waarin de ingewanden van de borst en buik zijn afgebeeld, en stukswijze in derzelver deelen kunnen worden uitgenomen. Vervolgens

{==665==} {>>pagina-aanduiding<<}
zag ik vele hoofden van mannen en vrouwen, geopend en doorgesneden naar eisch en wil; verder den rug van een' man, om de spieren van den rug en het ruggemerg met de daaruit voortkomende zenuwen te doen kennen; eindelijk verscheidene armen, afgebeeld met het opengesneden vel en vetrok, en dienende ter aanwijzing van spieren, bloedvaten, zenuwen, vliezen, en derzelver onderlingen zamenhang. Twee afbeeldingen van kinderen, op den rug en de borst liggende, trokken vooral mijne aandacht, omdat de verhouding met de moeder vóór de geboorte in het eerste, en de ligging der ingewanden in beiden, na het afnemen van de deksels, zeer naauwkeurig in hunne ware gedaante worden vertoond. Het beeld van zekeren Laplander, die voorheen als dwerg aan het Hof te Petersburg gehouden werd, en vóór eenige jaren te Vianen gestorven is, het hoofd van een' man, alhier in den ouderdom van 104 jaren overleden, en dergelijke, mogen schoon en waar bewerkt zijn; doch hun belang verdwijnt bij het overige.
2. De Zoogdieren. Onder de stukken, tot dit vak behoorende, vallen het eerst in het oog het hoofd en de hals van een paard, hetwelk van het vel is ontbloot, en waarop zeer veel is aan te wijzen. Verder zijn er vele geheele en gedeeltelijke praeparaten van een kalf, van schapen, bokken, hazen, konijnen, katten en andere; alles met het oogmerk vervaardigd, om deze stukken voor de vergelijkende Ontleedkunde te doen dienen, met name ten opzigte der spijsvertering, de voortteling, enz. enz. Onder deze stukken is het geopend kalf het voornaamste, omdat de voortgang der spijsvertering in de verschillende magen hier als bij voortgang wordt opgehelderd, hetwelk op geene andere wijze is te vertoonen, uit hoofde van den spoedigen overgang tot het bederf, enz.
3. De Vogelen. Deze afdeeling is zeer rijk. Een geopende aalscholver of aalslokker (de palingdief), tot het geslacht der pellikanen behoorende, is onder deze, als een der voornaamste stukken, opmerkelijk. Verder zijn er kalkoenen, hoenders, eenden, duiven, enz. zoo wel van het mannelijk als vrouwelijk geslacht, waarbij alle inwendige dee-
{==666==} {>>pagina-aanduiding<<}
len, ook de vorming van den eijerstok bij de wijfjes van de hoendersoort, zeer naauwkeurig worden opengelegd. De verzameling der eijeren, waarbij de groei van het kuiken, van het begin der ontwikkeling tot op het uitkomen, bij opvolging wordt vertoond, is te Haarlem door zoo velen onzer landgenooten met goedkeuring bezigtigd, dat ik er niets van behoef te zeggen. Die verzameling zal hier met geen minder genoegen worden beschouwd; en bovendien zijn er nog gelijke aanwijzingen in kalkoenen- en eenden-eijeren voorhanden.
4. De Visschen. Zoo veel mij bewust is, is de Heer koning de eerste, die deze kunst beproefd heeft aan de visschen; en voorzeker is dit vak het moeijelijkste te bewerken, omdat elk voorwerp zoo spoedig na den dood door slijm enz. van gedaante, kleur en glans verandert. Ik zag er steur, snoek, karper, baars, zeelt en paling; verder kabeljaauw, schol, bot, tong, schar, zeehanen, rog, en misschien nog meer soorten. Elk dezer visschen is niet alleen afgebeeld in zijne ware kleur en gedaante van buiten, maar van elk der voorwerpen kan een stuk uit- of afgenomen worden, en dan vertoont zich de juiste ligging der ingewanden in hun geheel, met de vereischte kleuren. Een groote snoek, welke bij de 30 ℔ woog, is hier in zijn geheel en tevens in vele afgescheidene gedeelten afgebeeld. Ten opzigte van geene vischsoort is er echter meer gedaan, dan omtrent den rog, welke zeer opmerkelijk is om den eijerstok, in vele gelijkende naar die der vogelen van de hoendersoort. Deze voor de Natuurlijke Historie zoo opmerkelijke visch is hier in alle deelen, ook ten opzigte der eijeren, nagemaakt, met verscheidene doorsneden en openingen. - Hetgene mij als het meest verwonderlijke, behalve de net- en juistheid der afbeelding, voorkwam, is, dat de vervaardiger aan het was die ware kleur heeft kunnen geven, welke hier in ontallijke nuances werd gevergd, en dan nog bovendien zulke bijzondere kleuren met eenen paarlemoerachtigen glans, als de bestorvene beenderen met de ingeplante pezen en opliggende vliezen, ook de

{==667==} {>>pagina-aanduiding<<}
visschen van buiten vorderen. Zoo kan men, bij voorbeeld, den ouden karper van den jongen op het eerste gezigt onderscheiden. Hoornachtige of vliezige deelen, bij voorbeeld de pooten en bekken der vogelen, worden door velen als aangezet beoordeeld; maar neen, ook dit alles is van was vervaardigd. Dat het was in de eijeren als doorschijnend is voorgesteld, is reeds te Haarlem met verwondering door velen opgemerkt. - Ik kan mij geen denkbeeld vormen van het taai geduld, hetwelk tot dit alles vereischt werd, en van den tijd, welke daartoe noodig is geweest; terwijl ook door den Heer koning niet anders kan worden gewerkt, dan in uren, welke hem van zijn hoofdberoep overschieten. Gestadig gaat hij nog in stilte met zedigheid voort, en zijn lust is even groot als die zedigheid. Hij is voornemens eerlang te beginnen, om een geheel paard in was te vervaardigen, hetwelk in alle deelen zal kunnen worden opengelegd en uitgenomen, en van grooten dienst zal zijn tot aanwijzing van vele zeer opmerkingwaardige deelen.
Ik sluit deze opgaaf met het verzoek aan de beminnaars van vaderlandsche kunst en vlijt, om de waarheid van het bovenstaande zelve te onderzoeken. Hier geldt ook het: komt en ziet!

Utrecht, 12 September, 1825.

De spectator.

XVI.


Spectatum veniunt, veniunt spectentur ut ipsi. 
 
Wie een ander jaagt, staat zelf niet stil. 


Lofrede op..... eenen onbekenden recensent.

Niemand zal er ligt in deze vergadering gevonden worden, die niet meermalen eene lijk- of lofrede op dezen of genen uitmuntenden man heeft gehoord. Hij zal dan gewis ook wel hebben opgemerkt, dat de betrekking en

{==668==} {>>pagina-aanduiding<<}
bezigheid in de maatschappij, welke dezen man onderscheidden, haar deel aan dien lof, op meer dan ééne wijze, rijkelijk hadden. Wanneer, bij voorbeeld, van een' krijgsman, een' regent, een' regtsgeleerde, een' geneeskundige of een' Christenleeraar werd gesproken, dan waren het niet slechts de belangrijkheid dezer posten, noch de groote bekwaamheden, daartoe vereischt, die den gewierookten held met bijzonderen luister deden schitteren, maar dan vond er de lofredenaar meest altijd eene bijzondere aanleiding in, om de keus, door den overledene uit deze onderscheidene en nog andere vakken en werkzaamheden gedaan, met eenen buitengewonen lof van edelmoedigheid te bekroonen. Van den prediker heette het: hij gaf alle vooruitzigt op hoog aanzien, luister en weelde op, om in eenen slillen en nederigen kring werkzaam te zijn aan het dierbaarste belang zijner medemenschen; - van den pleitbezorger: hij getroostte zich al de onaangenaamheden eener gedurige inwikkeling in twisten en geschillen, die menigmaal niet te beslissen zijn, zonder vele onleesbare en langdradige bewijsstukken doorloopen, en ligchaam en geest op de ontdekking der waarheid afgesloofd te hebben, in plaats van naar hooge ambten te staan, en op het openbaar tooneel der behartiging van 's lands belangen te schitteren. Het lot van den geneeskundige heeft zeker geene min donkere zijde, welke de blanke edelmoedigheid van hem, die haar verkiest, voortreffelijk doet uitkomen. En wie zijn bloed en leven, of zijne rust en gezondheid, voor het vaderland waagt, is al ligt nog het meest, het gemakkelijkst te prijzen. Ondertusschen staat de redenaar geenszins verlegen, wanneer het voorwerp van zijnen lof, in plaats van den kansel, het eenvoudig schoolvertrek, - voor de balie, of het ziekbed, den hoogen leerstoel heeft verkozen. Integendeel, de eerwaardigheid van het geestelijk ambt, de voordeelen der beoefenende regtsgeleerdheid en geneeskunde moeten dan nieuw licht opleveren, om den verzaker van
het een of ander in zijne bijzondere waarde te doen kennen; even als de maan nu wegschuilt, om het sterrenheir in des te

{==669==} {>>pagina-aanduiding<<}
meer pracht aan den winterschen hemel te doen pralen, dan weêr in vollen luister schijnt, om haren zilverglans over de aarde te verspreiden.
Verre zij het van ons, het welgegronde van dusdanige lofspraken in het minste te willen beknibbelen. Onedelmoedig zou zulk eene poging zijn, zoo wel ten aanzien van den man, wien deze laatste eer gaarne zij gegund, als van dengenen, die hem dezelve wel wil toebrengen. Wij behooren tot die zwartgalligen niet, welke geene deugd, geene voortreffelijkheid in den mensch willen erkennen, en gewis even zeer mistasten als de onervarene, argelooze jeugd, voor welke zich alles in gouden glansen doet zien. Hetgeen wij met dit voorstel eeniglijk bedoelen, is de inroeping van een gelijk regt voor ons, ja de bewering, dat die bedoelde lof der onbaatzuchtige edelmoedigheid niemand zoo billijk toekomt, als ..... (ziet daar, M.H., den besten grond van mijne vordering, daar ik zelf zijnen naam niet noemen kan) den onbekenden Recensent.
Ik zie, T.T., welke beweging dit bij ulieden gaande maakt, den glimlach der spotzucht hier, het gefronst gelaat der verontwaardiging ginds. Deze schijnt mij te zeggen: ik weet reeds, wien gij bedoelt; en die wacht al gapende de wonderspreuken af, die hem toeschijnen niet veel minder krachtig dan de tooverspreuken van den goudmaker te zullen moeten wezen. Ik bidde echter; schort uw oordeel op, en weest niet gestrenger of onbillijker dan de roekeloosste Recensent, die ten minste een overzigt van het werk neemt, alvorens zijn oordeel over hetzelve ter neêr te stellen. Wij bedoelen toch geenszins elken mogelijken verwaande, die zich slechts ooit tot openlijken beoordeelaar van eens anders werk heeft opgeworpen. Wij spreken van onzen onbekende. En wanneer wij u dezen, niet met name genoemd, maar naar zijne eigenschappen en deugden, naar zijne bekwaam- en werkzaamheden hebben afgeschetst, en vooral u zijne edelmoedigheid en onbaatzuchtige welwillendheid hebben doen kennen, dan vleijen wij ons, u de hulde zijner ver-
{==670==} {>>pagina-aanduiding<<}
diensten gaarne te zullen doen brengen. Eens wees een gewijd redenaar, onder honderden altaren met weidsche namen en opschriften, op het eenige aan den onbekenden God: zoo houdt zich het wezenlijk groote en goddelijke menigmaal schuil. En zal ik u ook geenen vlekkeloozen, onvergelijkelijken verkondigen, het is mede geen Paulus, dien gij hoort, geen Areopagus te Athene, vanwaar gij mijne redenen verneemt. Gelukkig daarenboven, dat ik tot geene ligtzinnigen spreke, die enkel komen om wat nieuws te hooren, en, in hunne verwachting, zoo zij meenen, te leur gesteld, den redenaar te midden van zijne voordragt verlaten; integendeel door dien eigen Apostel geleerd zijnde: onderzoekt alle dingen, en behoudt het goede. Door deze gedachte gesterkt, ga ik, op de volgende wijze, tot mijn onderwerp over.
Welke de afkomst, de geboorteplaats, het jaar zijner komste op de wereld, zijne opvoeding en voorname onderwijzers, voorbeelden en leidslieden zijn geweest, kan met geene zekerheid worden bepaald. Wij behoeven echter van dit voorname deel eener lofrede niet geheel verstoken te blijven, maar kunnen het uit verstrooide berigten en gissingen ten deele genoegzaam opmaken. Volgens een vrij algemeen gevoelen namelijk, inzonderheid van dezulken, die er belang bij hebben, is hij zeer jong, de plak maar even ontwassen, baardeloos (zoo als Apollo zelf) en, gelijk men zich zeer fraai uitdrukt, pas in de wereld komende kijken. Wijders moet zijn genoten onderwijs vooral niet veel beduid hebben; want hij is doodonkundig, een weetniet, zonder oordeel of smaak. Desgelijks kan het met zijne afkomst en opvoeding niet veel te beduiden hebben gehad, daar iedereen door zijne ruwe vrijmoedigheid beleedigd wordt, en meestal geene zwarigheid maakt, hem met de lompste scheldnamen, als eenen gemeenen knaap, rijkelijk te betalen. En te meer nog wordt dit bevestigd door hetgeen men van zijnen uitwendigen toestand en omstandigheden gewoon is op te halen, als hongerig en kaal, ja schreeuwende en schrijvende van louter honger, zoodat zelfs sommigen meenen, het ge-
{==671==} {>>pagina-aanduiding<<}
zegde omtrent den Duivel, welk woord eigenlijk lasteraar beteekent, op hem te moeten toepassen: hij gaat om als een brieschende leeuw, zoekende wien hij zou mogen verslinden. Ziet daar dus, inderdaad, zeer ongunstige omstandigheden! Ja, ziet daar een vak der schilderij, bij menig eenen geprezenen met de schitterendste kleuren en treffendste vertooningen gevuld, niet zoo zeer ledig gelaten, als wel op de hatelijkste wijze beklad!
Maar gelukkig komt ons hier het reeds vroeger geroemde redenaarstalent, en de waarheid van het zeker niet zeer verheven spreekwoord, wederom te stade, dat alle dingen twee handvatsels hebben. Of is het niet groot, zich, met behulp van zoo zwakke middelen, tot de vraagbaak van het geëerd publiek, ja, wat meer zegt, tot den schrik van geleerden en dichters te verheffen, om wien wijsgeeren hunne bedaardheid verliezen, en zelfs Christenleeraars hun Christelijk geduld? Is het niet groot, zijne nietigheid, zijne bekrompene oogmerken zoo kunstig te verbergen? En zouden wij het mogen ontkennen, dat, door middel van deze recensenten-ruwheid alleen, somtijds naaktheden en gebreken aan den dag komen, die anders met den mantel der liefde, der beleefdheid, der vreesachtigheid of spotzucht te eenemaal bedekt zouden zijn gebleven?
Wij willen echter, daar deze opgaven alle onzeker en niet onverdacht zijn van partijdigheid, geenszins te veel op dezelve bouwen. Het is veeleer, wij bekennen het, ten volle mogelijk, dat de man reeds bejaard is geweest. Er steekt volstrekt geene tegenstrijdigheid in, dat iemand van rijp oordeel en vele ondervinding lust gevoele, om anderen te waarschuwen, of op begane verkeerdheden opmerkzaam te maken. Het is mogelijk, dat hij groote geleerdheid bezat: noch de aard der zaak, noch de gesteldheid veler recensiën weêrspreekt dit gevoelen. Het is mogelijk, dat liefde tot waarheid en kunst, tot deugd en menschenwaarde hem de pen in de hand heeft gegeven, zonder dat de kitteling der maag, die hier gewis slechts weinig, zoo min als der eerzucht, die hier schaars eeni-
{==672==} {>>pagina-aanduiding<<}
ge voldoening kan vinden, daaraan het minste deel heeft gehad. Neen, wij behoeven dezen omweg niet, om den lof van onzen Recensent te verheffen. Noch licht noch bruin ontleene onze schilderij van de toevalligheden der geboorte en opvoeding. Aan de vruchten, niet aan den wortel of de zwierige kruin, kenne men den boom. En vinden wij die in nuttige, edele, schoone vruchten te bestaan, dan rijze de danktoon, met oog en hart, verheugd naar boven!
La critique est aisée, zegt een schrandere Criticus. En zeker, wanneer men in aanmerking neemt, dat elk lezer zich meer of min tot den beoordeelaar van zijnen schrijver opwerpt, wanneer men de stoute uitspraken van heeren en dames, vooral uit den onrijpen leeftijd, hoort, de een het woord des anderen weêrkaatsende en van kring tot kring voortzettende, dan kan men aan de waarheid dezer uitspraak niet wel twijfelen. Ja, ook gedrukte oordeelvellingen staven deze uitspraak, in tijdschriftjes, om de eene of andere bijkomende reden gelezen, waar men met een woord of twee het merk van goed- of afkeuring drukt op elk geschrift, in het eerste geval een blad of twee van het opstel afschrijvende, om gewigt aan de uitspraák te hechten, in het laatste eenige vrome, althans ernstige gedachten uitende, somwijlen met verwijzing op blad en regel, die niemand naslaat, waar het vonnis verder zou zijn te lezen. Doch, hoe de blinde over kleuren, de doove over muzijk, de bewoner van de goudkust over sneeuw en ijs, de onkundige over zaken, die hij nimmer zag, over bezigheden, die hij nooit verrigtte, een dragelijk vonnis zou kunnen vellen, betuig ik niet te weten. Immers: zal men zeggen, wat aan een stuk hapere, dan moet men weten, wat tot hetzelve behoort. Zal men aanduiden, welke misslag in eenig werk zij begaan, dan moet men kunnen zeggen, hoe het aangelegd had moeten zijn. En valt het ook gemakkelijker, de wetenschap, dan de kunst te verkrijgen, - wat toch geenszins altijd doorgaat, - dan is de eerste daarom niet te verwerpen; en het was gewis enkel vergelijkenderwijze,

{==673==} {>>pagina-aanduiding<<}
dat de bovengenoemde kunstregter zeide: La critique est aisée, mais l'art est (plus) difficile. Zie ook Hosea VI:6.
Men heeft onzen Recensent dikwijls de plak, het schoolmeesterlijk gezigt en de soort van katheder toegeschreven, in welke hij, ontoegankelijk voor elke wederspraak of wederwraak, als eene andere Pythia op haren drievoet, zou pralen. Doch wanneer ik mij dit beeld voor den geest breng, dan vergeet ik teffens niet, dat de man daar in de houten kas alles beter wist dan wij, en, waren wij ook de werkende, hij slechts het beschouwende lid, nogtans de nuttigste van allen was, ja, hoe ons zijn strenge blik en wel eens harde woorden of nog treffender indrukken verveelden, de voorname of éénige oorzaak, dat er iets goeds te voorschijn kwam. Dit kan derhalve in de onzigtbare school, die er ligt evenzeer bestaat als de onzigtbare kerk, ook wel plaats hebben. En wanneer het zoo niet is, dan bestaat er iets tegennatuurlijks, dat zich van zelve moet herstellen. De school verloopt; de meester krijgt gedaan werk, en die hem aangesteld heeft eene duchtige waarschuwing. Doch, wie zijn het, die het zoo schandelijk doen eindigen? Zijn het de leerlingen (de schrijvers)? Op verre na niet altijd. Hoe luider deze vaak over gestrengheid roepen, hoe beter zij, die alles te betalen hebben (het publiek), tevreden zijn. Of, hoe vrolijker zij dartelen en den goeden meester prijzen, hoe meer vader en moeder het hoofd schudden, en zich over het kostelijke verspilde geld beklagen. Het is derhalve geen gemakkelijk werk, Recensent te zijn. Er worden kundigheden, er wordt gezond oordeel, er wordt smaak toe vereischt. Hij is te gelijk een dokter, die de ziekten moet kennen, een advocaat, die zijne klagte heeft te verdedigen, en een leeraar, die (o moeijelijkste van alle taken!) tot ootmoed en bekeering moet brengen. Convertir un docteur: men weet van ouds, hoe moeijelijk dit zij.
Maar, is het echter niet een aangenaam werk? Beloont het zichzelve niet, afgescheiden van allen honger, op de schoonste wijze? Helaas! daar komt de oude school, met al haren lust en last, terstond weêr voor den geest. Des

{==674==} {>>pagina-aanduiding<<}
meesters blik is streng, zegt men: och, hij schijnt mij slechts treurig. Van alle kanten door broddelwerk omgeven, dat hij nazien en tot in het oneindige corrigeren moet, - door lastige knapen gekweld, die, hoe minder ze leeren, hoe meer getier ze maken, en, kwanswijs om zich te wreken, allerlei kwaad uitregten; en treft hij er eens een' wat gevoelig, terstond ontstaat een kreet van bloedverwanten en vrienden, die den armen man wel uit zijn geheele rijk zouden willen stooten. Het is waar, vaak komt hem ook een beter stuk onder de oogen. Menigmaal treft hij eenen gezeggelijken en dankbaren leerling aan. Doch van den Recensent wordt alle lof doorgaans als welverdiende hulde, als iets, dat van zelve spreekt, in stilte aangenomen; de berisping, daarentegen, klinkt als een valsche toon in het oor des met zichzelven en zijn werk ingenomen auteurs; hoe zacht en onbeduidend ook, hij stoort de geheele muzijk, tot welke de spheren zich in zijnen lof moesten vereenigen. Welk eene zelfvoldoening! Welk eene aangename streeling voor het hart: van uit zijnen schuilhoek de verwenschingen, scheldwoorden en zoogenoemde betoogen zijner domme misslagen te moeten aanhooren, die hij echter, uit vrees van zich te verraden, met geene syllabe waagt te weêrleggen. Dichters en geleerden, dwergjes, die niet kunnen dulden, dat zij over het hoofd worden gezien, en reuzen, die het belagchelijk vinden, dat men hunne hoogte durft meten, vroom en profaan, ja hoe verschillend ook, hier- in hebben zij één doel, den armen Recensent, op wien hunne scherpste pijlen worden afgeschoten.
Doch, wat raken hem alle hunne woelingen, - zegt welligt iemand - in zijne onbekendheid, als in eenen ondoordringbaren burg, opgesloten? Ik laat gaarne in het midden, of deze vraag op kennis van het menschelijk hart is gegrond. Ons gevoelen is, dat de blijdschap en dankbare tevredenheid van den geredden den heimelijken weldoener niet minder streelen dan den openlijk bekenden. En zoude het omgekeerde geval hiervan verschillen? Zouden onverdiende berisping en vloek, ons, onder welken naam

{==675==} {>>pagina-aanduiding<<}
ook, naar het hoofd geworpen, niet evenzeer kwetsen en pijnigen? Maar, hetgeen niet minder afdoet: waar gij prijst, daar is - gelijk wij reeds aanmerkten - alles in de natuurlijke orde; daar is de eerste kleur van dankbaarheid, welke des schrijvers tevredenheid over een gunstig berigt moge hebben aangenomen, al spoedig in het wit der onverschilligheid veranderd, als van eenen overtuigden, dat men niet anders over zijn werk kon spreken. Doch is de zaak minder gezond, minder naar wensch en verwachting uitgevallen, terstond ontstaat eene groote onrust; de oorzaak van het kwaad, dat in het opstel kan schuilen, moet elders gezocht worden. Nasporingen van allerlei aard worden in het werk gesteld, om te ontdekken, uit welken hoek die gure wind, of die verschroeijende samiël, over de schoone bloemen en vruchten van 's mans geest wel moge hebben gewaaid. En heeft men hem ook maar bij gissing uitgevonden, wee den ongelukkigen! Steken onder water en boven water, gedachten, woorden en werken, en wat niet al meer, doorpriemen zijne, hoe dik ook geharnaste borst. Ja, het is slechts een ongeluk te meer, dat deze aanvallen zoo zeer op den tast plaats hebben. Daardoor moet hij, die eenmaal den mutsaardgeur van zulk eene verfoeijelijke ketterij heeft doen bespeuren, vervolgens aan alle verdenkingen ten doel staan, die men slechts niet beter weet te plaatsen. Even als de wolf tot het lam zeide: hebt gij het niet gedaan, dan was het uw vader, of uw oom enz. enz., zoo heet het hier ook: hij is ten minste een Recensent; heeft hij dan tegen mij ook niet gezondigd, zoo is het tegen een ander, en er valt geen slag bezijden.
Ziet daar slechts een deel der kwellingen, die met het ambt van onzen braven Beoordeelaar gepaard gaan! Alle te noemen, zou niet slechts te veel tijds wegnemen, maar ook ligt eene poging zijn, om tot geheimen door te dringen, welke iedere zaak bezit, en van welke Salomo zeide: het hart kent zijne eigene bittere droefheid. Immers, de omstandigheden maken het den eerlijken man, waar en hoe hij ook het rijk der waarheid voorsta, dikwijls zoo

{==676==} {>>pagina-aanduiding<<}
moeijelijk. Zegt dan, is het vreemd, dat velen schuwen, deze onstuimige zee der boekbeoordeeling te bevaren, en de beste stuurluî in zulk eene menigte aan wal staan? Helaas! hierdoor vergaat ligt zoo menig vaartuig, met de uitgezochtste waar bevracht, en, wat erger is, de eigenaar en schipper zelf zinkt in den jammerlijken afgrond der vergetelheid neêr. Het wrak moge nog eene poos tegen de golven worstelen, spoedig vervalt het op de klip, de komenijswinkel genaamd, en, als een onbekend lijk, ligt de ongelukkige naam op peperhuisjes en nog erger ten toon. Wie zoo diep gevallen is, dien kunnen wij zeker niet weêr doen opstaan. Zijne schim alleen moge den hardvochtigen, die hem ongevoelig voor de haven zag drijven, en, hem kunnende redden, het echter niet deed, tot aan zijn laatste uur vervolgen! Maar hoe menigeen, die schade aan schip en lading leed, hooren wij in voorredenen en noten, als uitklaringen voor eene nieuwe reis, bittere klagten aanheffen! Hoe menigeen, die niet slechts aan zichzelven overgelaten, maar veeleer van den regten koers gebragt, en door onkunde en domheid der onbevoegde kunstregters wierd tegengewerkt!
En zou hij dan geene lofrede verdienen, die zich aan zulken ondankbaren en gevaarlijken arbeid overgeeft? Zou hij het niet te meer, hoe nuttiger ons dezelve deels reeds gebleken is te zijn, deels verder zal blijken? Het publiek is immers nu eenmaal zoo mistrouwend omtrent zichzelven, dat het dergelijke leidslieden niet kan missen. Wie kan van hetzelve ook vergen, alles te lezen, alles te beproeven, en het goede te behouden? Is het niet oneindig gemakkelijker, het eerste door anderen te laten verrigten, en zichzelven met het laatste alleen tevreden te stellen? Wat al wetenschap en wijsheid brengt eene enkele maand den gelukkigen aan, die, onder zijne pijp, bij den geur van Mokka's vocht gezeten, door zes of zeven gedienstige geesten is omringd! De halve geleerde wereld, met een goed deel der bewoners van den Pindus, hunne nieuwste en edelste voortbrengsels, gaan, als in monstering, in weinig tijds voor hem voorbij; en, op zijnen

{==677==} {>>pagina-aanduiding<<}
avondkrans gekomen, vloeit hij over van spreuken der wijsheid. Die aan het hoofd van een leesgezelschap staat, doet eene gereede en gemakkelijke keus; en die eene bibliotheek verzamelt, maakt zijne order voor den boekverkooper gereed. Ja, over honderd jaren nog zaait de Recensent licht op de paden des historieschrijvers, en de letterkundige geschiedenis verrijst als uit de geredde stukken en brokken der voorlang vergetene auteuren statig op. Zoo werkt hij tot nut van het algemeen: om niet eens te spreken van die weinige uitverkorenen, welke meer op zijne bewijzen dan op zijne uitspraken letten, en velerlei voordeel uit zijne aanwijzingen trekken, hier om een waarlijk goed boek uit te kiezen, daar om eene belangrijke gedachte te behouden, elders, als schrijver, om gebreken te leeren vermijden.
En wat geniet hij nu voor dit alles? Wanneer wij op stoffelijk voordeel letten, naar de uitspraak van vijanden zelve, naauwelijks verzadiging van den honger. Wanneer wij roem en glorie in aanmerking nemen, eeuwige duisternis en stilte der graven. Zoo wij op gunst en vriendschap, bescherming en bevordering zien, vloek en verachting waren als bliksemschichten om zijn hoofd; en wordt hij bij derzelver licht ontdekt, of te onregt voor den man aangezien, dan werpt men hem, waar men slechts kan, in de modderige groeve neêr. Waar een enkel bloempje van erkentenis voor hem moge ontluiken, daar plukt hij hetzelve naauwelijks ter sluik; maar de distelen en doornen groeijen zelfs den onbekenden wandelaar als voor de voeten op. Hier, derhalve, is het niet. Hier zoekt hij te vergeefs naar eenige vergelding. Zoo het kussen dikwijls hard, de degen hagchelijk, de kunst bedelende wordt bevonden, de pen van den keurmeester en voorproever in letterzaken druipt vooral niet van melk en honig. Ja, gelijk wij in den beginne zeiden, naauwelijks eenige lof der onbaatzuchtigheid, die zoo wèl besteed wordt, als aan onzen held. En echter is de redelijke mensch nooit werkzaam zonder eenig eigen doel, zonder eenige toereikende drijfveer. Wat mag derhalve de zijne zijn, indien niet de zucht voor waarheid, indien niet het verlangen om nuttig te zijn, indien niet de wensch, dat zijne medeburgers voor dwaling bewaard en tot de kennis van het goede en schoone meer en meer worden opgeleid? De dichter wordt gezegd door verrukkende of verbazende tooneelen in de natuur bezield te worden, zoodat hij niet kan nalaten zijn gevoel uit te gal-
{==678==} {>>pagina-aanduiding<<}
men in welluidend maatgezang. Zou hij dan, die, als onderzoeker en geleerde, de dreven der geletterde wereld doorwandelt, op het gezigt van allerlei nieuwe verschijnsels, die nu eens goed, dan weêr kwaad voorspellen, immer kunnen zwijgen? Zou hij, zich in staat gevoelende om zijne medemenschen voor te lichten, dat niet pogen te doen?
En, zoo geene martelvuren den verkondiger eener heilzame leer hebben tegengehouden, zoo geene domheid of vooroordeel den Genie beletteden zijne ontwerpen door te zetten, zoo de Tasso's en Angelo's zich gaarne allerlei kwaads getroosteden op hunne eigene verhevene baan, waarom zou dan al de geschetste ondankbaarheid der taak van den Boekbeoordeelaar hem daarvan terugge houden? Het is waar, hij laadt, boven hen, eene zware verpligting op zich. Als een onbekende Recensent het oordeel sprekende over bekende mannen, hun werk en hunnen naam, is hij tot de hoogste omzigtigheid, tot de uiterste bescheidenheid verbonden. Hij staat in dit opzigt gelijk met den ambtenaar, wien een onbepaald vertrouwen geschouken wordt, omdat het niet mogelijk is, het bedoelde anders naar eisch volvoerd te kunnen krijgen. Men kiest daartoe den braafsten uit, en veracht den trouweloozen zoo veel te dieper, als hij heiliger verpligting schond. Maar dit is een nieuwe prikkel voor den man, wiens hart hem zegt, dat hij den eed, bij zichzelven gezworen, niet zal schenden; opdat hij de laaghartigen were en tot zwijgen brenge, die zich te roekeloos wagen, te onbezonnen zouden toegeven, om bekend en onbekend uit de hoogte te monsteren, en onder hunne magtspreuken en spotternijen, als 't ware, te begraven. Wie, die edel denkt, gevoelt de kracht van al deze roersels niet? Wie zou nu nog durven beweren, dat ellendige betweterij, opgeblazen waan en kwaadaardig vernuft de éénige spoorslagen zouden zijn, om zich, gelijk men spottende zegt, op den drievoet van Apollo te zetten en zijne orakels uit te brengen? Maar wie verheft ook met ons den lof niet van hem, die, door zulke drijfveren bestuurd, de moeijelijke en anders zoo ondankbare taak opneemt, welke wij u hebben geschetst?
Doch mij dunkt, ik hoor mij tegenvoeren: Zulk een Recensent bestaat er niet. Bij allen loopt er veel, bij velen alles menschelijks onder. Het oordeelen, het onderwijzen en teregtwijzen wordt zoo algemeen geliefd. En zelfs de bijkomende genoegens en voordeelen zijn ligt niet te verachten. -
{==679==} {>>pagina-aanduiding<<}
Ik beken, dat overal op de wereld het koren onder het kaf is vermengd, en dat zelfs ieder mensch op zichzelven niet te onregt als eene kleine wereld wordt beschouwd, waarin hetzelfde plaats heeft. In elke betrekking draagt hij den stempel der onvolkomenheid. Bij zijne edelste werkzaamheden zelfs smelten de zedelijke met de zinnelijke beginselen te zamen, om een moeijelijk te scheiden geheel te vormen. Zou dit ons dan beletten, ooit de lofredenaar van eenig' sterveling te worden? Zou het ons moeten beletten, een ideaal van hem in eene of andere betrekking te schetsen, en den man te vereeren, die tot dit ideaal hoe langs zoo meer te naderen zocht? Immers, het staat dan te vreezen, dat de vorst noch de leeraar, de held noch de schrijver, de pleitbezorger noch de arts, de hoog- noch de school - leeraar dan meer lofredenen zouden erlangen; dat Bossuet noch de Boekzaal voortaan gelezen wierden.
Neen, gaarne willen wij met andere lofredenaars bekennen, dat onze vriend zijne zwakheden, zijne feilen had. Wie dezelve opsporen wil, wij laten het hem gaarne vrij. Wee u, wanneer alle menschen wèl van u spreken! Gij deugt noch om te regeren, noch om te onderwijzen, noch zelfs om te genezen. Wij voor ons verkiezen liever het goede dan het kwade aan te zien, ons in de deugd te verlustigen, dan te zuchten over (andermans) zonde. Wij laten zelfs, wie wil, schelden en vloeken in proza of rijm, zoo het ons slechts gebeure, in het veelvuldige goede verheugd te juichen. Vereenigt u daartoe met ons, Geëerden! en wanneer gij een' stapel maandwerken aanschouwt, wiens opperste tot aan den hemel raakt, denkt niet, het was om een' naam te maken, dat deze toren werd gesticht; maar ziet het aan als eene gedenkzuil, door de vereenigde vlijt van vele honderden opgetrokken, die zulk eene eer nimmer bedoelden. Vreedzaam ruste hunne asch onder dezelve! En, voor zoo verre wij schrijvers zijn, laat het nimmer door onze schuld gebeuren, dat zij tegen ons getuigen!


{==680==} {>>pagina-aanduiding<<}

Levensschets van M.A. Pictet. Door J.P. Vauchek, Hoogleeraar in de Kerkelijke Geschiedenis te Genève.

(Bibliothèque universelle, Mai 1825.)

Marc-auguste pictet, een der voornaamste beärbeiders der Bibliothèque universelle, is onlangs der wetenschappen en zijn vaderland door den dood ontrukt. Hij bezweek onder de aanvallen eener hevige ziekte, op den 19 April 1825, in het drieënzeventigste jaar zijns levens, bijna vier maanden na den dood van zijnen broeder, charles pictet. Hij werd in 1752 te Genève uit een oud en aanzienlijk geslacht geboren, en begon zijne eerste studiën in het vaderlijke huis. Vervolgens werd hij in onze hoogere scholen opgenomen, en, na geregeld de lessen van fraaije Letteren en Wijsbegeerte gevolgd te hebben, zoo als dezelve toenmaals gegeven werden, ging hij tot de Regtsgeleerdheid over, en werd Advocaat, volgens de gewoonte der jonge lieden, die zich tot openbare ambten voorbereidden. De lessen der Wijsbegeerte, echter, hadden hem eene zucht voor de natuurkundige wetenschappen ingeboezemd, welke, ver van te verflaauwen, tot aan het einde zijns levens steeds vermeerderde. Om aan dezelve te voldoen, zocht hij kennis, eerst met jacques-andré mallet, Hoogleeraar in de Sterrekunde aan onze Hoogeschool, en bij de geleerden bekend door zijne reis naar Ponoi voor de waarneming des voorbijgangs van Venus in den jare 1769. Hij oefende zich onder dezen kundigen meester, waarvan hij weldra de medewerker en vriend werd. Onze stad bevatte alstoen eenige van die verhevene mannen, welke de wetenschap doen vooruitgaan, en wier roem de hen omringende jonge lieden met ijver bezielt. Deze mannen waren de luc, bonnet, trembley, vooral de saussure, schepper der voortreffelijke wetenschap, de Geologie, en wiens lessen over de Natuurkunde de grootste voldoening gaven. Pictet had het geluk, dezen laatsten te behagen, door zijne gelukkige geestgesteldheid en zijn beminnelijk
karakter. Hij vergezelde hem op zijne togten over de Alpen, en werd dikwijls door hem met nasporingen belast, welke niet onmiddellijk tot de Geologie betrekking hadden, maar die in het algemeene plan van zijne werkzaamheden voorkwamen, als het meten van hoogten,

{==681==} {>>pagina-aanduiding<<}
het doen van proeven over de electriciteit, den magneet enz. (zie vooral saussure, Voyage aux Alpes, Tom. I.) Te gelijker tijd ging hij voort zich met mallet in de Sterrekunde te oefenen, werkte aan de volmaking der werktuigen voor de meteorologie, waaraan de luc toen eene nog onbekende naauwkeurigheid zocht te geven, en trachtte de wetten van het verschil der warmte in de naburige luchtlagen te ontdekken. Deze en vele andere werkzaamheden hadden plaats in het dorp Cartigni, digt bij Avulli, waar mallet toen een Observatorium had opgerigt.
Ondertusschen verspreidden zich zucht naar kennis en verbeteringen van allerlei aard meer en meer in Cenève. Eenige verlichte burgers, waaronder ook de saussure, legden de grondslagen van de Maatschappij der Kunsten, die in onderscheidene tijden ons vaderland gewigtige diensten bewezen, en ten laatste eene groote uitgebreidheid verkregen heeft. Picte't, nog jong zijnde, nam een zeer werkzaam deel aan deze nieuwe inrigting; hij bewerkte de voorrede van het tweede deel van derzelver Verhandelingen, en plaatste er een stuk in over de Meteorologie. (Considérations sur la Météorologie et résultats d'observations faites à Genève pendant l'année 1778, Tom. I, p. 157.)
Afgemat door verscheidene reizen, en ernstig voor zijne gezondheid beducht, vroeg en verkreeg de saussure in 1786 zijn ontslag van den leerstoel der Wijsbegeerte, welken hij van zijn drieëntwintigste jaar af met zoo veel luister vervuld had, en wees te gelijker tijd als zijnen opvolger aan den Heer pictet, die hem reeds eenige malen als plaatsvervanger gediend had. De nieuwe Hoogleeraar, die een' meester van zulke uitstekende verdiensten opvolgde, leerde met eene bevalligheid, gemakkelijkheid, en aangenaamheid van stem en spraak, die hem aller goedkeuring deden verwerven. Zonder hem, dien hij was opgevolgd, te doen vergeten, trachtte hij de droefheid over deszelfs verlies te verzachten; en van dezen tijd af, tot aan het einde zijns levens, heeft hij, bijna zonder ophouden, openbare lessen gegeven, welke steeds meer en meer bezocht werden, en in welke eene duidelijkheid, vuur en iets wegslepends heerschten, welke alle zijne toehoorders bekoorden.
Het was toen het tijdstip van de wedergeboorte der Natuurkunde en ware Scheikunde. Men ontdekte en onderscheidde de verschillende gassoorten, ontleedde de mineralen,

{==682==} {>>pagina-aanduiding<<}
ontbond de lucht, en kwam weldra tot die groote ontdekkingen, in welke ook ons vaderland eenig deel had, (men zie voornamelijk de Verhandelingen van sennebier en saussure over de ontledingen met zwavel, enz.) en welke door lavoisier spoedig tot een wetenschappelijk leerstelsel gebragt werden. Pictet deelde ook in deze groote omkeering, en gaf in 1791 een Essai sar le Feu in het licht. De proeven, in dit werk voorkomende, verkregen spoedig eenen grooten roem. Sommige bevestigden de terugkaatsing der verborgene warmte, (rèflexion de la chaleur obscure) en de schijnbare der koude; andere leverden nieuwe resultaten op over de doorlating der warmtestof door de ligchamen; andere weder deden de verdeeling der warmte in de luchtlagen, digt bij den aardbodem, op verschillende tijden van den dag en van den nacht, kennen. De eerste hebben tot grondslag gediend van de vernuftige theoriën van de straling der warmtestof, (rayonnement du calorique) en van deszelfs bewegelijk evenwigt (equilibre mobile); de laatste hebben geleid tot de verklaring van het verschijnsel van den dauw.
Ongelukkig kwam de Omwenteling deze stille bezigheden storen, en deed spoedig in onze stad alle de wanorden der regeringloosheid te voorschijn komen. Pictet toonde zich toen, hetgeen hij altijd geweest was, een gematigd en getrouw burger. Hij stelde zich tusschen de verschillende partijen, en beproefde, hoewel zonder gevolg, verschillende middelen tot vereeniging. Vervolgens nam hij de wapenen op voor het gevestigde Gouvernement, en stelde zich aan het uiterste gevaar bloot, om de Overheden tegen de woede van een muitziek volk te beschermen. Toen het kwaad ten top gestegen was, verliet hij zijn ongelukkig vaderland niet, maar waren integendeel alle zijne zorgen daarheen gewend, dat hij de onaangename herinneringen trachtte te verminderen en de harten bijeen te brengen. En zulk een voordeelig denkbeeld had men reeds van zijn edel karakter gekregen, dat, bij de in hechtenis-nemingen en bloedige tooneelen, die volgden, en waarin de woningen der voornaamste burgers geschonden werden, men de zijne ontzag, als eene heilige schuilplaats van wetenschappen en zuivere vaderlandsliefde. Hij verborg er eenige burgers, en redde zelfs, met gevaar van zijn leven, een hunner van een' onvermijdelijken dood.
Deze hevige bewegingen echter, welke alle middelen van bestaan wegnamen, ontroofden hem ook de zijne. Door eene

{==683==} {>>pagina-aanduiding<<}
reeks van nadeelige omstandigheden zag hij zich zeer in behoefte gebragt, daar hij tot onderhoud zijner huishouding niets had dan de geringe bezoldiging van zijn Hoogleeraarsambt. Hoewel midden in den overvloed opgevoed en aan de gemakken des levens gewoon, verdroeg hij echter dezen zijnen toestand met de gelatenheid van den wijze en Christen. Hij nam eene matigheid in acht, welke zonder voorbeeld was, deed te voet de zwaarste marschen, ontzeide zich alle soort van overvloed, trachtende, zoo als hij zijde, met eene vrolijkheid, die hem nimmer verliet, het vraagstuk op te lossen over de minste vertering, die men genoodzaakt was te doen, om te leven.
Te dezer tijd, en toen de revolutionaire bewegingen reeds gestild waren, ontwierp hij, met zijnen broeder charles pictet en zijnen vriend f.g. maurice, het plan van het tijdschrift, eerst bekend onder den naam van Bibliothèque Britannique, naderhand onder dien van Bibliothèque universelle, hetwelk zich tot op onze dagen steeds met het beste gevolg heeft staande gehouden. Het doel der beärbeiding was, om het vaste land bekend te maken met alle de werken en ontdekkingen, die in Engeland te voorschijn kwamen. De eerste deelen overtroffen de verwachting van het publiek, en het getal der lezers groeide spoedig aan. Pictet en zijne medeärbeiders verzuimden niets, om den roem, welken hun werk reeds verkregen had, staande te houden en uit te breiden. Zij schaften zich de geachtste tijdschriften aan, ontboden, soms met groote kosten, de oorspronkelijke werken, en deden zelfs bij die gelegenheid onderscheidene reizen naar Engeland. Daar zij eene grondige kennis van de taal dezes lands, en daarenboven groote kunde bezaten van vele voorwerpen, gingen zij met veel oordeel te werk in het kiezen hunner stoffen, en gaven hunnen lezeren uittreksels en berigten, die zoo wel nieuw als vernuftig waren. Zij hadden zelfs het geluk, het eerst in Europa groote en belangrijke ontdekkingen te verspreiden, zoo als die over de vallende Steenen, (pictet heeft het eerst een Rapport aan het Fransche Instituut gedaan over het bestaan der Vuursteenen, zonder zich te storen aan het belagchelijke, dat men toen aan deze meening hechtte) over de Koepokinenting, enz. Zij hadden met onderscheidene moeijelijkheden te worstelen; de correspondentie werd soms afgebroken of streng verboden; maar door volstandigheid verkregen zij vermogende verdedigers voor

{==684==} {>>pagina-aanduiding<<}
hunne zaak, en zegepraalden van lieverlede over alle hinderpalen.
In 1798 verloor Genève zijne onafhankelijkheid, en werd met de groote Republiek vereenigd. Pictet was een van de veertien burgers, welke belast werden met het ontwerpen van de voorwaarden dezer gedwongene vereeniging; en hij had het geluk, voor zijne medeburgers zeer voordeelige te erlangen, in het bijzonder de volledige vrijheid van hunnen eerdienst, de besturing van hunne openbare inrigtingen en van hunne oude goederen. In het vervolg gelukte het hem meer dan eens, hen bij het Fransche Gouvernement van beschuldigingen vrij te pleiten, aan welke zij dikwijls blootgesteld waren. - Zijne persoonlijke verdiensten en zijn goede naam waren oorzaak, dat hij in 1802 door den Eersten Consul tot Tribun aangesteld werd; en de voorname reden, waarom hij dezen post aannam, was het welzijn van zijn land. Het volgend jaar werd hij een der Secretarissen van dit ligchaam, bij hetwelk hij zich voordeelig deed kennen door redevoeringen vol van edele vrijmoedigheid, voornamelijk betrekkelijk de Douanes, de Kanalen en de groote Wegen. Toen het Tribunaat vernietigd was, werd hij een der Hoofdopzieners der Keizerlijke Universiteit; een post, welke meer overeenkomstig zijnen smaak was, en dien hij behield, zoo lang Genève met Frankrijk vereenigd was. Hij maakte zich bemind bij al de genen, welke in deze zijne nieuwe functiën met hem in betrekking stonden. Hij moedigde de onderwijzers aan, zocht de studiën aangenaam te maken, ontving met welwillendheid allen, die van hem eenigen dienst verzochten, maakte de voortreffelijke mannen bekend, alsmede alle nuttige inrigtingen, en bragt altijd, waar hij zich ook bevond, eene soort van wegslepende geestdrift te weeg. Te gelijker tijd deed hij zich bestendig onderrigten aangaande al het wetenswaardige, dat zich bevond op de plaatsen, welke hij bezocht; hij bestudeerde de mineralogie, deed waarnemingen met den barometer,
waterpaste de wegen, onderzocht de fabrijken, enz. Hij vergat ook de belangen der Hervormde Kerk geenszins, bezocht de Kerkeraden, vernam naar den staat der gemeenten, en deed bij de over dezelve gestelde Autoriteiten zijne voorspraak gelden, om gunsten te erlangen of verongelijkingen te herstellen. Ik beroep mij hier op allen, die het geluk gehad hebben, hem in deze betrekking te kennen, en vraag hun, of zij ooit een meer al-
{==685==} {>>pagina-aanduiding<<}
gemeen kundig, mededeelzaam, welwillend en meer beminnelijk man gekend hebben? De zucht om te verpligten was bij hem eene standvastige gewoonte geworden, om niet te zeggen eene wezenlijke behoefte; en de diensten, welke hij, in den post, waarvan wij spreken, het zij aan vreemdelingen, het zij aan zijne medeburgers, bewezen heeft, zijn ontelbaar.
Wanneer zijne dagreis geëindigd was, en hij over zijnen tijd konde beschikken, keerde hij met vreugde in den schoot van zijn huisgezin terug, en deelde met zijne vrienden den rijken oogst, welken hij verzameld had. Hij deelde tevens zijne wetenschappelijke nasporingen en zijne bedoelingen voor het algemeene welzijn mede, nu eens aan de Maatschappij van Kunsten, waarvan hij Voorzitter geworden was sedert den dood van de saussure, dan eens aan die van Natuurkunde en Natuurlijke Historie, van welke hij een der voornaamste grondleggers en zonder twijfel het schoonste sieraad was. Nooit verzuimde hij de vergaderingen van deze laatste Maatschappij, ten zij hij afwezig was, of door ziekte belet werd, en altijd voerde hij het woord, om belangrijke mededeelingen te doen, welke op zijnen arbeid of op dien van anderen betrekking hadden. Daar zijne briefwisseling zeer uitgebreid was, had hij altijd den eenen of anderen brief voor te lezen, eenige delfstof of nieuw werktuig voor te stellen, en bij deze mededeelingen voegde hij zulk eene eenvoudige nederigheid en bevalligheid, dat zij altijd met ongeduld verwacht en met aandacht aangehoord werden. Om alles in één woord te zeggen, hij alleen maakte een groot gedeelte van die Maatschappij uit. (De Verhandelingen van deze Maatschappij bevatten eene schets van hem sur la contrée basaltique des Départemens de Rhin et de Moselle, Tom. I, p. 137. Dezelve is de vrucht der waarnemingen, welke hij op dezen belangrijken grond wist te doen in eene dier vlugtige Inspectiereizen, waarvan wij straks gesproken hebben.)
Gedurende zijn verblijf te Parijs, waar hem de posten van Tribun en Opzigter der Universiteit gedurig riepen, werd hij tot lid van den Kerkeraad der Hervormden te Parijs benoemd. Hij nam dit aan, om meer nuttig aan zijne medeburgers te zijn, en tevens aan de Hervormden in Frankrijk; en, daar hij te zelfder tijd lid van den Kerkeraad te Genève was, werd hij natuurlijk de beschermer van onze Protestantsche Hooge-
{==686==} {>>pagina-aanduiding<<}
school bij het Keizerlijk Gouvernement. Hij leerde ons de Hervormde Kerken in Frankrijk, die ons lang onbekend gebleven waren, kennen, en werkte met alle zijne magt, om de betrekkingen te vermeerderen, welke de omstandigheden verzwakt hebben, maar die ons altijd aangenaam zullen zijn. Hij deed meer; hij wijdde een aanzienlijk gedeelte van zijnen tijd toe aan de verbetering van onze gewijde gezangen, die zulks grootelijks noodig hadden. Niet alleen trachtte hij de muzijk en de versisicatie van onze Psalmen te verbeteren, maar ook tot aan het einde zijns levens bestuurde en zat hij voor in de Maatschappij, welke opgerigt was om de jeugd in de gewijde gezangen te onderwijzen, en welke met elken dag het doel haars bestaans nader komt. Hij hield zich overtuigd, dat deze inrigting een der zekerste middelen was, om godsdienstige beginselen in te prenten, en den openbaren eerdienst in stand te houden.
Ondertusschen moest het Keizerlijk Gouvernement voor de magt van het vereenigd Europa bukken, en Frankrijk werd weder binnen deszelfs oude grensscheidingen beperkt. Genève, dat altijd het verlies van zijne onafhankelijkheid betreurd had, deed toen de sterkste pogingen om dezelve te herkrijgen. Pictet stelde het levendigst belang in de herstelling van zijn gelukkig vaderland, en bezigde den invloed, welken hij bij de verschillende partijen had, het zij om de gisteude gemoederen tot bedaren te brengen, het zij om de meer of min moeijelijke worsteling te lenigen, welke altijd bij dergelijke omstandigheden plaats vindt.
Na dit tijdstip, in den jare 1816, vatte hij met zijne beide medeärbeiders het voornemen op, om eene nieuwe gedaante aan hun geschrift te geven. Daar die, welke zij aangenomen hadden, hen in hunne letterkundige en wetenschappelijke mededeelingen beperkte, stelden zij voor den naam van Bibliothèque Britannique dien van Bibliothèque universelle in plaats, en onder dezen nieuwen titel gaven zij berigt van alle de ontdekkingen en werken, welke verdienden bekend te zijn. Eerst plaatsten zij bij voorkeur alle oorspronkelijke Verhandelingen van onze onderscheidene Maatschappijen, wanneer zij deze de aandacht van het algemeen waardig keurden; vervolgens namen zij er ook in op de werken, welke hun uit de overige Kantons van Zwitserland toegezonden werden, en deden omstandig verslag van alles in de Helvetische Maatschappij, wat voor het algemeen van belang kon-
{==687==} {>>pagina-aanduiding<<}
de zijn. Pictet had zijne Correspondenten in alle deelen van Europa, en hem werden ook vele onuitgegevene en belangrijke Verhandelingen toegezonden, waarmede hij zijne verzameling verrijkte. Vele uitstekende Schrijvers, als rumford, de beide Heeren prevost, odier, de luc, theodore, de saussure, de candolle, plaatsten in dit geschrift hunne belangrijke nasporingen. Zij werden er onder dien oorspronkelijken vorm in voorgesteld, welke er leven aan geeft en belangstelling verwekt, en welke door geene uittreksels kan vervangen worden. Pictet zelf wist altijd, met eene schranderheid en oordeel, welke hem nooit verlieten, in elk werk het wezenlijke en belangrijke op te sporen. Hij zette alles met eene levendige klaarheid uiteen, en liet doorgaans den Schrijver zelv' spreken. Wanneer hem een moeijelijk onderwerp voorkwam, hetwelk echter verdiende gekend te worden, herinnerde hij den lezer eerst de grondbeginselen der wetenschap,
met eene opmerkelijke eenvoudigheid en schranderheid, en kwam ongevoelig tot meer afgetrokkene beschouwingen, tot dat hij hem had doen vatten, wat het dus ontleedde werk nieuws behelsde. De beide Bibliothèques nagaande, kan men eene menigte wetenschappelijke stukken vinden, welke opmerking verdienen, om derzelver gemakkelijkheid, bevalligheid, en, durf ik zeggen, fraaiheid van voordragt. Pictet plaatste er ook nog oorspronkelijke stukken in, waarin men altijd nieuwe en vernustige denkbeelden vindt, aangaande de Natuurkunde, praktische Sterrekunde en Geodesie.
(Tot bewijs hiervan dienen de volgende stukken. Voor de Natuurkunde: 1o. Proeven, strekkende om te bepalen, of het water zijne grootste digtheid heeft op eene temperatuur boven die van smeltend ijs, (Bibl. Brit. T. 34, p. 113.) 2o. Eene schets over het hoogtemeten door middel van den Barometer, (Ibid. T. 44, p. 3.) 3o. Eene Verhandeling over de veranderingen, die eene ijzeren staaf, welke aan de werking van verschillende krachten onderworpen wordt, kan ondergaan. (Bibl. univ. T. I, p. 171.) 4o. Een Uittreksel der weerkundige Waarnemingen, elken dag gedaan, bij het opgaan der zon en ten twee ure na den middag, te Genève en in het gesticht op den St. Bernard, (Ibid. T. 10, p. 14, 170 et 260.) 5o. Eene Verhandeling over de natuurlijke IJsbergen in eenige grotten van de Jura en Alpen, (Ibid. T. 20, p. 261.) 6o. Beschouwingen over de Hygrometrie in het al-
{==688==} {>>pagina-aanduiding<<}
gemeen, over den Hygrometer van de saussure, en over den tegenwoordigen graad van volkomenheid van dat werktuig, (Ibid. T. 27, p. 22.) Voor de Sterrekunde en Geodesie: 1o. De Beschrijving van eene monture parallactique en van een' Mikrometer. (Bibl. Brit. T. 17, p. 109.) 2o. De Beschrijving van een nieuw middel, om met een' sextant den gang der sterren door den meridiaan waar te nemen. 3o. Eene Schets van een' zeer volkomenen en draagbaren Geodesischen toestel. Men voege hierbij de brieven, vervuld met daadzaken en nuttige waarnemingen, betrekkelijk
de nijverheid, kunsten en wetenschappen, welke hij aan zijne medeärbeiders schreef, gedurende eene reis in Engeland, Schotland en Ierland in den jare 1801, (Bibl. Brit. T. 17, 18, 19, 20 et 21) en gedurende een verblijf in Italië in 1820 en 1821, (Bibl. univ. T. 15, 16, 17 et 20) alsmede de bijzonder duidelijke overzigten, in welke hij den voortgang der wetenschap gedurende een zeker tijdperk ontleedde, en in het bijzonder het overzigt van de onderzoekingen en ontdekkingen in de wetenschappen en kunsten, 't welk de Inleiding uitmaakt van de afdeeling Sciences in de Bibliothèque universelle.)
Door deze en gelijksoortige middelen gaven de beide beroemde broeders hun tijdschrift een bijzonder aanzien, hetgeen hetzelve voordeelig van andere voortbrengselen van denzelfden aard onderscheidde. Zij wilden, dat hetzelve berekend ware voor verlichte mannen van alle landen, en dat deszelfs voornaamste doel zoude zijn, de zucht naar kennis te verspreiden en aan te wakkeren. Dit is het hoofddenkbeeld, waarop pictet gedurig terugkwam, en hetwelk hem bestuurde in alle stukken van zijne hand. Hij is in dit opzigt zoo wèl geslaagd, dat zijne verzameling geheel algemeen in ons vaderland geworden is, en dat onze openbare Bibliotheek, die twee exemplaren van hetzelve heeft, naauwelijks allen voldoen kan, die hetzelve willen lezen.
Een ander voordeel, hetwelk dit tijdschrift gehad heeft, en nog in eene hooge mate bezit, is een toon van beleefdheid, bescheidenheid en gematigheid, die zeer opmerkingwaardig is. Wanneer de beärbeiders het werk, waarvan zij verslag doen, niet geheel goedkeuren, werpen zij zich niet tot opperregters op, maar vergenoegen zich met bescheiden hunne redenen bij te brengen, het zij in noten, het zij in het uittreksel zelve, en laten den lezer zelf oordeelen. Met de

{==689==} {>>pagina-aanduiding<<}
staatkunde zich geheel niet ophoudende, zoo als zij zulks dikwijls zelve zeggen, hechten zij een groot gewigt aan het verspreiden van zedelijke en godsdienstige denkbeelden, van edele ontwerpen en ontdekkingen, welke dienstig kunnen zijn tot volmaking en bij gevolg tot geluk des menschelijken geslachts. In moeijelijke tijden zelfs weken zij van deze grondbeginselen niet af, noch vleiden zij de driften der dwalende menigte, of gaven hunne goedkeuring aan de onregtvaardige handelingen van een willekeurig Gouvernement. Vanhier dat zij bestendig de openbare achting genoten hebben, en hun werk, onder den eenvoudigen titel van Recueil literaire et scientifique, steeds de algemeene goedkeuring ontvangen heeft. Hetzelve heeft ook krachtdadig medegewerkt tot de verstandelijke en zedelijke ontwikkeling dezer Eeuw.
Pictet droeg elken dag meer zorg voor deze schoone onderneming, die zijne gewone gedachte geworden was. Gelukkig, eene bezigheid gevonden te hebben, die aan zijne zucht om te leeren voldeed, en die hem steeds nieuwe middelen aan de hand gaf om zijnen natuurgenooten nuttig te zijn, waren alle zijne denkbeelden en voornemens daaraan verknocht en ondergeschikt; en zoo groot was in dit opzigt zijne naauwgezetheid en die van zijne medeärbeiders, dat in den loop van bij de dertig jaren de opvolgende nommers der beide Bibliothèques bijna geene vertraging ondervonden.
Het overige van zijnen tijd was bestemd om zijn vaderland van dienst te zijn in eene menigte inrigtingen, waarvan hij steeds een der werkzaamste leden was. Met oogmerk om de banden te versterken, welke ons aan onze Bondgenooten hechten, en om ons den toegang te openen tot de groote Maatschappij van Toonkunst, welke ieder jaar in eene der voornaamste steden van Zwitserland vergadert, rigtte hij te Genève vóór eenige jaren eene dergelijke Maatschappij op, waaraan hij een gedeelte van zijnen tijd toewijdde. Hij was Geneefsch Voorzitter van de Helvetische Maatschappij der Natuurkundige Wetenschappen, opgerigt door den Heer gosse onmiddelijk na onze scheiding van Frankrijk, en gedurende tien jaren was hij onafgebroken bij derzelver vergaderingen tegenwoordig. Hij deed daar altijd belangrijke mededeelingen, welke strekten, om het nieuwe, dat ons vaderland nog bevat, beter te leeren kennen, of tot aanmoediging van eenigen nieuwen tak van nationale nijverheid; en deze zijne berigten werden met eene steeds toenemende aandacht

{==690==} {>>pagina-aanduiding<<}
aangehoord. Ook droegen wij er roem op, hem op die vaderlandsche feesten te brengen, waar onze Bondgenooten hem met zoo veel blijdschap ontvingen. Zoodra hij aangekomen was, verzamelden zij zich rondom hem, om het genoegen te smaken van hem te zien en te hooren; en met eene goedheid des harten en eene heuschheid, welke zich altijd in derzelver ware licht vertoonden, ontving hij sommigen als oude vrienden, en knoopte nieuwe betrekkingen aan met anderen. Deze hartelijke genegenheid, dit vermaak om te zamen te leven en elkander alles mede te deelen, duurden den geheelen tijd der vergadering, waarvan zij het grootste sieraad uitmaakten. Hoe zullen wij den moed hebben, op de eerstvolgende te verschijnen, zonder hem mede te brengen, die steeds met zoo veel ongeduld verwacht werd, en na den dood van den Heer escher (escher van de linth, gestorven den 9 Maart 1823; zie Bibl. univ. T. 22, p. 225) derzelver voornaamste steun was?
Pictet is tot zijnen dood toe Voorzitter geweest van de Maatschappij der Kunsten te Genève. Deze post bragt hem in gedurige aanraking met de voornaamste kunstenaars, welke hij alle kende, en die hem alle hunne uitvindingen en ontwerpen tot verbetering der groote Uurwerkfabrijk mededeelden. Hij hielp hen met zijnen raad, en, wanneer zulks noodig was, ook met zijn geld; hij deed met hen verschillenden arbeid, belastte zich met de proeven, welke genomen moesten worden, liet Commissiën benoemen, om de verdiensten van het aangeboden werk te beoordeelen, en, wanneer hij het geluk had eenig nieuw talent te ontdekken, of eene wezenlijke ontdekking te kunnen bekendmaken, had hij daarvan meer genot, en kondigde het met meer ophef aan, dan waneer het hemzelven aanging. Ook beminden hem alle kunstenaars als eenen vader, daar hij hen alle met dezelfde goedheid ontving. ‘Ik zal het aan den Heer pictet toonen,’ of: ‘Ik heb het aan den Heer pictet laten zien; hij heeft mij aangemoedigd, en zal er verslag van doen in de Maatschappij van Kunsten,’ waren bij hen gewone uitdrukkingen, welke het groote vertrouwen bewijzen, dat de voortreffelijke man inboezemde. Ook hebben zij diep gevoeld en zullen nog lang de grootheid van zijn verlies gevoelen.

(Het vervolg en slot hierna.)






{==691==} {>>pagina-aanduiding<<}

Uittreksel uit den brief eens opperöfficiers van het 48ste regement van linie, in garnizoen liggende in de hoofdstad Basse-Terre, wegens den orkaan van Guadeloupe.

Basse-Terre, 2 Aug. 1825.

Waarde Zoon!

Ik heb eenige dagen gewacht met u narigt van mij te doen geworden, dewijl ik ongerust was over uwen broeder, die zich thans ver van mij verwijderd vindt. Na eene gebeurtenis, zoo verschrikkelijk als die der omkeering van dit eiland, konde elk onzer, verwonderd over zijn eigen behoud, naauwelijks dat van anderen gelooven. Eindelijk gerust gesteld, moogt gij, zonder angst voor het verlies van naastbestaanden, uwe oogen slaan op een ontzettend tafereel, dat nog veel ijsselijker zoude zijn, bijaldien ik in staat ware, het naar waarheid te schetsen. Één tooneel, onder mijne oogen voorgevallen, moge u over het geheel eenigzins doen oordeelen. Ten 10 ure bevonden wij ons met ons 12 Officieren te zamen in ons kosthuis, en vermaakten ons met den schrik, dien de wind, welks hevigheid elk oogenblik toenam, aan de Negers, die ons bedienden, inboezemde. Reeds waren twee banaanboomen voor onze oogen omvergeworpen, toen de vensters en deuren onzer eetzaal allergeweldigst geschud werden. Wij stelden gezamenlijk alle kracht te werk, om dezelve te ondersteunen; maar te vergeefs. Gedurende dien tijd werden zes kamers boven ons, de eene na de andere, opgenomen, en, met al de meubelen, in den tuin gesmeten. Ondanks het gevaar van uit te gaan, moesten wij eene plaats oversteken, om een ander verblijf te bereiken. Dezelfde pogingen, gedurende ¾ uurs! Het geweld van den wind was nu verdubbeld; de vertrekken der eerste verdieping werden desgelijks weggevoerd; een beschot voor ons werd omvergeworpen; de muur daar tegenover scheidde zich van den vloer, en dreigde elk oogenblik in te storten. Deze post was alzoo niet houdbaar. Thans vlugtte elk op Gods genade van daar, zonder te weten, waar eene schuilplaats te vinden, en op de kans af van door een' rukwind opgenomen te worden. De regen viel bij stroomen, en ik heb pijlen vuurs gezien, die, als 't ware, den grond kliefden. Ik wierp mij in de kerk, van welke reeds een gedeelte was ingestort; maar in

{==692==} {>>pagina-aanduiding<<}
de ontroering, waarin ik was, had ik die verwoesting niet eens gezien. Onze Kolonel, diens vrouw, en vijf of zes andere personen, niet in de kerk kunnende komen, en zich ruggelings tegen het portaal geposteerd hebbende, bemerkte een van hen, dat hetzelve zich van het hoofdgebouw afscheidde. Gelukkig was de galerij van een naburig huis open; zij kropen derwaarts, en pakten zich daar opeen; het huis hield het, en zij werden op die wijze behouden. Kapitein fauvet, gelogeerd op Champ d'Arhaud, zich geborgen hebbende in eene arme Neger-hut, werd opgenomen, honderd schreden weggevoerd, toen neêrgesmakt, en rondgewenteld tot op ongeveer denzelfden afstand; wanneer hij, ik weet niet hoe, al rollende, het geluk had, een palmboomblad te grijpen, dat het hield, waarop hij zich met den rug tegen den boom posteerde; hij is er met een gekneusd ligchaam afgekomen. Wij hebben slechts drie soldaten verloren, die onder een wachthuis verplet werden; maar hier, te Basse-Terre en deszelfs regtsgebied, zijn meer dan 600 menschen omgekomen. Wat mij betreft, gekampeerd in eene kamer zonder dak, blootgesteld aan wind en regen, ik heb, zoo vele ongelukkigen rondom mij ziende, geene reden tot klagen.

De laatste levensuren van den heer De Lacepède.

Aangetast, op zijn 70ste jaar, door zeer kwaadaardige kinderpokken, (hij was nooit ingeënt geweest) zag de lacepède den dood naderen met de kalmte van den Christenwijze. Van den aanvang der ziekte af, hield hij zelf zich overtuigd, dat hij er niet van zoude opkomen; en hij ontsloeg zich daarom, zoo veel mogelijk, van geneeskundigen bijstand, dien hij in dezen als onvermogend beschouwde. Tot het laatste oogenblik is hij op- en gekleed gebleven in zijn vertrek; en, alsof hij niet ziek was, heeft hij zijne geliefde studiën voortgezet, en zijne laatste beschikkingen gemaakt met eene bedaardheid, als ware de dood voor hem eene der gewone zaken des levens. In een' spiegel ziende, hoezeer de kwaal hem had misvormd, zeide hij met blijmoedigheid: ‘Wat is de Natuur, wier hartstogtelijke bewonderaar ik altijd geweest ben, ondankbaar jegens mij, dat zij mij zoo mishandelt!’ Op den morgen van zijn sterven deed hij zich al zijne aangevangene geschriften brengen, en er het

{==693==} {>>pagina-aanduiding<<}
woord einde achter zetten. Zijn jongste oogenblik voelende naderen, nam hij met gevoel, maar bedaard, afscheid van zijnen aangenomen' zoon, den waardigen erfgenaam zijner deugden en zijns naams. Een leven zonder zelfverwijt; een gedrag, steeds bestuurd door wijsheid en goedwilligheid; de bewustheid van het goede, door hem verrigt, zoo wel als hoofd van Bestuur, als Hoogleeraar en vriend der Geleerden; in één woord, de vervulling van zijne pligten als burger, huisvader en Christen, nevens de vertroostingen van den Godsdienst, wiens voorschriften hij bestendig trachtte te beleven, schonken den Graaf de lacepède de kracht om zóó te sterven.







Vermaardheid.


Kruipt, dwazen! langzaam voort, om, in gebaande dreven, 
Door onafmatbre vlijt, naar roem en eer te streven; 
Zoekt waarheid, en draagt haar, met kracht van rede, voor; 
Dit is de regte weg, 't van ouds betreden spoor: 
Maar aan hoe weinigen, helaas! zien wij 't gelukken, 
Aan 't eind dier steile baan, de bloem der eer te plukken! 
Er is een korter weg, die tot vermaardheid leidt; 
Een weg, die zeker is, bij minder moeilijkheid. 
Gij, die vermaardheid zoekt, gij zult gewis haar vinden, 
Laat ge u, op uwen weg, door wet noch waarheid binden; 
Doe slechts een' stouten sprong, besta iets ongemeens, 
En wat der vlijt ontvlugt, dat vindt uw hand op ééns. 
Zou 't tot een' grooten naam nog dienstig kunnen wezen, 
Op 't afgeöogste land de halmen na te lezen? 
Neen; 't ongemeene treft, met kracht, door niets beperkt; 
Wat elken dag gebeurt, blijft ligt onopgemerkt. 
Gestrenge waarheidsmin met wijsheid te verbinden, 
Dit moog', na jaren vlijts, een luttel roems doen vinden; 
Wie acht dien schralen roem, zoo vaak niet eens beleefd, 
Dien vitzieke oordeelkunst, niet dan beknibbeld, geeft? 
't Is waar, de roem is slechts het loon van edle daden; 
Vermaardheid kroont ook 't hoofd met oneer overladen; 
Maar, let wèl op dit punt, vermaardheid is gewis, 
Terwijl een luttel roems nog zeer onzeker is. 
En was vermaardheid niet, veel meer dan roem zelfs, te achten, 
Zou dan een bilderdijk nog naar vermaardheid trachten? 
Hij toch heeft roems genoeg; maar, door zijn taal geducht, 
Veracht hij thans den roem, en maakt zijn' naam berucht. 

{==694==} {>>pagina-aanduiding<<}

En ziet men niet, als hij, zijn beste kweekelingen, 
Verachters van den roem, slechts naar vermaardheid dingen? 
Zij doen naauw d' eersten tred, en reeds verbreidt de Faam 
Den naam van capadose, en ook da costa's naam. 
 
Maar, is het dan zoo ligt, vermaardheid te verkrijgen, 
Waarnaar, doch zonder vrucht, zoo velen rustloos hijgen? 
O ja; men durve slechts iets zonderlings bestaan, 
En, met een stap drie vier, is men aan 't eind der baan. 
Dat niets uw' moed betoom'; wees stout in 't tegenspreken; 
Dit zij van uw verstand het onmiskenbaar teeken; 
Hoe stouter ge alles laakt, wat iedereen vereert, 
Hoe meer uw aanzien rijst, en elken dag vermeêrt. 
Gij moet, met kracht van taal, rondom u henen, dondren; 
't Beslissende in uw' toon het dom gemeen verwondren, 
Dat gapend u aanschouwt, en van uw doen verstomt, 
Niet wetend, hoe één hoofd aan zoo veel wijsheids komt. (*) 
Vermijd de middelmaat; men moog' het wijsheid achten, 
Van uitersten vervreemd, haar wetten te betrachten; 
Eene algemeene baan toont zij haar' volgeling; 
Bij 't uiterst heeft men keur, en blijft toch zonderling. 
Geen vrees weêrhoude uw vaart, en mogt men u bespotten, 
Geen nood; uw driestheid is 't verhevene der zotten; 
Dit is de grootste hoop, en die gelooft gewis, 
Dat hij, die allen laakt, meer dan die allen is. 
Kies woorden zonder zin, door eigen donker heilig; 
Het razendst wanverstand is voor weêrlegging veilig; 
En wie nog twijflen durft, uwe uitspraak niet gelooft, 
Noem dien een dwaas, een zot, of een verbijsterd hoofd. 
Schreeuw, woel en tier zoo lang, tot waarlijk achtbre lieden, 
Door 't hinderlijk geraas verleid u 't hoofd te bieden, 
U eeren, door met ernst aan u te wederstaan; 
Dan nadert gij uw doel: ras zijt ge aan 't eind der baan. 
Verhef u zelven dan, verhef uw grootsch bedoelen; 
Laak hen, als onbekwaam, wat gij gevoelt, te voelen: 
Vrees niets; hun wapentuig is slechts gezond verstand; 
Gij, neem sophisterij en drogreen bij de hand: 
Gebruik uw logica; 't zal u gewis gelukken, 
't Eenvoudig goed verstand den schedel in te drukken; 

{==695==} {>>pagina-aanduiding<<}

En of 't gelukt of niet, gij wordt door niets gestuit; 
Roep slechts, op hoogen toon, met de onbeschaamheid uit 
Eens kermis-Esculaaps, die dooden heeft genezen: 
‘Wat te bewijzen was, dat heb ik hier bewezen.’ 
Dan wordt uw naam verbreid, tot in het verst gewest, 
En uw vermaardheid is, onwrikbaar vast, gevest. 
 
Zie daar den regten weg! Maar één ding is van noode; 
Hier ook, als overal, heerscht de invloed van de Mode; 
Dus, eer ge u zelv' vertoont, misken haar' invloed niet, 
En, eer ge uw' loop begint, let op, wat zij gebiedt. 
Wilt gij uw moeite en tijd niet, zonder vrucht, verliezen, 
Geen lang gevolgd gebruik moet ge u ten voorbeeld kiezen; 
Draag zorg, dat alles nieuw en wonder aan u schijn'; 
Gij weet, de groote zaak is, zonderling te zijn. 
Geef op de tijden acht; laat die uw doen bepalen: 
Wat eens vermaardheid schonk, doet thans die niet behalen; 
Wat, nog vóór korten tijd, haar zoo onfeilbaar gaf, 
Is thans veracht, versmaad; het nieuwtjen is er af. 
't Vermaardheidzoekers-ras, dat toen, met hand en tanden, 
Wat heilig heeten kon, baldadig aan dorst randen, 
Dat regt en deugd vertrad, ja, in zijn' dollen waan, 
Vol envelmoed, besloot: ‘Er zal geen God bestaan;’ 
Dat dollen waanzin, als het hoogst verstand, dorst roemen, 
De Wijsbegeerte schond, door zich naar haar te noemen, 
Zag zich alom vermaard, van daar de Newa stroomt, 
Tot waar 't olijfplantsoen des Tajo's boorden zoomt. 
Maar zoudt ge, op dezen weg, thans naar vermaardheid trachten, 
Gij mistet vast uw doel; gij zoudt u doen verachten. 
Die dolheid heeft zich zelv' te spoedig afgerend: 
Versmading is haar loon, verachting is haar end. 
Wie thans nog, openlijk, dien waanzin dorst belijden, 
Dien achtte niemand waard zijn leering te bestrijden; 
Men gruwde vast van hem, als van het snoodst gespuis, 
Of schonk meêwarig hem een plaats in 't gekkenhuis. 
 
Gij, die vermaardheid zoekt, rigt uw verheven schreden 
Thans op eene andre baan, een baan nog schaars betreden, 
Waarop een Driemanschap, dat zich met glans bedekt, 
Het oog boeit aan zijn schreên, en elks verwondring wekt: 
In 't midden bilderdijk, met eigen bliksem flikkrend, 
En, als de Zon aan 't zwerk, door eigen vuurkracht schittrend; 

{==696==} {>>pagina-aanduiding<<}

Da costa, hem het naast, als aan de Zon Mercuur, 
Hergeeft, met vollen gloed, 't aan hem ontleende vuur; 
Op verder' afstand zien wij capadose dwalen; 
Als Uranus ontvangt hij de afgekoelde stralen, 
Waardoor de koude bol bezield wordt noch beleefd, 
En die hij, afgebleekt en zonder kracht, hergeeft. 
Op die verheven baan moet gij uw schreden zetten; 
Gij moet, met aandacht, op hun leer en voorbeeld letten: 
Verzekerd, dat hun pad, voor thans, het veiligst is, 
Verklaar ik u hun leer en hun geheimenis: 
De hoofdzaak is, bij hen, der Rede kracht te fnuiken, 
Den Godsdienst, tot hun doel, als middel, te gebruiken; 
De Rede dient geboeid, gelijk een Rijksrebel, 
En wie hare inspraak eert, is kweekeling der Hel; 
't Geloof is, naar hun leer, verwardelijk gevoelen; 
Zij weten 't zelv' niet regt, wat zij er meê bedoelen: 
Één ding staat echter vast: al wat het Drietal leert, 
Moet, zonder twijfeling, als Godspraak zijn geëerd. 
Wee, driewerf wee dengeen', die, met verwaten handen, 
De zekre onfeilbaarheid van 't Drietal aan durft randen; 
Maar driewerf zalig hij, die blindelings gelooft, 
Al wat de waanzin teelt in hun verbijsterd hoofd! 
Weg, wat de Rede leert! weg Vrijheid, en Verlichting, 
Die 't hoofd met waan vervult, in strijd is met de stichting 
Van 't eenig, algemeen, onmidlijk Godsbestuur, 
Waarop het Drietal wacht, dat naakt van uur tot uur! 
Weg dan de Burgerwet! weg Burgeröverheden! 
Een Hoogepriester zal uw aller plaats bekleeden; 
Hij leidt, door 't Godsgezag, het volk, als schapen stom, 
En Kerk en Staat, hereend, wordt zoo één heiligdom. 
Het Drietal, dat, vol moed, in deez' benaauwde tijden, 
't Gezag verheffen dorst, de Rede dorst bestrijden, 
Scheert dan, op Hoog Gezag, het onderworpen vee, 
En krijgt, zijn' moed ten loon, zijn rijklijk aandeel meê. 
Veel is er nog te doen, eer dat die dagen rijzen: 
't Valt moeilijk, 't blind geloof aan allen aan te prijzen; 
't Valt moeilijk, in een land, waar de aangebeden Vorst, 
Met zijn gezag voldaan, naar geen vermeerdring dorst, 
En, niet gezet op de eer een' stommen hoop te weiden, 
Bij 't vrijheidminnend volk verlichting wil verbreiden, 
Dien Vorst te stemmen tot dweepzieke dwinglandij, 
En 't volk in 't juk te slaan der Priestertirannij. 

{==697==} {>>pagina-aanduiding<<}

Maar, bij bepaalden wil, rijst moed met zwarigheden. 
Volg dus hun voorbeeld na; - met nieuwe kracht gestreden! 
Versmaad, verguis, verdoem, wat elks bewondring trekt, 
En, bij den vreemdling zelfs, voor Neêrland eerbied wekt. 
Betoon u onbeschaamd in 't lastren en in 't liegen. 
Zoek, door uw grootspraak, min-ervaarnen te bedriegen. 
Om zeker van uw zaak, zoo veel dit kan, te zijn, 
Maak haar tot zaak van God - omhang u met den schijn 
Van te ijvren voor Zijn' dienst; men mogt het soms gelooven: 
Prijs gij u zelven aan, als Godsgezant, van boven 
Met heilig vuur bezield, dat brandend u verteert, 
Wanneer ge, in Zijnen naam, de menigte bezweert; 
En, mogt 't doordringend oog uw huichelende trekken, 
Door 't voorgehangen mom, op 't valsch gelaat ontdekken, 
Verdubbel uw geschreeuw, en roep, op hoogen toon, 
Hem, die u heeft ontdekt, uit voor een' Duivelszoon! 
 
Zie daar het echte spoor, den weg u aangewezen, 
Die tot vermaardheid leidt, en thans dient aangeprezen! 
Geen roem bloeit op dat pad; die is van andren aard; 
Maar zeker maakt ge uw' naam, de wereld door, vermaard. 
En mogt u ieder ook, die edel denkt, verachten, 
Vermaardheid hebt gij toch, het doel van al uw trachten; 
Aanschouwe ook iedereen het Drietal met den nek, 
En noeme capadose een' Hoogvermaarden Gek, 
En doeme, als bilderdijk, het Hoofd der Lasteraren, 
Da costa, in wiens geest zijn geest is ingevaren, 
Het Drieta! blijft berucht, en over heel onze aard', 
Als Adams oudste zoon, in eeuwigheid vermaard. 

Ootmarssum, den 13 September, 1825.

h. bloemen.

Aan een lief tienjarig knaapje.


Kunt gij, lieve vlugge jongen, 
Eens een oogenblikje staan? 
Zie mij met uw heldre kijkers 
Dan nu eens ter degen aan. 
Vrees niet, dat ik u zal vergen, 
Dat ge uw blijde spelen staakt; 
Neen, ik zie het veel te gaarne, 
Dat gij spelend u vermaakt. 

{==698==} {>>pagina-aanduiding<<}

Maar, er ligt mij iets op 't harte, 
Jongen, dat gij weten moet; 
En gij hoort het zeker gaarne, 
Want gij weet ik meen het goed. 
 
't Zijn geen koude zedelessen, 
Daar zich 't jeugdig hart voor sluit; 
Neen, het drukt voor u mijn liefde 
Ongekunsteld, hartlijk uit. 
 
Dikwijls heb ik dezer dagen 
Aan uw volgend lot gedacht, 
Waar uw lieve brave moeder 
Biddend ook haar heil uit wacht. 
 
Zal dat lot voorspoedig wezen? 
Zult ge, als jongling en als man, 
Hier, door ijver, deugd en godsvrucht, 
Worden, wat men worden kan? 
 
Zal het vuur ten goede neigen, 
Dat zoo sterk in de oogen gloeit, 
En, met driftige gebaren, 
Vaak uit mond en harte vloeit? 
 
Ach! wie zal er, lieve jongen, 
Uwe moeder borg voor staan?... 
Nog lacht wel de glans der onschuld 
Haar uit uwe trekken aan; 
 
Nog treedt gij haar schuldloos tegen; 
Maar er komt een andre tijd, 
Waarin vurig zielsverlangen 
Met de stem der Godsdienst strijdt. 
 
Dan, dan zal 't eerst moeite kosten, 
Om te doen, wat God gebiedt; 
Dan, wanneer gij zedeloozen 
Schijnbaar regt gelukkig ziet. 
 
Spoedig zullen zij u lokken 
Met hun rozen vol venijn; 
En die van den steel te plukken, 
Zou voor u vast doodlijk zijn. 

{==699==} {>>pagina-aanduiding<<}

Leefde nog uw brave vader, 
Rigtte hij uw wankle schreên!... 
Maar gij weet het - ach! sinds lange 
Is hij hier niet meer beneên. 
 
Wat zou moeders schreijen baten, 
Wat haar tranen en haar klagt, 
Zoo gij, ijdel en losbandig, 
Aan geen' God of pligt meer dacht? 
 
Zoo gij uwe sterke driften 
Onbeteugeld hollen liet, 
En u in een' afgrond stortte, 
Waarin 't oog geen uitkomst ziet? 
 
Ach, zij zou van droefheid sterven, 
Gij een moedermoorder zijn! 
En zou dit besef, mijn jongen, 
Reeds geen hel op aarde zijn?... 
 
Ja, gij voelt het; diep bewogen 
Staart ge uw lieve moeder aan, 
Merkt het, hoe ook in hare oogen, 
Bij dit denkbeeld, tranen staan. 
 
Wisch die tranen, kus haar teeder, 
En beloof haar met een' zoen, 
Dat gij alles ter beteugling 
Van uw driften graag zult doen. 
 
Doe het werklijk en aanhoudend, 
En bid vaak den goeden God; 
O! dan toeft u hier en eeuwig 
Zeker een gelukkig lot. 
 
Zoudt gij dat niet gaarne willen? 
Ja, uw blik zegt mij genoeg; 
'k Zoude u wis verongelijken, 
Als ik meer bewijzen vroeg. 
 
Kom, hervat dan vrij uw spelen; 
Ook ik voel mijn hart verligt: 
Liefde deed mij tot u spreken; 
Liefde maakte 't mij tot pligt. 
 
Fa. Mk. 









{==700==} {>>pagina-aanduiding<<}

Den Heere Redacteur van de Vaderlandsche Letteroefeningen.

Weledel Heer!

Het onderstaand Latijnsch Grafschrift van den kernvollen janus burmannus den jongeren, geplaatst op het voetstuk van de, in den jare 1767, op kosten van den edelen Mr. a. calkoen, in de kerk te Amstelveen, vervaardigde Lijkbus ter eere van den bevalligen en geleerden joan van broekhuizen, trof mij, door deszelfs eenvoudigheid, waarheid en veelomvattendheid, zoo zeer, dat ik het waagde, daarvan, in 1822, eene zwakke navolging te beproeven. Indien Uw Ed. dezelve eene plaats in het Mengelwerk van uw Tijdschrift wildet inruimen, zou aan het verlangen van eenigen mijner vrienden voldaan zijn, en zulks ook niet onaangenaam aan hem wezen, die zich met alle achting noemt, enz.

Amsterdam, 15 Sept. 1825.

Mr. w.j.c. van hasselt.

	D.M. Jani Broukhush, defuncti anno CIƆDCCVII.
Sparge sacro lauras myrtumque hederasque sepulcro, 
Piëridas quisquis, Pallada quisquis amas: 
Callimachum numeris referens Broukhusius umbrum. 
Hîc Amstelveniâ conditus aede jacet. 
Ut, post Gradivi partas pulvere palmas, 
Otia qua coluit docta, quiescat humo. 
Laude sua pietas, cineri nunc praestita, gratae 
Nobile in exemplum posteritatis eat; 
Quae male neglectis et honore carentibus umbris, 
Lustra suum reddit post duodena decus: 
Sint licet ingenii monumenta perennia tanti, 
Busta sed e Pario marmore caesa ruant. 
 
petrus burmannus secundus. 


	Ter gedachtenis van Joan van Broekhuizen, overleden in het jaar 1707.
Strooi op dit heilig gras en mirte- en lauwerblâren, 
Gij, die de Dichtkunst eert, gij, die de Krijgskunst mint: 
Hij, die Propertius verving op gouden snaren, 
Broekhuizen is 't, wiens asch gij hier verzameld vindt. 
Hier rust hij, in het oord, waar hij, met roem ontslagen 
Uit Mavor's dienst, zich gansch der Muzen had verpand. 
Het dankbaar nageslacht komt hem hier hulde dragen 
Door deze Graftrofé, het voorgeslacht tot schand'. 
Het voorgeslacht tot schand'; want bijna zestig jaren 
Eischt' zulk een eerbewijs en pligt en dankbaarheid. 
De tijd, die marmer gruist, zal ook deez' steen niet sparen; 
Maar hem wacht door zijn geest en pen de onsterflijkheid. 






{==701==} {>>pagina-aanduiding<<}

Mengelwerk.

Geschiedenis, inrigting en tegenwoordige staat van het seminarium, of de kweekschool, der Remonstrantsche Societeit.

(Opgemaakt, zoo uit gedrukte, als meestal uit oude geschrevene Stukken, Brieven en Aanteekeningen, en uit de Handelingen van voorz. Societeit en Kweekschool zelve.)

De Instelling, hier boven gemeld, is, tot nog toe, openlijk, weinig bekend. 's Lands beroemde Historieschrijver, wagenaar, heeft er, in zijn Amsterdam (*), eenig berigt van gegeven, en men vindt er mede iets van in de Bibliotheek van Godgeleerde Wetenschappen, voor 1804 (†); doch deze berigten zijn beide, en vooral het laatste, dat bovendien des Schrijvers onkunde, of liever deszelfs onopregtheid en afgunst jegens de Remonstranten, verraadt, zeer kort. Wij willen er hier iets meer van mededeelen.
Toen de vervolging der Remonstranten, in den jare 1630, in zoo verre verslapt was, dat zij, op ettelijke plaatsen, en inzonderheid te Amsterdam, met tamelijke gerustheid, hunnen Godsdienst mogten oefenen, namen zij in overleg, om den ondergang van hun Genootschap voor te komen, door het stichten eener Kweekschool tot vorming van jonge Leeraren, welke de ouden en van tijd tot tijd stervenden zouden kunnen vervangen. In het jaar 1631 bepaalden zij, dat deze school, vooreerst, bij voorkeur, te Amsterdam gevestigd zou worden, zoo omdat men zich daar thans de meeste veiligheid scheen te mogen beloven, als omdat men er onlangs het Athenaeum Illustre opgerigt, en aan hetzelve den vermaarden ger. jo. vos-
{==702==} {>>pagina-aanduiding<<}
sius en casp. barlaeus tot Hoogleeraren, den eersten in de Geschiedenissen, den anderen in de Wijsbegeerte, beroepen had. De kweekelingen zouden, namelijk, aldaar de lessen dezer twee Geleerden, welke den Remonstranten genegen waren, kunnen bijwonen; terwijl een eigen Hoogleeraar, waartoe men episcopius bestemde, hen in de Godgeleerdheid zou onderrigten. Maar episcopius bediende nu, met andere Leeraren, de aanzienlijke gemeente der Remonstranten van Rotterdam, waar men hem ongaarne missen wilde, en het liep tot in 1634 aan, eer men de Opzieners aldaar zoo ver brengen kon, dat zij hem, voor eenigen tijd, tot den dienst van het Seminarium afstonden; en zelfs kwam het daartoe niet, dan nadat, door eenige leden der Regering van Amsterdam, een wenk gegeven was, dat zijne komst aldaar niet onaangenaam zijn zou, dewijl men wenschte, dat het getal zijner leerlingen dat der Hoogleeraren
vossius en barlaeus, die in den beginne niet veel toeloops hadden, mogt vermeerderen. Episcopius vertrok dan, ving zijne godgeleerde lessen aan op den achtentwintigsten van Wijnmaand des laatstgemelden jaars (*), en volhardde daarin tot aan zijnen dood, in 1643: want alle aandrang van die van Rotterdam, om hem terug te bekomen, was vruchteloos geweest.
Het eerste onderwijs gaf episcopius zijnen kweekelingen aan zijn huis, om alle opzien voor te komen; doch daarna gebruikte hij daartoe de kamer van de Opzieners der Remonstrantsche gemeente, bij derzelver kerk. Dan het leed niet lang, of daartegen kwamen klagten in bij Burgemeesteren van Amsterdam, met verzoek om verbod van dit onderwijs. Episcopius werd, in gevolge daarvan, op den achtsten van Oogstmaand 1636, ontbo-
{==703==} {>>pagina-aanduiding<<}
den bij den voorzittenden Burgemeester, jan cornelisz. geelvink, die hem, uit naam van alle de Heeren, kennis gaf van de ingekomene klagten, en vermaande, om toch met alle omzigtigheid te werk te gaan; opdat die klagten, welke zij vreesden, dat wel verder mogten gaan, en aan de Staten komen, mogten ophouden, en de rust bewaard bleve. Episcopius betuigde, alles, wat eenig opzien kon geven, tot hiertoe vermeden te hebben, en dat nog te doen; maar voegde er bij, dat de Remônstranten dit onderwijs niet konden nalaten, dewijl het dan welhaast met hunne zaak gedaan zou zijn. Dit bleef onbeantwoord, en episcopius nam afscheid, met dankbetuiging voor de vrijheid, welke men genieten mogt. De klagten en het verzoek werden nu wel meermalen herhaald, doch zonder gevolg.
Zoo ras episcopius overleden was, werd, door de toenmalige Bestuurders der Remonstrantsche Societeit, de geleerde stephanus curcellaeus verzocht hem te willen vervangen, tot dat de Societeit zelve nadere voorziening gedaan zou hebben. Dit geschiedde kort daarna, wanneer niet slechts aan curcellaeus, maar tevens aan de Remonstrantsche Leeraren, carolus niëllius, bartholomaeus praevostius en albertus hutthenus, (de laatste hiertoe opzettelijk van Noordwijk naar Amsterdam beroepen) het onderwijs werd opgedragen. Het ging echter, in 1649, op curcellaeus alleen over, daar zijne twee eerstgemelde ambtgenooten, door gebreken des ouderdoms, verpligt werden hun ontslag te nemen, en hutthenus, als Leeraar, naar zijne geboorteplaats, Nijmegen, vertrok.
Ook staande den dienst van curcellaeus liet men niet af, schier jaarlijks, bij Burgemeesteren van Amsterdam, op wering en verbod van het Seminarium aan te dringen, dewijl (gelijk men zeide) daardoor ‘het Sociniaansch vergif door het gansche land verspreid werd.’ Vooral was de aandrang zeer sterk in het jaar 1655, toen men besloten had, het verzoek maandelijks te vernieu-
{==704==} {>>pagina-aanduiding<<}
wen, tot dat men zijnen zin zou hebben. - In dezen staat van zaken beriepen Burgemeesteren van Amsterdam den zoogenoemden oud-raad, bestaande uit regerende en afgegane of Oud-Burgemeesteren, tot welks overweging Burgemeesters gewoon waren alles te brengen, wat zij, op eigen gezag alleen, niet begeerden af te doen. Hier werd nu, op den zestienden van Zomermaand des gemelden jaars, besloten, dat den verzoekeren, wanneer zij wederkwamen, tot antwoord zou worden gegeven: ‘dat Burgemeesteren zorg zouden dragen, dat in dit stuk niets openbaarlijk, of publijkelijk, zou worden bij der hand genomen; maar, aan d'andre zijde, niet en konden goedvinden te onderzoeken, wat iemand, in dusdanige zaken, in 't particulier, in zijn huis, kwame te doen.’ - De verzoekers bleven nu achter, en de zaak was, voor dien tijd, bij Burgemeesteren van Amsterdam, afgedaan.
Doch men begon, niet lang daarna, algemeen en sterk, met Rekwesten, Remonstrantiën, Doleantiën enz., bij hooge en lage Overheden, te ijveren tegen de Socinianen, en werden de Remonstranten en Doopsgezinden hierbij niet vergeten. Onder anderen ontwierp men zekere vragen, waarop men de Leeraars der gezegde gezindten hooren wilde, om zich te overtuigen, of zij van de Sociniaansche gruwelleer wel genoegzaam zuiver waren. De Remonstranten begrepen, dat zij hierbij niet moesten stilzitten, maar daartegen, op naam hunner gansche Broederschap, een bondig vertoog moesten doen vervaardigen, waarin vooral ook aanmerking zou worden genomen op hetgeen, in de Rekwesten der Zuid- en Noord-Hollandsche Synoden, en in het daarop gevolgd Advijs der Leidsche Professoren, ook tegen de Remonstranten, en tot nadeel der algemeene vrijheid, was aangevoerd. Terwijl men hieraan arbeidde, verstond men, dat, dewijl men nu verzekerd was van, bij Burgemeesteren van Amsterdam, het Remonstrantsch Seminarium niet verboden te zullen krijgen, voorgenomen was, de wering van hetzelve bij de Staten van Holland te verzoeken. Men besloot der-
{==705==} {>>pagina-aanduiding<<}
halve, aan de Remonstrantsche zijde, nu ook, bij het in te leveren vertoog, verzoek te doen, dat aan dergelijke onregtvaardige petitiën geen gehoor mogt worden gegeven. Eer men echter het gezegd vertoog ter Staatsvergadering inbragt, vond men geraden, om het aan eenige leden der Amsterdamsche Règering ter lezing aan te bieden, en er derzelver aanmerkingen op te verzoeken. Dan dezen oordeelden het geheele vertoog noodeloos, ‘daar het (zeiden ze) niet geschapen stond, dat de Heeren Staten van Holland in
zoodanig verzoek, om op iemands gemoed, door eenige artijkelen, onderzoek te doen, zouden bewilligen.’ In allen gevalle keurden zij af, dat men, in 't vertoog, gewag zou maken van het Seminarium, ‘alzoo Haar E.E.A.A. wel zouden zorge dragen, dat daartegen niet gedaan zou worden.’ De Remonstranten besloten dan stil te zitten, en het gevolg toonde, dat de geraadpleegde Amsterdamsche Regenten zich, ten aanzien van de Staten van Holland, niet bedrogen hadden.
Curcellaeus overleed in 1659. Na zijnen dood werd uitgegeven zijne bekende Quaternio Dissertationum Theologicarum adversus samuëlem maresium. Deze deed den ijver op nieuw opblaken. Men vervoegde zich daarover weder bij Burgemeesteren van Amsterdam, bewerende, en, met overgave van zekere uittrekselen, trachtende te bewijzen, dat daarin ‘verscheidene vuile Sociniaansche hoofddwalingen waren begrepen.’ Burgemeesteren gaven tot antwoord, dat zij ‘nader wilden overwegen, wat moderatie in dezen zoude kunnen gebruikt worden, en dat zij niet zouden gedoogen, dat Sociniaansche dwalingen in hunne stad zouden voortgezet worden.’ Hiermede niet voldaan, en vernomen hebbende, dat, bij het Hof van Holland, het boek van lanslot van brederode, de Apostasia Christianorum, stond verboden te worden, vervoegde men zich bij hetzelve Hof, verzoekende, gelijktijdig, verbod van de Quaternio, en leverde tevens de reeds gemelde uittreksels in: en nu werd het boekje, bij 's Hofs Plak-
{==706==} {>>pagina-aanduiding<<}
kaat van 1 Junij 1661, verklaard voor zeer schandaleus, godslasterlijk, en strijdende tegen de fondamenten der Christelijke religie. - Groot opzien baarde dit bij vele leden der Hollandsche Staatsvergadering, voor welken men het voornemen dezer veroordeeling zorgvuldig geheim gehouden had. De Praesident van het Hof werd daarover, door de Pensionarissen der twee voornaamste steden, aangesproken. Zij verstonden van hem, dat men de Quaternio niet zelf onderzocht, maar, op de trouw der uittrekselen, die onbetwistbaar
godslasteringen enz. behelsden, veroordeeld had. Hij moest hierop hooren, dat men, ook uit de Heilige Schrift, uittreksels kon maken, die godslasterlijk zouden voorkomen, als men op verband noch zamenhang acht gaf; en men verzocht, dat men voortaan geene boeken zou veroordeelen, zonder ze, vooraf, zelf te lezen en te onderzoeken. Het Plakkaat werd intusschen in de voornaamste steden noch afgekondigd, noch aangeplakt, en men verkocht nu de Quaternio slechts des te overvloediger, in alle boekwinkels.
Evenwel oordeelde men het nu ook weder bekwamen tijd, om, bij Burgemeesteren van Amsterdam, op de wering van het Seminarium aan te dringen. Gewone en buitengewone Gemagtigden herinnerden aan de Heeren, dat zij beloofd hadden niet te zullen lijden, dat, uit het Seminarium, Sociniainsche dwalingen verspreid werden, vertoonden hun, dat het Hof van Holland nu de Quaternio veroordeeld had, en verzochten diensvolgens, ‘dat de goede beloften van Hare E.E. Gr. A.A. eenmaal ten gewenschten effecte gebragt, zulke schandaleuze en godslasterlijke boeken, en dat schadelijk Seminarium, met er daad geweerd werden.’ Dan, Burgemeesters lieten zich van hunne gematigdheid en billijkheid niet afbrengen, en men viel hen daarover niet meer lastig.
Arnoldus poelenburg, Leeraar te Rotterdam, werd, in het bovengemeld jaar 1659, de opvolger van curcellaeus. Toen, na diens dood, in 1666 en 1667, bij de Groote Vergadering der Remonstrantsche

{==707==} {>>pagina-aanduiding<<}
Societeit, over de vervulling van het Hoogleeraarschap gehandeld werd, beweerde de kerk van Rotterdam, met eenige redenen, dat het billijk was, het Seminarium, dat nu zoo lang te Amsterdam geweest was, naar Rotterdam over te brengen; doch die van Amsterdam toonden hiertegen het uitstekend gevaar, waarin men deze stichting, op wier slooping zoo herhaald was aangedrongen, door eene verplaatsing brengen zou, zoo klemmend aan, dat de Vergadering besloot, dat zij te Amsterdam zou blijven, hoewel tevens verklarende, dat zij niet volstrekt aan deze stad verbonden was. Dit zelfde werd, ook in lateren tijd, steeds erkend. Ja, er werd meer van eene verplaatsing gesproken, zelfs daartoe, onder zekere voorwaarden, besloten; doch, daar men er, tot hiertoe, nog geene genoegzame redenen voor vond, is men te Amsterdam gebleven.
In de plaats van arnoldus poelenburg verkoos men, in 1666, isaäcus pontanus, Leeraar te Amsterdam; doch, toen deze, in het volgend jaar, onverwacht zijn ontslag nam, werd de vermaarde philippus van limborch, toen Leeraar te Gouda, in zijne plaats aangesteld.
Ondertusschen was, sedert het jaar 1648, het sterfjaar van caspar barlaeus, het Hoogleeraarschap in de Wijsbegeerte, aan de Illustre School te Amsterdam, onvervuld gebleven, en waren dus de Remonstrantsche kweekelingen, gewoon aldaar de wijsgeerige lessen bij te wonen, van dezen tak van onderwijs verstoken geraakt. Daarin werd, voorloopig, voorzien door den Amsterdamschen Leeraar joannes loedingius, die, op verzoek zijns Kerkeraads, den Studenten, in 1649, eenige lessen gaf. Het blijkt niet, hoe lang dit duurde; doch loedingius overleed in 1653, en van andere voorziening is ons geen gewag voorgekomen vóór 1663, wanneer wij vinden, dat isaäcus pontanus zich, op gelijk verzoek, geleend heeft, om het wijsgeerig vak eenigzins te vervullen. Doch tot vaste verzorging van hetzelve werd bij de Remonstrantsche Societeit (misschien

{==708==} {>>pagina-aanduiding<<}
steeds in verwachting, dat, bij het Athenaeum, in de plaats van barlaeus, nog eens een ander zou worden aangesteld) geen maatregel genomen vóór 1684, wanneer de beroemde joannes clericus de eerste Hoogleeraar in de Wijsbegeerte aan de Remonstrantsche Kweekschool werd, wien tevens het onderwijs in de Hebreeuwsche en Grieksche Talen en in de uiterlijke Welsprekendheid werd opgedragen.
Philippus van limborch overleed in het jaar 1712, en werd, in het Hoogleeraarschap der Godgeleerdheid, opgevolgd door adrianus van cattenburch, toen Leeraar te Rotterdam. Deze, om zijne hooge jaren, in 1737 ontslagen zijnde, werd vervangen door joannes drieberge, mede Rotterdamsch Leeraar, die in 1746 overleed, en tot opvolger had jacobus krighout, Leeraar te Leiden, aan wien in 1767, uit hoofde van zwakheid, op zijn aanhoudend verzoek, zijn ontslag verleend werd.
Aan clericus intusschen, wien, in 1712, ook het onderwijs in de Kerkelijke Geschiedenissen was opgedragen, was sedert, in 1731, toen hij oud en afgewerkt was, zijne rust vergund, en in zijne plaats was aangesteld joannes jacobus wetstenius. Deze, te voren Hervormd Leeraar in zijne geboortestad Bazel, aldaar met de Hoogleeraren iselius en frey in onmin, en vervolgens, over zijne voorgenomene uitgaaf van het Grieksch Nieuw Testament, in geschil geraakt, was eindelijk door hen, op eene gansch zonderlinge wijze, voor eene geheel onbevoegde regtbank, wegens verregaande onzuiverheid in de leer, aangeklaagd, en door deze, op zeer onvoldoende gronden, veroordeeld, met dat gevolg, dat hij, in het jaar 1730, door den Magistraat van Bazel, van zijn ambt ontzet, en, zoo lang hij zijne hem opgedichte wanbegrippen niet varen liet, tot den kerkdienst ongeschikt verklaard werd. Hierop was hij naar Amsterdam gekomen, om zijne nabestaanden te bezoeken, en aldaar in kennisse geraakt bij de Remonstranten, die, na zijne zaak onderzocht, en bevonden te heb-
{==709==} {>>pagina-aanduiding<<}
ben, dat men hem, in de hoofdzaken, te onregte betigt en veroordeeld had, geene zwarigheid hadden gemaakt, om hem aan hunne Kweekschool te verbinden, echter zonder eenigen titel, zoo lang clericus leven zou, en enkel om de Remonstrantsche Studenten aan zijn huis te onderwijzen; tevens van hem begeerende, dat hij, eer hij zijn onderwijs aanving, zich, of door eenig openbaar geschrift, of bij den Magistraat van Bazel, van den hem aangewreven lak zou zuiveren, gelijk zij meenden, dat zijne eer, en die der Remonstrantsche Societeit, wanneer zij hem in haren dienst nam, vorderden. Toen hij, te dien einde, naar Bazel vertrokken was, werd, in Herfstmaand des jaars 1731, van
wege Burgemeesteren van Amsterdam, aan den Remonstrantschen Kerkeraad aldaar aangediend, ‘dat hunne E.E. Gr. A.A. gantsch niet wel te vreden waren, dat de Remonstranten hem in hunnen dienst en tot instructie hunner Studenten hadden aangenomen, als wordende hij, niet alleen bij Burgemeesteren, maar ook, en wel inzonderheid, bij de theologische faculteit te Leiden, en diverse andere heeren Theologanten, aangezien en vastelijk geconsidereerd voor een persoon van gantsch heterodoxe sentimenten, en dienvolgens hier ter stede ten eenemaal voor inadmissibel tot eenige instructie, maar veeleer condemnabel, om’ - Hier volgde een veelbeduidend etc., doch waarvan de uitlegging niet duister eene ontzegging van inwoning scheen aan te duiden. Ondertusschen bragt wetstein het, te Bazel, in weerwil van de hevige tegenkantingen zijner vijanden, die dit lang vertraagden, zoo ver, dat de Magistraat deszelfs tegen hem genomen besluit vernietigde, hem, in Lentemaand des jaars 1732, weder tot allen kerkdienst bevoegd verklaarde, en niet alleen toeliet, dat hij, onmiddellijk daarop, een geheel jaar lang, den dienst, in alle deszelfs deelen, binnen hunne stad, waarnam, maar hem ook, in 't volgend jaar, bij het openvallen van het Hoogleeraarschap der Welsprekendheid, op zijn verzoek, tot dien post verkieslijk verklaarde, en, volgens hetgeen daar gebruikelijk

{==710==} {>>pagina-aanduiding<<}
was, zijnen naam onder de dingers naar denzelven, waaruit de keus des Hoogleeraars gedaan moest worden, opteekende. Daar hij nu aldus genoegzaam geregtvaardigd scheen, vond men, bij de Remonstranten, geene reden, waarom men hem, toen hij, in 1733, te Amsterdam was wedergekeerd, zijn onderwijs aan het Seminarium niet zou laten aanvangen. Doch, straks na dien aanvang, werd hij ontboden bij Burgemeesteren, alwaar hem werd aangezegd, dat hij zich voortaan zou hebben te onthouden van alle onderwijs in de Latijnsche en Grieksche Talen, dewijl dit tot afbreuk strekte van het Illustre Athenaeum, maar dat hij kon voortgaan met de Wijsbegeerte en kerkelijke historiën te onderwijzen, zoo lang hunne E.E.E. Gr. A.A. geen Professor in die wetenschappen aanstelden; dat hij echter geen collegie in zijn huis, maar wel op eene andere plaats, mogt houden, en dat hij geene Studenten van andere gezindten, dan die der Remonstranten, op zijn Collegie mogt toelaten. Van wege de Remonstranten werd hiertegen wel vertoond, dat het Seminarium, nu reeds eene lange reeks van jaren, de vrijheid had genoten, om eenen eigenen Hoogleeraar in de Letteren te hebben, schoon ook het Athenaeum daarin den zijnen had; en wetstein riep wel het regt in, dat hem, als Philosophiae Doctor en Artium Liberalium Magister, toekwam, om zoo wel openbare als bijzondere lessen te houden; maar dit was zonder vrucht, en slechts twee maanden later kwam een veel zwaarder storm tegen hem op. Men had, namelijk, bij Burgemeesteren van Amsterdam, een vertoog ingeleverd, waarin men de vorige beschuldigingen tegen hem vernieuwde, en, met
uittreksels uit zijne, toen reeds gedrukte, Prolegomena in Novum Testamentum, en uit de, door zijne vijanden opgestelde en uitgegevene, Acten van het met hem te Bazel gebeurde, poogde te bewijzen; weshalve men, op grond daarvan, verzocht, dat hem alle onderwijs verboden mogt worden, en verklaarde, dat, zoo hieraan niet voldaan werd, men de zaak hooger vervolgen zou, enz. De Remonstrantsche Professor in de Godgeleerdheid, van

{==711==} {>>pagina-aanduiding<<}
cattenburch, werd hierop bij den Burgemeester van de pol ontboden, en hem aldaar het gebeurde gemeld, met bijvoeging, dat de Remonstranten zich van wetstein behoorden te ontslaan, dewijl het anders geschapen stond, dat er onrust, en voor hen, die de lijdende partij waren, onaangenaamheden ontstaan zouden, - dat men de gronden der vrijheid van hun Seminarium zou gaan onderzoeken, - dat de Remonstranten wetstein wel brood uit hunne kas konden geven, al deed hij geen' dienst, enz. Wat nu hiertegen gezegd werd, mogt niet helpen. De Burgemeester herhaalde hetzelfde wel vijf of zes malen, en met zeer veel aandrang, zelfs tot op de stoep, bij het uitgeleide des Professors. Ook wetstein werd bij denzelfden Burgemeester geroepen, waar hem dezelfde opening gegeven, en op het volstrekt staken van zijn onderwijs aangedrongen werd. Hij bragt tegen alles, bescheidenlijk, het zijne in, en verklaarde zijn voornemen, om een verdedigschrift uit te geven; maar de Burgemeester zeide daarop, dat de Heeren een' afkeer van twistschriften hadden, en dat zij ongaarne zijne verdediging gedrukt zouden zien, om alle onrust en verdere verwijdering voor te komen. Hij vroeg wetstein, of hij genegen zou zijn, met eenigen der Heeren (Contra-Remonstrantsche) Predikanten te spreken, om te zien, of hij hen in een ander verstand zou kunnen brengen. Deze verklaarde zich hiertoe bereid; doch er werd geen nader vervolg van vernomen. De diepe indruk ondertusschen, dien dit voorval, zoo bij de Remonstranten, als bij den Heer wetstein zelven, verwekte, en de vrees, welke men voor de gevolgen had, zoo men niet met de uiterste omzigtigheid te werk ging, veroorzaakten, dat men eenparig goedvond, dat het onderwijs eene wijle
zou stilstaan. Nu scheen ook de vervolging te rusten; doch, tegen het eind des jaars, vernam men, dat Burgemeesteren van zins waren, eerstdaags in de zaak een eindelijk besluit te nemen. Daar nu de Kerkeraad der Remonstranten van Amsterdam, die bij derzelver Societeit bijzonder gemagtigd was, om in de zaak van wet-
{==712==} {>>pagina-aanduiding<<}
stein, bij schielijk opkomende gevallen, de algemeene belangen te behartigen, vreesde, dat het bij Burgemeesteren te nemen besluit zeer ongunstig zou mogen zijn, en dat daarin vervolgens niet ligt verandering zou kunnen bewerkt worden, werd dezelve te rade, om, zonder uitstel, met een Rekwest tusschenbeiden te komen. Dit werd dan ook aan Burgemeesteren aangeboden, en behelsde een kort verhaal wegens de aanstelling van wetstein, - een berigt, dat hij, nadat er, vóór eenigen tijd, zekere beschuldigingen tegen hem waren ingekomen, had stilgezeten, tot groot nadeel der Studenten, die daardoor van onderwijs waren verstoken geweest, - eene betuiging van des Kerkeraads verlangen naar een einde van de onzekerheid, en een verzoek, dat hunne E.E. Gr. A.A. geliefden te verklaren, of zij, wegens de gemelde beschuldigingen, door den Heer wetstein naar genoegen voldaan waaren, zoodat hij met zijne instructie der Remonstrantsche Studenten zou kunnen voortvaren. Een nieuw ontbod van den Professor van cattenburch en eenige Gecommitteerden van den Kerkeraad, bij den Heer van de pol, was hiervan het gevolg; en nu werd hun nogmaals, in bijzijn van, en mede door, den Oud-Burgemeester en Commissaris Politiek, van den bempden, hoewel met alle bescheidenheid, toch met veel nadruk, het ernstig misnoegen van Burgemeesteren over de aanstelling van wetstein gemeld. Men ontschuldigde zich deswege met
alle bedenkelijke redenen, en verzocht, met allen mogelijken aandrang, dat men verder vrijheid mogt hebben, om van den dienst van wetstein gebruik te maken. De Heeren verklaarden nu, dat de meeste zwarigheid in het onderwijs der kerkelijke historiën (hetwelk zij te voren hadden toegestaan) gelegen was, dewijl men daaronder veel kwaad zaad van schadelijke gevoelens zou kunnen mengen; doch zij namen aan, om, ten aanzien van het overige, een gunstig verslag bij Burgemeesteren te doen. Drie dagen later, en wel op den 21sten December 1733, werden nu dezelfde personen, op nieuw, en voor het laatst, voor de-
{==713==} {>>pagina-aanduiding<<}
zelfde Heeren geroepen, en werd hun toen, als besluit van Heeren Burgemeesteren, voorgehouden: ‘dat aan wetstein werd toegelaten alhier ter stede te blijven en voort te gaan met zijne instructie der Remonstrantsche Studenten in de Philosophie en Hebreeuwsche Tale, doch met uitsluiting van de kerkelijke historiën, en dat wel uitdrukkelijk onder de volgende voorwaarden: 1. Dat hij, onder het geven van gemelde instructie, niet zou mogen mengen, direct noch indirect, eenige gevoelens van socinus, noch die voorstaan of verweren. 2. Dat hij zou zorge dragen, dat noch hier, noch elders, direct of indirect, in druk zou komen zijn voorgenomen Grieksch Testament, (waaraan hij het grootst gedeelte zijns levens geärbeid had) op wat wijze het ook zou mogen wezen. 3. Dat hij, als hij eenige Theologische schriften zou willen uitgeven, dat zou moeten doen onder toezigt der Remonstranten, opdat die zouden toezien,
dat hij niets, dan overeenkomstig met hunne leer, liet drukken. 4. Dat hij ook niet zou uitgeven eenige Apologie, of verantwoording van zijne zaken, (hoe onregtvaardig en kwaadaardig hij ook verongelijkt was) als waaruit onrust zou kunnen geboren worden.’
Waartoe brengt de verlegenheid, en de vrees voor eene onaangename toekomst, den mensch niet, als zijn moed, door langdurige moeijelijkheden en verdrietelijkheden, geknakt is! - Wetstein nam deze harde en in zichzelve hoogst onredelijke voorwaarden, te zelfden dage, aan. - Welke aanmerkingen zouden hierop niet te maken zijn! Wij onthouden ons daarvan met moeite, en laten ze aan onze lezers over.
Buiten twijfel gedroeg zich de Hoogleeraar wetstein nu vooreerst naar de opgemelde voorwaarden, doch later heeft hij evenwel aan zijne Studenten ook weder onderwijs in de Grieksche Letterkunde en Kerkelijke Geschiedenissen gegeven; en het is bekend, dat hij, in de jaren 1751 en 1752, ook, binnen Amsterdam zelf, zijn Grieksch Nieuw Testament, hetwelk zijnen roem vereeuwigd heeft,

{==714==} {>>pagina-aanduiding<<}
in twee deelen in folio, uitgegeven, en, in de daarvoor geplaatste Prolegomena, zichzelven, wegens het aan hem te Bazel te last gelegde, breedvoerig verdedigd heeft. Of hij derhalve, in vervolg, van het verband, waaronder men hem gelegd had, ontslagen zij geworden, dan of hij zichzelven daarvan, na het tijdsverloop van ettelijke jaren en bij veranderde omstandigheden, ontslagen gehouden hebbe, is ons niet gebleken. Dit is zeker: hetzelfde Bazel, dat hem eerst zoo onregtvaardig had zien behandelen, vereerde hem, in het jaar 1744, door hem het Hoogleeraarschap der Grieksche Tale op te dragen; doch hij vond niet goed hetzelve aan te nemen. Sedert namen hem de Koninklijke Akademie der Wetenschappen te Berlijn, en de Koninklijke Maatschappij zoo wel, als die tot voortplanting van het Christelijk geloof buitenslands, beiden te Londen, tot hun medelid aan, in de jaren 1752 en 1753. - Hij diende de Remonstrantsche Societeit tot in het jaar 1754, waarin hij, op den 23sten van Lentemaand, overleden is.

(Het vervolg en slot in No. XVI.)

Geneeskundige waarneming met de radix artemisiae vulgaris tegen de vallende ziekte.

Door A.G. Brocx, Med. Dr. te Werkendam.

In het Mengelwerk der Vaderlandsche Letteroefeningen voor 1824, No. XV, werd ons de radix artemisiae vulgaris, naar het getuigenis van den beroemden hufeland, door vele voorbeelden als echt bevonden geneesmiddel tegen de vallende ziekte, aan de hand gedaan. Toevallig was ik, dit lezende, in de gelegenheid, om er de proef van te kunnen nemen; waarom ik hetzelve, ook voor het vervolg, heb afgeschreven en juist naar het voorschrift gebezigd aan een' jongeling binnen deze gemeente - de naam doet hier niets tot de zaak - van omtrent achttien jaren, die, anders van een gezond ligchaamsge-
{==715==} {>>pagina-aanduiding<<}
stel, twee achtereenvolgende jaren, nu eens meer, dan eens minder, aan epileptische overvallen onderhevig was. Veel is door mij, en ook nog door een ander, in het werk gesteld, om hem, ware het mogelijk, daarvan te genezen, waarop ik, vooral op het laatst, weinig uitzigt meer had, als wanneer ik, meer dan eens, ooggetuige geweest ben, dat die overvallen niet alleen, hoe langer hoe meer, het karakteristieke van de echte vallende ziekte aannamen, maar zelfs geene acht dagen tusschenpoozing meer lieten. Ik voorzag mij dan van een once pulver. radic. artemis. vulgar. in eene digt gestopte flesch, welke ik daar aan huis het, met last en onder de strengste aanbeveling, om, bij het eindigen van een volgend acces, hem daarvan zestig greinen, met wat warm bier, toe te dienen, en verder naar het voorschrift te werk te gaan, waarvan ik een afschrift gelaten had. Geene week verliep er, of men zag zich in de gelegenheid, of, om beter te zeggen, in de noodzakelijkheid, van het middel, met hetgeen daarmede in verband staat, van applicatie te doen zijn; waarvan het gevolg was, dat de patiënt daarop in een zacht zweet geraakte, en hij ongeveer eene maand lang van geene overvallen geweten heeft, toen hij kort daarop, ik weet het niet beter te noemen, niet meer dan eene vermaning van de vorige accessen kreeg: men
volgde het voorschrift, en gaf hem andermaal even zoo veel daarvan in, observeerde het verdere te dien opzigte, en hij is, tot hiertoe - eene groote vier maanden lang - daarvan geheel bevrijd gebleven.
Daar dit nu mijn eerste experiment met dien wortel is, en de tusschenruimte, mijns inziens, nog kort genoeg is, om het recidive van die kwaal bij ons voorwerp voor niet geheel onmogelijk te houden, acht ik niettemin, zoo niet mij verpligt, ten minste der Faculteit geenen ondienst te doen, met daaraan publiciteit te geven; met geen ander inzigt evenwel, dan dat ook anderen van de kunst, bij voorkomende gelegenheden, daarvan de proef zouden nemen; waarom ik mij genoopt vinde, voor hen, die het straks aangehaalde No. niet bezit-
{==716==} {>>pagina-aanduiding<<}
ten, den hoofdzakelijken inhoud van het voorschrift hier nog bij te voegen:
De versch gestampte pulvis radicis artemisiae vulgaris, welbewaard in geslotene flesschen, als het mogelijk is een half uur vóór het acces gegeven; zoo dat niet kan, dan moet men hetzelve toedienen als het acces geëindigd is; men geve aan volwassenen van 50 tot 70 greinen, met een weinig warm bier; de zieke legt zich daarop te bed, dekt zich warm toe, en drinkt nog wat warm bier; men late hem uitzweeten, zich dan verschoonen, moet zich warm houden, en wachten voor sterke dranken; zoo lang er nog eenige sporen der kwaal zich opdoen, moet men dit herhalen; wanneer het zweet volgt, is altoos kritisch en gemeenlijk van succes.

Beschrijving en afbeelding van een levend menschelijk geraamte, thans te Londen zich bevindende.

Claude ambroise seurat is de naam van dit zeldzaam natuurverschijnsel. Hij werd geboren, op den 10den April 1797, te Troyes, in Champagne, en is alzoo tegenwoordig 28 jaren oud; het kind van arme, maar achtingwaardige ouders, welke beide gezegd worden van een' stevigen ligchaamsbouw te zijn geweest. Zijne moeder onderging, gedurende hare zwangerheid, geen schrik of eenig toeval; weshalve zijn tegenwoordige toestand niet aan gewone oorzaken kan worden toegekend. Naar luid van het berigt zijns vaders, (zijne moeder is overleden, maar hij heeft eene stiefmoeder) viel er niets bijzonders aan hem op te merken bij zijne geboorte; maar Dr. wood is van gevoelen, dat dezelfde wanschapenheid, welke hem thans zoo zeer onderscheidt, ook toen reeds moet bestaan hebben. Zijn wasdom ging tot den gewonen tijd des levens voort; maar, bij het opgroeijen, werden zijne afneming en verlies van spierkracht meer en meer zigtbaar. - Bij zijn binnentreden des vertreks, vervullen zijne gebogene houding, ontvleeschte armen en beenen, ingezonkene oogen, doodmager gelaat, enz. de ziel des aanschouwers met het denkbeeld van zijn pas verrijzen uit een langdurig ziekbed, of liever van zijn opstaan uit

{==717==} {>>pagina-aanduiding<<}
die plaatse, van waar niemand wederkeert. Maar wij zullen pogen eene meer bijzondere beschrijving van hem te geven.
Het hoofd. - Ten gevalle der Faculteit, heeft seurat zijn hoofd laten kaalscheren, en houdt gemeenlijk een staal van de kleur zijns eigen haars (donkerbruin) in de hand, waarmede zijn hoofd rijkelijk was versierd. Men moet dat hoofd zien, om het wèl te leeren kennen. Dr. wood heeft opgemerkt, dat het niets gebrekkigs heeft in deszelfs omvang; dat verscheidene organen volkomen ontwikkeld en werkzaam zijn; dat het orgaan der geslachtsdrift ongemeen ontwikkeld is; dat toonzin en moed voorts de meest ontwikkelde organen zijn, en dat er geen gebrek aan verstandsvermogens is te ontdekken, noch in de bewerktuiging, noch in het verkeer. Zijne bijzondere gelaatstrekken zijn volkomen, en zoodanig, dat dezelve, bij gezondheid en opgewektheid, een aantrekkelijk geheel zouden opleveren. Zijn oog is donker, vol en doordringend, en het bindvlies van eene schoone witheid; maar de indruk van dit orgaan is pijnlijk voor den aanschouwer, al het angstige en doorschijnende vertoonende, gemeenlijk personen eigen, die aan tering lijden. Zijn gezigt is sterk. Zijne tanden zijn zuiver, en de werktuigen der kaauwing goed; maar hij geeft de voorkeur aan zulk voedsel, als de minste inspanning vordert van de kaauwspieren, zijnde zeer spoedig vermoeid door eenige inspanning derzelven. De ooren zijn fijn gevormd, en zijn gehoor is goed.
De hals. - Van voren gezien, schijnt de hals kort, plat en breed. Die schijnbare kortheid wordt veroorzaakt door zijn onvermogen, om het hoofd behoorlijk regtop te houden; en, de kin gevolgelijk zakkende, bedekt zulks het bovenste gedeelte van den hals: de platheid is toe te schrijven aan het gebrek van spiervezel en celwijs weefsel, alsmede aan de groote breedte van den hals, afwijkende van deszelfs natuurlijke rondheid; en deze groote breedte wordt te weeg gebragt door den bijzonderen vorm en gesteldheid van de schouderbladen, de bovenste hoeken van welke, in stede van te rusten op de achterste gedeelten van de hoogste ribben, gekeerd zijn over den schouder, en zoo verre voorwaarts komen, dat zij nagenoeg het midden bereiken van de sleutelbeenderen, alwaar derzelver plaatsing gemakkelijk van voren te zien is: gevolgelijk loopen de spieren opligters der schouderbladen genoemd, welke van de bovenste halswervelen afkomen, en gewoonlijk nederwaarts en eenigzins buitenwaarts loopen, in dit voor-
{==718==} {>>pagina-aanduiding<<}
werp zeer veel buitenwaarts, in eene rigting naar het schoudergewricht, en strekken den hals aanmerkelijk in eene zijdelingsche rigting uit.
De schouders. - De regter schouder is aanmerkelijk lager dan de linker.
De schouderbladen. - De schouderbladen zijn met eene zeer dunne huid gedekt, en steken sterk uit; wanneer de armen achterwaarts gebogen zijn, raken zij elkander nagenoeg, van zoo nabij zelfs, dat zij eene hazelnoot zouden kunnen beklemmen; en in deze houding is de holte tusschen de schouderbladen en de ruggegraat zoo groot, dat een appel van gewone grootte gemakkelijk voorbij de hazelnoot kan doorgaan.
De armen. - Beenderen met vel gedekt, zoo gespannen, dat de bovenste gewrichten der armen van dit wonderschepsel bezwaarlijk vier (Eng.) duimen in omtrek halen. De voorarmen zijn wel zoo dik als de oppergewrichten, halende vijf en een' halven duim om het dikste gedeelte. De spierkracht in de armen is zoo zeer verminderd, dat hij niet langer in staat is, om dezelve naar zijn hoofd te brengen. Dr. wood, die hem zag eten, zegt, dat hij zich zelf kan voeden, door zijn hoofd halverweg de tafel te buigen, op welke de voorarm rust; maar, wanneer hij wil drinken, moet zijne stiefmoeder, welke hem zorgvuldig oppast, hem te hulp komen, dewijl hij het glas niet aan den mond kan brengen.
De handen. - Eene drooge huid dekt de beenderen der handen, welke, met vleesch bekleed, fraai zijn zouden. De vingeren zijn lang, en, bij mangel aan vleesch, naar boven getrokken, waardoor de knokkel eenen hoek vormt met de laatste geleding. De nagels zijn net gevormd.
De borst. - Dit gedeelte van het ligchaam heeft alle overeenkomst met dat van een geraamte; want het been is zoo wonderbaar ingezonken, dat de afstand van de borst tot de ruggegraat, uitwendig, nog geen drie duimen haalt, en diensvolgens inwendig nog minder.
De longen. - Dr. wood is van gevoelen, na de longen met de stethoscoop, of hoortuig, te hebben onderzocht, dat er eene holligheid is in de regter kwab, het gevolg van knobbelachtige verzwering of opneming, dewijl het borstgeluid zeer duidelijk waar te nemen is; terwijl de linker kwab volmaakt gezond schijnt. Een Heelmeester van naam, en bijzonder vriend van laennec, den uitvinder van zoo even

{==719==} {>>pagina-aanduiding<<}
genoemde werktuig, daarbij tegenwoordig, is stellig van dezelfde gedachte. Anderen zijn van meening, dat de werking der longen niet uitgaat van de borst, zoo als gewoonlijk, maar van het lager gedeelte des onderbuiks; bewerende, dat de werktuigen der ademhaling, door buitengemeene slapheid, geheel uit derzelver eigenaardige plaats zijn afgedaald.
Het hart. - Sir astley cooper, is ons verzekerd, verklaart, dat het hart gelegen is in een geheel tegennatuurlijk gedeelte, zeer laag in het ligchaam; maar Dr. wood beweert, dat, schoon inderdaad laag, het evenwel niet volstrekt buiten deszelfs natuurlijke plaatsing zich bevindt; dat het niets buitengewoons in deszelfs werking vertoont, geene botsing of eenige overhelling tot uitzetting. De klopping is duidelijk zigtbaar, schoon niet veel meer dan die, welke bij personen wordt waargenomen, die door langdurige ziekte zijn uitgeput. Zijn hart is dus niet verbeend, zoo als men verteld heeft; het volvoert deszelfs werkzaamheden geregeld, en stuwt het bloed in behoorlijke evenredigheid naar de verschillende ligchaamsdeelen.
De lever. - De lever is klaar te onderscheiden beneden de randen der ribben, en is uitgezet en verhard, hoogstwaarschijnlijk ten gevolge van eene vroegere ziekte, naastdenkelijk eene ontsteking door eenen aanval van leverkwaal, hem vóór eenige jaren overgekomen, blijkens de achtergeblevene lidteekenen van eene rijkelijke aanwending van bloedzuigers.
De ribben. - Niets kan sterker uitkomen of onderscheidener geteld worden, dan de ribben van deze droevige figuur. Bij het betasten zijn het even zoo vele afzonderlijke beenderstukken.
De onderbuik. - Juist het omgekeerde van den Aldermansstand (*) vertoont zich in den zamengetrokken' en uitgemergelden onderbuik van dit vel-en-beenskind; maar dit is niet te verwonderen, dewijl de geringe hoeveelheid spijs en drank, welke hij nuttigt, ontoereikende is, om denzelven in het minste te doen uitzetten; weshalve alle de onderbuiksspieren opwaarts, of binnenwaarts, zijn gekeerd; gelijk wij gedeeltelijk aan onszelven kunnen te werk stellen, door denzelven in te trekken: het bekken, ten gevolge hiervan en van het gebrek aan

{==720==} {>>pagina-aanduiding<<}
spierkracht, heeft het voorkomen van ongemeenen omvang, en de inplanting van het dijebeen is duidelijk zigtbaar; het geheel van den bovensten kam van het darmbeen laat zich zeer ligt omtrekken, en de gedaante van het zitbeen is gemakkelijk te onderkennen, hebbende weinig meer dan een velbekleedsel; de bilspieten zijn zoo goed als te niet gegaan, en het staartbeen kan men met het oog volgen tot deszelfs uiterste einde. De genitalia zijn volkomen en zelfs krachtig ontwikkeld, en hij heeft de geslachtsdrift met geweld te keer moeten gaan, wijl met derzelver voldoening zijn leven gemoeid ware. Maar er is een schijn van onderbuik aanwezig, hetwelk men niet moet voorbijzien. Denzelven beschouwende, zou men zeggen, dat dezelve bestond in twee holligheden, eene bovenste en eene benedenste, zoo geweldig is dit arme schepsel zamengetrokken in de lenden. De volgende afmetingen zullen hiervan misschien een duidelijker denkbeeld geven:
	Eng.	voet.	duim.
Omtrek van de borst, onmiddellijk onder de oksels		2	6¾
Meer benedenwaarts, en tegenover de tweede valsche rib		2	2
Rondom de lenden		1	9
Rondom het bekken		2	3½

De romp. - Den romp vergelijkende met een' grooten blaasbalg, nemen wij het meest geschikte voorwerp te baat, om den Lezer een eigenaardig denkbeeld van denzelven te geven: want, van den schouder tot de heup, heeft dezelve meer overeenkomst met een' hoepelzak, met leder bekleed, dan met eenig ander ding; en de gelijkenis met een' blaasbalg wordt versterkt door de zeer zigtbare klopping van het hart.
De heupen. - Ten einde zich eene voorstelling te maken van den vorm der heupen, verwijzen wij tot de Afbeelding.
De dijen. - De volslagene nietigheid der dijen laat zich niet beschrijven. Het zijn beenderen, enkel bedekt met eene drooge huid. Dr. wood zegt, dat er naauwelijks een spoor bestaat van spieren, en dat de uit- en inwendige groote dijespier, de magere-, de regte- en kleermakers-spieren enz. niet zijn aan te wijzen.
De kniën. - De kniegeledingen hebben het voorkomen van kloeke vorming, enkel het gevolg van den ingekrompen' toestand der spieren, welke de cylindrische beenderen behoorden te omkleeden. Zij zijn van eene roodachtige kleur, welke dezelve zeer doet uitkomen, wijl het ligchaam eene loodverwige tint heeft.

{==721==} {>>pagina-aanduiding<<}

De beenen. - De beenen hebben een minder ellendig voorkomen dan de dijen, hoewel zij zeer nietig zijn. Er is meer spiersontwikkeling in het regter been, dan in het linker; hebbende het regter eenige overeenkomst met de gewone uitzetzetting der kuitspieren.
De scheenen en enkels. - Op de scheenbeenderen zijn twee of drie uitpuilingen of gezwelletjes. De enkels zijn ongemeen breed.
De voet. - Aan den voet is niets buitengewoons, behalve dat dezelve te breed schijnt. Op de basis des grooten teens des linker voets is een likdoren.
De huid. - Zoo volstrekt droog en zoo geheel van zweet beroofd is de huid van dit zeldzaam levend wezen, dat dezelve volkomen gelijk is aan parkement, en hij nooit uitwasemt.
Zijne lengte, gewigt en ouderdom. - Seurat is 5 voet 7½ duim (Eng.) lang, en de lengte der uiteinden is evenredig aan de lengte zijns ligchaams. Hij weegt 78 pond, (omtrent 36 Nederl.) Hij is thans, gelijk gezegd is, 28 jaren oud; het tijdperk, waarin de man zijne grootste volkomenheid en kracht heeft bereikt.
Zijn gang. - Wanneer hij ter kamer intreedt, wordt de aanschouwer getroffen door de moeijelijkheid van zijnen gang; want hij heeft weinig of geen vermogen, om zijne ledematen in beweging te brengen. Dr. wood vergelijkt zijnen stap met dien van een paard, dat op ééns in den draf wordt gestuit, en beschrijft denzelven, door dien te vergelijken bij de onvaste pogingen van een kind, dat begint te loopen. Wij weten het insgelijks niet beter uit te drukken, hoewel het ons niet voldoet; want de gang van seurat is eigenlijk met niets te vergelijken, wat wij ooit gezien hebben; er bestaat misschien niets dergelijks in de natuur; het is onbeschrijfbaar treffend en naar.
Zijne gezondheid. - Van het vroegste tijdperk zijner kindschheid af, is zijne gezondheid bestendig goed geweest, behoudens de gewone ongesteldheden, waaraan kinderen onderworpen zijn, eenen aanval van het zijdewee, en eene leverkwaal, aan welke hij ongeveer vijf jaren geleden sukkelde. Tegenwoordig is hij volkomen vrij van eenig ligchamelijk ongemak.
Dus hebben wij dan getracht onze Lezers een eenigzins uitgewerkt verslag te geven van dit onbegrijpelijk, onbeschrijfbaar, onvergelijkelijk wezen, thans te Londen het voor-
{==722==} {>>pagina-aanduiding<<}
werp der verbazing van allen, die hem beschouwen. Hij wordt vertoond in een' ontblooten staat, uitgezonderd alleen eene smalle u tgesneden schort om de lenden; en ook deze wordt gereedelijk weggenomen ten verzoeke van eenig wetenschappelijk navorscher. Hij luistert met aandacht, en beantwoordt alle vragen, hem gedaan, zonder eenige achterhoudendheid. Hij praat met levendigheid; maar schijnt afgemat, wanneer dit langer duurt dan eenige minuten. Hij is, bij zijne overvaart, volstrekt niet zeeziek geweest; hetwelk ook gewis zijn leven in groot gevaar zou gebragt hebben. Hij is een hartstogtelijk beminnaar van muzijk, en zingt eenige liedjes van zijn land. Zijne stem is zwak, maar in 't geheel niet onaangenaam. Wanneer hij spreekt, en nog meer wanneer hij zingt, is de klopping van het hart ten sterkste blijkbaar, en de beweging aan den hals zeer in het oog vallende. Hij is uiterst gevoelig; waardoor, wanneer men de huid ter linker zijde aanraakt, de omringende oppervlakte des ligchaams aanstonds eene rilling ondergaat. Zijne gewone hoeveelheid spijs is van twee tot drie oncen per dag (*). Zijn drank bestaat uit wijn met water, en porter, hetwelk hij slurpt; want, zoo hij eene teug dronk, zou hem dit, naar alle waarschijnlijkheid, doen stikken, dewijl de buitengewone gesteldheid der ribben en van het borstbeen hem belet naar eisch te slikken. In seurat is het borstbeen zeer plat, alsof het binnenwaarts naar de rugwervelen was gedrongen; terwijl bij welgevormde personen dit been eenigzins bolrond naar buiten en naar binnen hol is, dus juist het tegengestelde; inderdaad het strekt zich zoo ver binnenwaarts uit bij seurat, dat er naauwelijks van 1½ tot 2 duim tusschen hetzelve en de tegenover liggende wervelen overblijft; weshalve hij genoodzaakt is, zijne spijs zeer fijn te kaauwen, en zijnen drank te slurpen, in stede van

{==723==} {>>pagina-aanduiding<<}
te drinken. Eenigen voegen er bij, dat het aan de platheid van het borstbeen en de buitengewone gesteldheid der ribben is toe te schrijven, dat het hart niet op zijne natuurlijke plaats wordt gevonden, daar deszelfs klopping, in plaats van achter de 3, 4 en 5de rib, wordt waargenomen zeer laag nederwaarts achter de 7, 8 en 9de, in de rigting der linker onderbuiksstreek. Zijne spijsvertering is goed, en zijne ontlastingen zijn geregeld. Zijn slaap is, over het geheel, diep en gezond; dikwijls droomt hij, maar over onderwerpen van woeligen aard, nooit van iets, in verband staande met zijn eigen ongelukkig lot. Dr. wood berigt ons echter, dat hij van tijd tot tijd gekweld wordt van de nachtmerrie, en dat seurat slaapt tusschen zijnen vader en zijne stiefmoeder, een van welke alsdan terstond dien kwaden geest verdrijft, door hem zachtelijk te bewegen, wanneer het bloed deszelfs natuurlijken loop hervat, en hem vergunt, zijn ellendig leven te verpoozen, en rond te zweven in de denkbeeldige wereld. - Hij verduurt de uitwerkselen van hitte en koude gelijk andere menschen, en heeft geene meer dan gewone kleeding noodig.
Het allerongunstigst gezigtpunt, waarin zich seurat vertoont, is van ter zijde, met opgehevene armen. In deze houding schijnt hij alles behalve een mensch te zijn; het is een verschrikkelijk iets! De doodgelijke omtrek des ganschen ligchaams, het spookachtige der ribben, de ingevallen onderbuik en de uitspringende achterdeelen vertoonen een voorwerp, onvergelijkbaar in de menschensoort. In deze houding is hij eene levende figuur van de cijfer 3.
Volgens getuigenis van zijnen vader, hebben de Leden van de Fransche Faculteit hem met zoo veel ongevoeligheid en onkieschheid, in het betasten en zelfs knijpen, bejegend, dat hij weigerde zich aan hen te vertoonen, ja ten laatste zulk eenen afkeer kreeg van zijne Hooggeleerde landgenooten, dat hij zich in 't geheel niet meer wilde laten bezien.
Een Geneeskundige heeft ons verzekerd, dat, wanneer, bij donker, een kaarslicht achter zijnen onderbuik geplaatst wordt, hij doorschijnend is, en schier alles van binnen duidelijk kan worden waargenomen.
Wanneer de nieuwsgierigheid des aanschouwers bevredigd is, en hij den schok van het eerste gezigt heeft doorgestaan, maakt zich het diepste medelijden meester van elk gevoelig en nadenkend gemoed; want dit arm schepsel is zoo goed als

{==724==} {>>pagina-aanduiding<<}
uitgesloten van allen aandeel in de genietingen des levens, en als gedoemd tot eenen staat van levenden dood!
Wij hebben, in den loop van ons leven, vreemde tooneelen, vreemde dingen, vreemde dieren en vreemde menschen gezien; wij hebben mannen en vrouwen gezien, buitengewone kracht, behendigheid enz. uitoefenende; wij hebben vuur- en glas-eters, koper- en ijzer-kaauwers, vlas- en steen-slokkers gezien; wij hebben reuzen, reuzinnen en dwergen, vrouwen met twee aangezigten en mannen met drie handen gezien; wij hebben nog onlangs, op de kermis, een kind gezien met twee hoofden, vier armen en vier beenen; wij hebben menschen gezien, die voorgaven zonder voedsel te leven, en zulken, die eene gans, of een' kalkoen, of een' schapenbout, of een lam, op ééns, konden orberen; wij hebben jongens en meisjes gezien, schrijvende, teekenende en schilderende zonder armen, en anderen, knipsels makende en pistolen afschietende met hunne teenen; wij hebben blinden gezien, die uurwerken en horlogies vervaardigden, en anderen, die piano's, harpen en werktuigen herstelden; wij hebben, kortom, vele andere zeer vreemde vertooningen aanschouwd; - maar nimmer hebben wij iets gezien, waardig om vergeleken te worden met claude ambroise seurat, het levend menschelijk Geraamte!

Levensschets van M.A. Pictet.

(Vervolg en slot van bl. 690.)

Ten einde de studie der Meteorologie, welke altijd eene zijner geliefkoosde geweest was, te bevorderen, vergenoegde zich pictet niet alleen met zijne onderscheidene Correspondenten aan te moedigen, om, nevens hem, vergelijkende waarnemingen te doen met de meer volmaakte werktuigen, welke thans in gebruik zijn; hij zette Observatoriums op de hoogste bergen van Europa, plaatste zelf, vóór eenige jaren, in het klooster op den grooten St. Bernard, weêrkundige werktuigen, waarvan hij de zorg aan de monniken, die hetzelve bewonen, toevertrouwde, en welker waarnemingen elke maand in de Bibliothèque universelle openbaar gemaakt worden. Na een bezoek bij deze vrome menschen, en getroffen door de gestrengheid van hunnen langen winter, bragt hij het plan ten uitvoer, om hunne woning

{==t.o. 724==} {>>pagina-aanduiding<<}


{== afbeelding 
	==} {>>afbeelding<<}
    


{==725==} {>>pagina-aanduiding<<}
warmer en bij gevolg gezonder te maken. Met dit oogmerk plaatste hij eerst in de Bibliothèque universelle (T. 15, p. 238) den brief, welken de Heer parrot, Hoogleeraar in de Natuurkunde te Dorpat, bij deze gelegenheid aan gilbert schreef, en welken deze in zijne Annalen der Physik bekend gemaakt had; vervolgens beriep hij zich op de edelmoedigheid van Europa, en hij slaagde zoo wèl in het schilderen van de behoefte en het lijden dezer achtingwaardige menschen, dat hij hun toereikende gelden kon verschaffen, niet alleen om zich kagchels en buizen ter verwarming aan te schaffen, maar ook om hun gesticht te herstellen en te vergrooten. Hij had zelfs het plan gevormd, om een weêrkundig Observatorium op den Etna, als het zuidelijkste punt van Europa, op te rigten, en was reeds in 1820 vertrokken, om deze onderneming te bewerkstelligen, welke hem zeer belangrijke uitkomsten voorspelde. Opgehouden door de staatkundige verdeeldheden, welke toen in Italië plaats hadden, bragt hij den winter te Florence door, altijd te vergeefs het oogenblik afwachtende, waarop hij naar Palermo zoude kunnen vertrekken. Maar hij wist zijn verblijf in Italië ten nutte aan te wenden; hij maakte kennis met de beroemdste Natuurkundigen van Toskane, met welke hij proeven deed, waarvan eenigen geplaatst zijn in de Bibliothèque universelle voor 1821, (T. 16, p. 176, 286 en 296; T. 17, p. 25.) Overal, waar hij eenigen tijd bleef, schiep hij zich, als 't ware, tijdelijke vereenigingen, waarvan hij de ziel was, en in welke hij talrijke waarnemingen mededeelde.
Hij hield zich onvermoeid bezig met alles, wat betrekking had op de Geodesie en de metingen met den barometer, en in onze stad, of in derzelver nabuurschap, had er niets van dien aard plaats, waaraan hij geen werkzaam deel nam. Hij gaf eene Verhandeling in het licht over het voordeel, om eenen meridiaan en parallelboog te meten, welke Genève tot snijpunt had. (Deze Verhandeling, geplaatst in het 81ste Deel der Philosophical Transactions, gaf, meen ik, aanleiding, dat de Heer pictet bij de Koninklijke Maatschappij te Londen als Lid werd aangenomen. Men vindt in de Reizen naar de Alpen van de saussure een kaartje van de omstreken van den Montblanc, getrokken uit eene grootere kaart, welke het meer van Genève met de omringende landen bevat, en welke nooit in het licht verschenen is. Hij had eene kleine zaktafel van Logarithmen gemaakt, met behulp

{==726==} {>>pagina-aanduiding<<}
van welke en van eenen barometer, die hij op zijne reizen als Inspecteur der Universiteit altijd bij zich had, hij een groot gedeelte der wegen van Frankrijk waterpaste. Hij bragt uit Engeland mede, en bood het Instituut, waarvan hij Correspondent was, een' authentieken standaard der Engelsche maten aan, welke door den beroemden troughton gemaakt was; en deze geleerde vergadering benoemde eene Commissie, om deszelfs ware verhouding met den mètre te bepalen. (Bibl. Brit. Sc. et A., T. 19, p. 109.) Hij stelde een levendig belang in de groote werkzaamheden, welke in onderscheidene tijdvakken ten opzigte der meridiaanmeting plaats hadden, en trachtte op verschillende wijzen ons Observatorium aan den grooten schakel van driehoeken te binden, welke Frankrijk en de naburige Landen bedekte. Hij hielp zelfs in 1822 bij de waarneming der Vuursignalen, welke op den berg Colombier boven Seyssel gegeven werden, en welke, onder het bestuur van den Heer carlini, gediend hebben, om dit Observatorium aan die van Milaan en Parijs te verbinden (Bibl. univ. Sc. et A., T. 21, p. 106); want te midden van alle zijne andere bezigheden droeg hij veel zorg voor deze inrigting, waarvan het bestuur hem sedert den dood van den Heer mallet was toevertrouwd; hij verbeterde en vermeerderde derzelver werktuigen, bezigtigde haar elken dag, bragt er dikwijls een gedeelte van den nacht door, en, toen onze Akademie, vóór eenige jaren, den Heer alfred gautier tot Hoogleeraar in de Sterrekunde benoemde, beijverde hij zich, om met hem allerlei soort van waarnemingen te doen, en hem te geleiden in eene kunst, waarin hij door zijne
natuurlijke bekwaamheid en lange praktijk uitmuntte.
Hij had door zijne verschillende werken zulk eene vermaardheid verkregen, dat alle vreemdelingen, welke Zwitserland bezochten, hem gaarne wilden zien; hij hield bij hen de eer van onze stad met eene innemende beleefdheid op; hij toonde hun onze onderscheidene gestichten; hij leerde hun onze kunstenaars en onze inrigtingen kennen, en, door zijn gul onthaal en de aanlokkelijkheden van zijne altijd schrandere en afwisselende gesprekken, won hij onfeilbaar hunne genegenheid en achting. In deze zijne taak, welke hem nimmer lastig toescheen, werd hij bijgestaan door de onderscheidene leden van zijn talrijk huisgezin, welke allen vermaak schepten hem daarin behulpzaam te zijn.

{==727==} {>>pagina-aanduiding<<}

Dit achtingwaardig huisgezin was voor pictet eene bron van onuitputtelijke geneugten. Elk oogenblik van den dag, dat hij kon uitsparen, was hij bij zijne kinderen en kindskinderen, welke in dezelfde woning te zamen waren, en sprak met hen op eene beminnelijke, zachte, treffende wijze. Begaafd met eene gelukkige inborst, en met eene vrolijkheid, welke hem nimmer verliet, zag hij altijd de dingen van de goede zijde, en wist er altijd partij van te trekken. Hij bezat de kunst, om aan zijne gesprekken bestendig nieuwe aantrekkelijkheid te geven, het zij door belangrijke en op eene schrandere wijze voorgestelde verhalen, het zij door plannen of proeven, die hij bedacht, en die hij altijd naar de vatbaarheid der hoorders wist in te rigten, met eene levendigheid van geest en aangenaamheid van uitdrukking, welke hem bijzonder eigen waren.
Wanneer hij in eene vergadering was, waar iets te overwegen viel, gaf hij zijne meening altijd op eene duidelijke en beknopte wijze te kennen, en als hij dezelve geuit had, verdedigde hij die zelden, maar wijzigde die gaarne naar die van anderen; en nimmer was hij gelukkiger, dan wanneer hij de verschillende gevoelens vereenigd had. Nooit heb ik hem aan iemand harde en onheusche woorden hooren toevoegen, en nooit heb ik hem in eenige ongeduldige beweging gezien. Wanneer hij in eenigen wetenschappelijken redetwist was, gaf hij zijnen tegenstrever schielijk toe, eerder om het geschil te doen eindigen, dan uit gevoel van ongelijk. Wanneer men hem onaangename en ongepaste voorstellen deed, boog hij het hoofd neder, zonder iets te antwoorden, en zonder eenig uitwendig teeken van afkeuring te geven. Nooit bleef dezer verhevene ziel de gedachte van eenige beleediging bij, en nooit stoorde gebrek aan beleefdheid of onvoegzame bejegeningen zijne rust. Ook had hij nooit eenigen vijand, en was altijd omringd door zulken, welke hem bewijzen van achting en welwillendheid gaven. De leefwijs, welke hij had aangenomen, en de overgroote menigte van zijne bezigheden, beletteden hem, veel van die soort van betrekkingen te maken, in welke men den tijd doorbrengt zonder bepaald nut of doel; maar had men hem belangrijke zaken mede te deelen, hem om eenigen dienst of aanbeveling te vragen, dan was hem niets te veel, hij had dan zijnen tijd veil, hij schreef brieven, stelde zijne talrijke vrienden, die hij buitenslands had, te werk; en wanneer hij niet slaagde, was hij daarover

{==728==} {>>pagina-aanduiding<<}
zeer gevoelig. Hoe vele diensten van deze soort heeft hij niet bewezen! Hoe vele mannen zijn hem voordeelige en eervolle posten of een goed bestaan verschuldigd! Kan men zijne natuurgenooten hartelijker beminnen, en hun betere en zekerder blijken van genegenheid geven?
Zijn Godsdienst bestond hoofdzakelijk in het naauwkeurig vervullen zijner pligten, eenvoudig en zedig te leven, en edelmoedige opofferingen voor anderen te doen. Hij hechtte groote waarde aan de belijdenis van het Christendom, zoo als hetzelve in onze Kerk onderwezen wordt; en, zonder zich ooit met godgeleerde geschillen in te laten, schreef hij echter aan den Methodist drummond, om zich te beklagen over de onvoegelijke uitdrukkingen, welke hij tegen onze Kerk gerigt had. Hij juichte met zijn geheele hart de groote onderneming der Bijbelgenootschappen toe, waarvan hij meermalen in zijn tijdschrift verslag deed, en ontving altijd met eene levendige genegenheid de achtingwaardige leden der verschillende Christengezindheden, zoo als macauley en allen, welke Europa doorreisden, om hetzelve zedelijker en godsdienstiger te maken. Zelfs was hij, zoo lang hij leefde, Secretaris van ons Bijbelgenootschap, waarin hij dikwijls omstandige berigten gaf over het werk en het welgelukken van het groote Engelsche. Eindelijk nog woonde hij met naauwgezetheid den openbaren Eerdienst bij, voornamelijk onze Catechizatiën; het vermaakte hem, daar den voortgang na te gaan van het godsdienstig gezang, waarover hij een uitnemend regter was, en het aanschouwen van de jeugd, welke voor het aangezigt des Heeren verzameld was, was een wellust voor zijn hart.
Maar de deugd, welke hij het standvastigst beoefende, was liefderijke mededeelzaamheid. Men kan letterlijk zeggen, dat, met uitzondering van zijne natuurkundige werktuigen, waaraan hij sterk gehecht was, hij niets bezat, dat hij niet gereed was met anderen te deelen. Nooit heb ik hem eenen dienst zien weigeren, wanneer hij dacht, dien te zullen kunnen bewijzen. In alle Genootschappen, waar hij voorzat, of waarvan hij lid was, nam hij alle Commissiën aan, en alle rapporten en onderzoek op zich. Hij kwam het eerst en vertrok het laatst, hoewel hij gewoonlijk druk met bezigheden bezet was. In dien tijd zelfs, toen hij slechts het noodige had om van te leven, vond men zijnen naam altijd aan het hoofd der inschrijvingen, strekkende om eenige inrigting

{==729==} {>>pagina-aanduiding<<}
te bevorderen, of eenen ongelukkigen kunstenaar te helpen. De sommen, welke hij op die wijze uitgaf, waren aanzienlijk; want hij werd mededeelzamer, naar mate zijne omstandigheden verbeterden, en hij het einde zijns levens naderde; hij beperkte zijne gaven niet tot kunstenaars en derzelver ondernemingen, maar strekte dezelve tot alle ongelukkigen uit, daar hij eene menigte armen had, welke hij geregelde en dikwijls zeer milde aalmoezen gaf.
Het is klaar, dat deze wijze van leven hem geene groote rijkdommen kon doen verzamelen, hetgeen zeker eene verkeerdheid is in deze Eeuw, waarin men dezelve zoo zeer waardeert; maar wie zoude hem daarom kunnen laken, of beweren, dat zijn voorbeeld vele navolgers zal vinden? Het gros der menschen plaatst zijne middelen in de publieke fondsen, in buitenplaatsen of kostbare meubelen. Pictet heeft dezelve anders geplaatst; zijne medeburgers zullen altijd zijne nagedachtenis in eere houden, en zijn huisgezin, in plaats van daarover eenig verdriet te gevoelen, zal zich daarop altijd kunnen verhoovaardigen.
Men begrijpt, dat hij, volgens zijne aangenomene grondbeginselen, zich weinig met staatkundige twisten bemoeide, vooral sedert zijn vaderland deszelfs onafhankelijkheid herkregen had. De regel van zijn gedrag onder elken Regeringsvorm was, al het mogelijke goed te doen, door deszelfs inrigtingen te helpen verbeteren, door licht en godsdienstige gevoelens te helpen verspreiden, door het bevorderen van het geluk der mindere klassen, en door aan de hoogere eene zucht naar algemeene achting in te boezemen. Hij wilde zich de eer niet toeëigenen, eenen tak van wetenschap geschapen of uitgebreid te hebben, maar dong steeds naar die van nuttig te zijn; en men kan zeggen, dat hij zijn oogmerk ten volle bereikt heeft, daar zijn geheele leven hieraan was toegewijd. Op verre na heb ik alle de algemeene en bijzondere diensten niet opgeteld, welke hij aan onze fabrijk, aan onze huishoudelijke kunsten en aan ons wetenschappelijk en godsdienstig onderwijs bewezen heeft. Wat zoude het zijn, indien ik, mij uit dezen naauweren kring verwijderende, hem beschouwde, hetzij in betrekking tot onze Bondgenooten, hetzij in betrekking tot vreemden, en bij die schilderij dat zedelijk, godsdienstig en wetenschappelijk onderwijs voegde, dat zijn tijdschrift gedurende dertig jaren door verschillende deelen van Europa verspreid heeft! Hetgeen hem bovenal

{==730==} {>>pagina-aanduiding<<}
onderscheidde, was eene groote zuiverheid van gevoel, en, indien ik mij dus mag uitdrukken, eene uitgezochte zedelijkheid; hij beminde alles, wat zuiver en eenvoudig was; hij hechtte zich aan den man, bij wien hij lust voor zijn vak, liefde tot het goede, of zucht tot pligtsbetrachting ontwaarde; hij schiep dan vermaak, hem aan te moedigen, en hem treffende blijken van zijne genegenheid te geven. Hij had zelf eene opregte zedigheid, die zich in geheel zijn gedrag kenbaar maakte; hij vermeed zorgvuldig alle loftuitingen, en men kon zien, dat het hem onaangenaam was, dezelve te ontvangen. Nooit heb ik hem over zichzelven hooren spreken, zijne goede daden hooren ophalen, of anderen bezig houden met hetgeen hem aanging. Zijn geluk was het, zich te doen vergeten, indien ik mij zoo mag uitdrukken. Een treffend voorbeeld van hetgeen ik hier bijbreng kan men zien in die stukken van de Bibliothèque universelle, welke op de wetenschappen betrekking hebben, en vooral in die, welke hij heeft opgesteld.
Reeds vroeg maakte hij eene verzameling van mineralogische voorwerpen, welke voornamelijk de rotssoorten van onze bergen bevatte, zoo als die door de saussure beschreven zijn, en welke hij van tijd tot tijd op zijne onderscheidene reizen vermeerderde. Hij hechtte echter nog meer waarde aan zijne verzameling van werktuigen voor de proef ondervindelijke Natuurkunde, welke hij uit zijne overwinst aankocht en nog steeds vergrootte. (Onze stad is in het bezit derzelve gekomen, en heeft ze in een lokaal geplaatst, dat geschikt is voor het geven van lessen in de proefondervindelijke Natuurkunde, welke geregeld behoorden plaats te hebben.) Hij gebruikte dezelve om publieke lessen te geven, welke altijd sterk bezocht werden, en om welke men hem met veel aandrang verzocht, dewijl hij zich daar in al zijne voortreffelijkheid vertoonde. Hij had inderdaad zulk eene duidelijkheid, bevalligheid van uitdrukking, geschiktheid om duisterheden op te klaren, hinderpalen uit den weg te ruimen, en voor de onwetendsten zelve de verschillende onderwerpen, waarmede hij zich bezig hield, verstaanbaar te maken, dat elk hem verliet met de overtuiging, dat hij het gehoorde begrepen en iets geleerd had. Vooral muntte hij uit in de moeijelijke kunst om de proeven in gereedheid te brengen en dezelve te doen gelukken, en nooit heeft hem iemand overtroffen in de beschrijving van eenig zamengesteld

{==731==} {>>pagina-aanduiding<<}
werktuig. Hij schepte vermaak in deze openbare lessen, hoewel zij voor zijne gezondheid nadeelig waren, dewijl zij hem te zeer bezig hielden en te veel inspanning vorderden.
Hij zelf woonde geregeld de lessen bij, welke zijne ambtgenooten gaven, en deed dit met zulk eenen ijver, dat hij niet alleen nooit wegbleef, maar er altijd aanteekeningen maakte, hetzij om dezelve over te schrijven, hetzij om zich belangrijke zaken naderhand weder te herinneren. Alles, wat hij deed, deed hij altijd met denzelfden ijver. Nooit deed hij eene reis of togtje, zonder er een journaal van te houden, en onder zijne papieren zijn vele stukken van die soort, welke des te kostbaarder moeten geacht worden, daar zij met natuurlijkheid en opmerkelijke oorspronkelijkheid zijn geschreven. Men kan daarvan oordeelen uit eene driemaandsche reis in Engeland, Schotland en Ierland, welke hij in vorm van brieven aan zijne medeärbeiders geschreven heeft, en welke ook nog afzonderlijk gedrukt is.
Dusdanig was deze zeldzame man, die tot geluk en sieraad van zijn land geboren scheen. De Voorzienigheid had hem in den hoogsten graad met gaven bedeeld, welke Zij het gros der menschen slechts met mate schenkt. Eene voortreffelijke gezondheid, sterkte van ligchaam en geest, eene edele en voorkomende houding, onvermoeide werkzaamheid, eene zachte en vrolijke gemoedsgesteldheid, vast karakter, aangename talenten, een voortreffelijk hart, dit alles had hij ontvangen; en wanneer men hem zag en hoorde, dan vroeg men zich, welke vermogens of hoedanigheden de natuur hem geweigerd had. Hij kende de meeste levende talen, en had het Hoogduitsch nog in gevorderden leeftijd aangeleerd. Hij was Letterkundige, Toonkunstenaar, Sterrekundige, Mineralogist, Natuurkundige, en uitmuntend Schrijver. Hij had daarenboven eene gemakkelijkheid om te bevatten en te werken, welke hem in staat stelde, om schielijk het grootste en moeijelijkste werk te verrigten. Hij bezat in de hoogste mate hetgeen ik het werkdadig en verstandelijk leven (vie active et intellectuelle) zoude noemen, en hij deed in éénen dag meer, dan anderen in eene geheele week. Hij sliep weinig, en wanneer hij zulks verkoos; men vond hem elk uur, elk oogenblik gereed. Hij was, gedurende vijftig jaren, de ziel van alle onze verbeteringen in de Kunsten, in de Scholen, in de Huishoudkunde, in menschlievende Inrigtingen, en natuurlijk dus ook is zijn naam verbonden aan al het goede,

{==732==} {>>pagina-aanduiding<<}
wat in dit tijdperk heeft plaats gehad. Ook was de dag waarop men hem de laatste eer bewezen heeft, een dag van algemeenen rouw. De inwoners van Genève van alle rangen kwamen, om hem het laatste bewijs van hunne eerbiedige genegenheid te geven; en hunne bedrukte houding gaf genoegzaam te kennen, wat er in hun hart omging. Zijn leven was gelukkig, zoo gelukkig ten minste, als dit hier op aarde zijn kan; want, uitgezonderd het verlies van zijne Echtgenoote, eene voortreffelijke vrouw, welke hij spoedig verloor, en het latere van zijnen beroemden Broeder, ondervond hij geen ernstig verdriet, noch eenig harteleed. (Zoo hij nog eenige weken geleefd had, zoude hij getuige geweest zijn van een droevig voorval, hetwelk hem sterk zoude getroffen hebben, te weten den dood van een' zijner Kleinzonen, die het eervolle slagtoffer werd van zijnen ijver, om den voortgang van eenen verschrikkelijken brand te stuiten.) Want ik noem dit niet het verlies van zijne middelen, dat hem nooit eenig verdriet veroorzaakte. Hij zag zijne drie Dochteren en derzelver kinderen opgroeijen, welke voor zijn hart eene altijd vloeijende bron van geneugten waren, en welke hem dikwijls in zijnen arbeid geholpen hebben. Hij werd gezocht door iedereen, behaagde elk, werd heusch ontvangen, waar hij zich ook vertoonde, en wist zich overal aangenaam onderhoud en bezigheid te verschaffen. Daar hij niets vorderde, geene eerzucht had, en door geen gevoel van ijdelheid of eigenliefde gedreven werd, trok hij van de zamenleving alle de voordeelen, welke zij geven kan, en bevond zich daar altijd wèl bij.
Deze man, die nooit had moeten sterven, heeft zijne eervolle loopbaan geëindigd op het oogenblik, dat hij lessen over de proefondervindelijke Natuurkunde gaf, welke door eene groote schaar van toehoorders bijgewoond werden. Zijne physieke krachten begonnen reeds te verzwakken, en hij beklaagde zich, dat hij zijn veelvuldig werk niet meer naar behooren konde verrigten, toen de dood van zijnen Broeder eene verslagenheid bij hem te weeg bragt, waarvan de gevolgen maar al te noodlottig geweest zijn. Hij is niet meer, en elken dag zoeken wij hem vergeefs in de vergaderingen, welke hij door zijne tegenwoordigheid versierde, waar wij zijne zoo bekende en zoo welluidende stem nog meenen te hooren. Wij, die sedert veertig jaren gewoon waren zijne gedachten op te zamelen en de beminnelijke uitboezemingen van zijn

{==733==} {>>pagina-aanduiding<<}
hart te ontvangen, voor wie hij alle plaatsen versierde, waar hij zich bevond, en die altijd van zijne welwillende genegenheid verzekerd waren, wij zullen elken dag meer de grootheid van ons verlies gevoelen. Wij zullen hem op deze aarde niet wedervinden, dan in zijne talrijke geschriften en in de steeds blijvende sporen van zijne weldaden. Maar wij zullen hem ons voorstellen als beschouwer der wonderen eener voor hem opengelegde Natuur, welker roem hij steeds met zoo veel lust en ijver predikte, en wij zullen in de hoop leven van eens tot hem te komen. Mogt zijn voortreffelijk voorbeeld voor ons vaderland niet verloren zijn, en mogt vooral de jeugd hem tot modèl nemen, in zijne zedigheid, in zijne liefde tot het goede, in zijnen lust tot den arbeid, en in zijne toegenegene welwillendheid!

carus post genitis.




Konstantijn Mazzo.

Konstantijn mazzo was een van die dappere Hellenen, die, waardig de voetstappen hunner voorvaderen te drukken, lijf en goed veil hebben, om, wanneer de nood het vordert, dezelve, voor vaderland, altaren, dierbare betrekkingen en roem, met de grootste onversaagdheid op te offeren. Hij werd in den jare 1801 te Athene van niet onaanzienlijke ouders geboren, die al hunne vlijt aanwendden, om hunnen eenigen zoon tot ware menschelijke gevoelens en deugd op te leiden. Zijne eerste jaren besteedde hij in het beoefenen der tot zijne volgende bestemming voorbereidende wetenschappen. Vooral ook beoefende hij, in ledige uren, de geschiedenis van Griekenland; en hoe werd zijne ziel geschokt bij het vernemen van deszelfs voormalige grootheid, die thans geheel vernietigd was! Eene ijskoude huivering beving hem, als hij nu zijne geloofsgenooten onder den ijzeren schepter der dwingelandij zag bukken in die zelfde stad, waarin Griekenlands roem voorheen ten toppunt gestegen was. Dan ook zonk hij diep aangedaan neder, en smeekte God vurig om verlossing.
In den ouderdom van 18 jaren verliet hij zijne geboorteplaats, ten einde zich in Duitschland op de Geneeskunde toe te leggen, waarna hij de vruchten zijner studiën in zijne vaderstad hoopte in te oogsten.

{==734==} {>>pagina-aanduiding<<}

Uit deze zijne werkzaamheden werd hij echter gerukt door den opstand zijner landgenooten tegen de hemeltergende dwingelandij der Turken. Naauwelijks verneemt hij den nood zijner broederen, of hij ijlt naar zijn vaderland, en schaart zich onder de vanen van ypsilanti. Bij iedere gelegenheid streed hij met de grootste onversaagdheid, en werd met roem en wonden overdekt. Doch, helaas! door de overmagt der toen zegevierende Muzelmannen uiteengedreven, zwierf hij met acht der zijnen, aan het grootste gebrek ter prooije, in het gebergte rond, tot dat een nieuwe opstand zijner landgenooten hem gelegenheid gaf, weder onder de vanen van het kruis en der vrijheid te strijden. Nu vocht hij nog met des te meer woede, en dreef, met afwisselend krijgsgeluk, de zijnen door zijnen voorgang aansporende, den wreeden vijand op de vlugt. Om zijne bekwaamheden geroemd, werd hij weldra tot Bevelhebber eener kleine bende, die den vijand onophoudelijk in het gebergte moest verontrusten, verkozen; welken post hij met de dapperheid van eenen soldaat en met de schranderheid en het beleid van eenen Veldheer vervulde.
Eens 500 krijgsgevangenen met 70 der zijnen zullende transporteren, en begaan met het lot dezer ongelukkigen, liet hij hen, onder belofte van ondergeschiktheid, dewijl zij toen op het vlakke land marcheerden, ongeboeid loopen; doch bijna tot zijn verderf: na verloop van twee dagen werd hij met de zijnen door hen, op een gegeven teeken, aangegrepen; verscheidenen dezer trouweloozen klieft hij zelf den kop; maar, voor de overmagt moetende zwichten, wijkt hij al vechtende; reeds zag hij 23 der zijnen ellendig omgebragt, terwijl zijne vijanden zich met de wapenen der gesneuvelden versterkten, en hem daardoor des te gevoeliger slagen toebragten; hierdoor aangemoedigd, vervolgen zij hem, in hope van hem gevangen te zullen nemen; slechts nog 15 der zijnen overhebbende, ontmoet hij, in dezen hoogen nood, eene stroopende bende Grieken, valt, zich met deze vereenigd hebbende, op de Turken aan, verslaat hen, en neemt de overigen gevangen. Doch hier kenschetste zich de ware held. Woedend in het gevecht, zachtmoedig na hetzelve, schenkt hij lijfsgenade aan hen, die hem zoo trouweloos behandeld hadden, en volbragt nu zijne zending. Nu ook in een' hoogeren rang geplaatst, leveren de Thermopylen een duurzaam gedenkteeken zijns roems op. Aldaar het indringen der Ongeloovigen zullende beletten, verdeelt hij zijn

{==735==} {>>pagina-aanduiding<<}
korps in twee deelen, plaatst het eene in de bergengte, terwijl hij met het andere, door den nacht begunstigd, den niets kwaads vermoedenden vijand overvalt. 27 Kanonnen, 45 ammunitiewagens, de krijgskas, eene menigte wapenen, krijgsgevangenen en roof vielen den overwinnaar in handen. Nu vervolgde hij het vlugtende leger van den Seraskier, en de veroverde wapenen, tot dusverre voor de dwingelandij gevoerd, werden nu gebruikt tot verlossing uit de slavernij.
Vervolgens streed hij, onder het opperbevel van maurocordato, op Morea, tegen ibrahim-Pacha, de zijnen voorgaande met zijne gewone dapperheid. Dood en verderf verspreidde hij rondom zich; doch werd eindelijk door eenen sabelhouw, die hem de linkerhand wegnam, gekwetst. Dit deed echter zijnen moed niet verslaauwen, maar denzelven des te meer ontbranden; hij hief de bebloede stomp omhoog, en, dezelve aan de zijnen vertoonende, valt hij weder, met den uitroep: ‘Volgt mij!’ met nog grootere woede op de Turken aan, zoodat menige Muzelman zijn laatste levensuur aan hem te wijten had. Op een' hoop gesneuvelde vijanden staande, wordt hij door een' pistoolkogel getroffen, en zijgt stervende, onder den uitroep: ‘Broeders, wreekt mijnen dood!’ op den nek zijner vijanden neder. Nog heviger werd de strijd nu hier ter plaatse, tot dat de vijand eindelijk voor de zegevierende Grieken moest onderdoen. Doodbleek, door zijne weenende vrienden omgeven, die zoo veel doenlijk zijne wonden verbonden, lag hij daar op dien zetel des schoonsten triomfs. Nog eenmaal slaat hij de oogen op. Zich meester van het slagveld en op de verslagene vijanden nederziende, reikt hij de omstanders de hand, en met eene zwakke stem zeggende: ‘Het is genoeg. Heer, zijt mijne ziel genadig!’ sluit hij voor eeuwig zijne oogen.

Utrecht, den 17 Oct. 1823.

j.a.m.





Het slagveld van Waterloo.

Door W.H. Warnsinck, Bz.

Daar zaten wij dan op het rijtuig, hetwelk ons van Brussel naar Namen zoude overvoeren; een toer voor éénen dag,

{==736==} {>>pagina-aanduiding<<}
indien men zich op den weg nergens ophoudt: dan, Waterloo en Quatrebras zouden bezocht worden, en hierom bepaalde zich, voor den eersten dag, de reis niet verder dan Genappe; dit liet ons genoegzame tijdruimte overig, om alles, zonder overhaasting, in oogenschouw te nemen.
Is 't vreemd, wanneer wij eene plaats zullen bezoeken, vermaard of beroemd in de geschiedenis onzes vaderlands, dat dan ons gemoed eene zekere eigenaardige stemming aanneemt, ons vatbaar makende voor die indrukken, welke de dadelijke aanschouwing bij ons zal verwekken? De weg, dien wij afleggen, het oord, dat wij doortrekken, al wat ons voorkomt, kleinigheden zelfs, alles bereidt ons, als het ware, voor tot de aanschouwing; de verbeelding wordt levendig, het gevoel opgewekt, de aandoenlijkheid verhoogd, en elke zenuw gespannen.
Voor hem, die Waterloo bezoekt, is, in het genoemd opzigt, het woud van Soignies eigenaardig geschikt, om de ziel tot plegtigen ernst te stemmen. De stilte van dit uitgestrekt bosch, deszelfs wijde omvang, de breede schaduwen der hoogopgaande stammen, het heilig donker op den achtergrond, het lied van den eenzamen vogel, die den schoonen herfstmorgen begroet, het vallen en ritselen der bladeren, zelfs de rookwolk, die de koolbrander hier en daar doet opgaan; alles, het ensemble, om mij van dit woord te bedienen, werkt en moet werken op het gevoel van den vrijen Nederlander, die de bedevaart naar Waterloo - dat tweede en grootere Nieuwpoort - onderneemt. Zoo toch was het met mij en de mijnen, en de achttiende Junij 1815 stond, in al zijne ontzetting, maar ook in al zijnen luister, voor onzen geest.
Het dorp en slagveld van Waterloo is sedert, en naar aanleiding van dien altijd gedenkwaardigen dag, zoo dikwerf beschreven, en wij vonden die beschrijving, doorgaans, met de plaatselijke gesteldheid zoo zeer overeenkomende, dat wij het niet noodzakelijk keuren te herzeggen, wat anderen vóór ons gezegd en geschreven hebben. Wij willen ons meer en hoofdzakelijk bij de indrukken bepalen, welke de aanschouwing van het beroemde slagveld in ons gemoed verwekt heeft.
Voor den beminnaar van schoone natuurtooneelen is het welligt verkieslijker, den omtrek van Waterloo te bezigtigen, wanneer de oogst nog niet is ingezameld, en het te veld staande koren, op een ongelijk, heuvelachtig terrein, de be-
{==737==} {>>pagina-aanduiding<<}
koorlijkste gezigten en verschieten moet opleveren. Voor ons gevoel is de stille herfst het juiste saizoen, waarin de Nederlander het slagveld van Waterloo bezoeken moet. Alles is dan daar zoo plegtig en eenzaam, en het schenkt iets eigenaardigs aan het tooneel, wanneer, hier en ginds, de eenvoudige landman, zijnen ploeg op den akker besturende, nu en dan den ploegstaart voelt stuiten op een of ander krijgstuig, hetwelk, verbroken en roestende, sedert tien jaren in den schoot der aarde rustte, en de beenderen der verslagenen bedekte. Indien men dan, bij die plegtige stilte der schepping, bij dat wegsterven der kwijnende natuur, zich den dag des strijds, in al zijn gewoel en verschrikking, voor den geest brengt, kan er wel niets meer contrasterends voor onze verbeelding en gewaarwordingen oestaan. Destijds woedden hier verwoesting en dood, te midden van het gedruisch eens ontzettenden veldslags; en nu - rust de natuur, zwijgt de schepping, en ademt de omtrek vrede.
Wanneer de kundige gids u van plek tot plek geleidt, en dan zegt: ‘Daar stond wellington.’ - ‘Hier, op deze hoogte, was de groote batterij der Geällieerden.’ - ‘Daar vocht ney.’ - ‘Hier viel de Garde.’ - ‘Ginds, dáár, in de verte, ziet gij de hoogte van Wavre.’ - ‘Langs dien weg kwam blucher.’ - ‘Op deze plaats zijn de lijken verbrand en voorts begraven.’ - ‘Dit is de pachthoeve la Haye sainte, welke, genomen en hernomen, in 't einde niets dan een' stapel gekwetsten en dooden vertoonde.’ Wanneer de gids u dit alles verhaalt, dan staan, op eens, alle de ijsselijkheden van eenen moorddadigen veldslag voor uwe verbeelding. Maar, wanneer hij, u eindelijk naar den straatweg geleidende, op eens stilstaat, en zegt: ‘Hier, op deze plaats, stond napoleon, toen hij, bij het naderen der Pruisen, eerst door hem voor het korps van grouchy aangezien, den laatsten wanhopigen aanval der Reserve kommandeerde,’ - dan wordt het u wonderlijk om het harte; dan is het, als stond de man des bloeds, dáár, nog voor u; dan ziet gij regts en links, achter- en voorwaarts, en het is u als een raadsel, dat de rots van St. Helena hem den geest zag geven: het zonderling contrast van het voorledene en het tegenwoordige wordt, op de velden van Waterloo, zoo bijzonder treffend en verbijsterend, dat ge alles als in een droomgezigt aanschouwt.
Gij begeeft u in de onaanzienlijke woning, la belle Al-
{==738==} {>>pagina-aanduiding<<}
liance, (wij aten eenige vruchten in de kamer, waar wellington en blucher, in den avond van den 18den, elkander als overwinnaars begroetten) en kunt het u niet verbeelden, dat deze begroeting aldaar eenmaal plaats had; gij meet het vertrek met uwe oogen, terwijl ge u in gedachten, over de gevolgen van deze zamenkomst, verliest, en onwillekeurig vergeten zoudt, den bewoner de weinige Brabandsche ortkens, voor uwe vertering, te betalen. - Een weinig verder, aan de linkerzijde van den weg, staat eene boerenwoning, waar napoleon den nacht vóór den slag doorbragt en - sliep. Men behoeft geen Dichter te zijn, om zich den slapenden napoleon, onder zulke omstandigheden, voor te stellen. Zijne tienduizenden lagen toen om hem gelegerd, vol van waan, hoogmoed en trots; en hemzelv', als overwinnaar van de Alpen en de Piramiden, van Marengo en Austerlitz, aan niets dan aan de overwinning te Mont Saint Jean denkende, zien wij insluimeren; hij slaapt - hij droomt - hij gebiedt den aanval, en de Engelschen vlugten; wellington en de Prins van Oranje zijn zijne krijgsgevangenen; hij is te Brussel, hij is te Laeken, hij is in den Haag en... te Amsterdam, - dan weêr op het Meiveld en in de Tuileries, - Weenen, Berlijn en Madrid openen hem de poorten, en hij ziet zich op eens in het Kremlin verplaatst; hij hoort ‘brand! brand!’ roepen, en midden in den rook is het hem, alsof de schim van den vermoorden enghien hem
wenkt; werktuigelijk wil hij zich de oogen bedekken, en - ontwaakt. Alles is stil om hem heen, en hij hoort niets dan het ‘qui vive!’ der schildwachten. ‘Morgen slaap ik te Laeken,’ zegt hij, en sluimert weêr in.
Op de plaats, waar de Prins van Oranje gekwetst werd, vervaardigt men thans eene aanzienlijk rijzende hoogte; boven op dezelve zal de Nederlandsche Leeuw, van gegoten ijzer, geplaatst worden, en op verren afstand zigtbaar zijn. De uitgravingen, ter bekoming van de noodige specie, zullen de gedaante van Mont Saint Jean veranderen; dan desonaangezien verwekt het denkbeeld, juist op die plaats een Monument te stichten, allen bijval: dat gedenkteeken zal van den heldenmoed onzer dapperen en van de zelfopoffering van onzen Kroonprins, de eeuwen door, getuigenis dragen.
Men moet het zich, bij de stille tooneelen van vrede en rust, die de velden van Waterloo, vooral in den herfst, opleveren, als 't ware opdringen, dat, hier ter plaatse, een-
{==739==} {>>pagina-aanduiding<<}
maal duizenden streden en duizenden vielen: dáár rusten nu de beenderen van allen, en rustig sluimeren zij den doodslaap, zij, die hier eens, met verachting van gevaar en dood, elkander den lauwer der overwinning, met eene grenzenlooze woede, betwisteden; hier rusten zij allen, en hooren de stem des drijvers niet meer. - Waterloo! uwe velden zagen eenmaal de beslissing van den grooten strijd der volken, en zwijgende liggen nu uwe akkers aan onze voeten; maar dat zwijgen is hier hooge welsprekendheid, welke, niet door het zintuig des gehoors, maar door het vaderlandlievend hart van den opregten Nederlander, de eeuwen door, verstaan zal worden.
Eindelijk verlaat men het oord des strijds en der zegepraal; want wil men, met het vallen van den avond, Genappe bereiken, dan behoort men zich te spoeden. Wij begaven ons dus ook weder in ons rijtuig; maar zagen zoo lang en zoo dikwerf om, tot dat wij het slagveld geheel uit het gezigt hadden verloren; - uit het gezigt, zeg ik, niet uit den geest; want wie eenmaal Waterloo zóó bezoekt, als wij het bezochten, dien staan deszelfs tafereelen onuitwischbaar voor den geest, en hij vergeet ze nooit.

Neen, nimmer zal ik u vergeten, 
U, nedrig Waterloo! tooneel van zulk een' slag! 
Altijd zal 't uur bij mij gezegend heeten, 
Toen ik voor 't eerst u zag. 
 
Hier streed de Dwingland; hier stond niets dan zegepralen 
Voor zijn gezigt, toen hij ten strijde vloog: 
Hij zag zich weêr door volken cijns betalen; 
Hij zag, dat weêr een wereld voor hem boog. 
 
Hij zag het; maar toen sprak de Heer der heeren: 
‘Niet verder, nietig werktuig van mijn' raad! 
Uw zegepraal zal thans in neêrlaag keeren; 
Thans naakt het uur, dat uw verdelging slaat.’ 
 
De Godsstem zweeg: het magtwoord was gesproken, 
En Neêrlands kroost ontgloeid voor heldenmoed en eer; 
De Dwingland viel; zijn schepter lag verbroken, 
En al zijn luister straalt niet meer. 
 
September, 1825. 



{==740==} {>>pagina-aanduiding<<}

Anastasia.

Eene ware Kloostergeschiedenis.

Op den weg van Sheffield naar Leeds ziet de reiziger een fraai gebouw op een' naburigen heuvel, hetwelk hem reeds op eenigen afstand als begroet. De met klimop bekleede torens, en de breede stroom, waarin dezelve wederkaatsen, leveren eene schoone landschapschilderij. Maar niet alleen de ligging des gebouws is het, die den blik des wandelaars boeit. Het werd de toevlugt van eenige Benedictijner-nonnen, die, tijdens de Omwenteling, Frankrijk ontvloden. Zij hadden geene betere keuze kunnen doen. De eenzaamheid van het oord en de omstreken van het gebouw geven aan het landschap eene zoo onbeschrijfbare uitdrukking van stilte en rust, dat elk aardsch gevoel, elke onheilige hartstogt bij den bezoeker tot zwijgen wordt gebragt. Achter het gebouw rijst statiglijk een digt woud op, en op eenigen afstand verheft zich de nederige kerktoren des naasten dorps uit het geboomte. Ik betrad het kerkhof. Te midden van het lange welige gras zag ik, nevens de eenvoudige grafsteenen der dorpelingen, de meer grootsche marmeren gedenkteekens der kleine katholieke gemeente. Derzelver regelmatigheid, het kruis op den top, de rosmarijn en de veldroos, waarmede zij omgeven zijn, vormen een fraai contrast met de omringende voorwerpen, en zetten aan het geheel een ongemeen schilderachtig voorkomen bij. Te midden van de doorgaans eenzelvige opschriften, trof mij het navolgende:

ANASTASIA,
zuster van de orde der benedictijnen,
21 jaren oud,
nieuwelinge 1813,
deed de gelofte 1814,
stierf 1815.

Terwijl ik op het graf eener zoo jeugdige kloosterlinge staarde, en in gissingen over hare geschiedenis en haar ongeluk mij verloor, zag ik een' man, die, zwaarmoedig en peinzend, op hetzelfde voorwerp zijne oogen scheen te rigten. Ik naderde hem, en ontving van hem het volgend verhaal, hetwelk ik thans zonder bedenken openbaar maak, daar de in hetzelve betrokkene personen niet meer in leven zijn.

{==741==} {>>pagina-aanduiding<<}

‘Toen het Engelsche leger, in den krijg op het Schiereiland, bij Lissabon gelegerd was, bezochten twee Officieren het klooster van St. Clara, waarin te dier tijd twee schoone zusters huisden, welke men door schandelijk bedrog verleid had tot het doen eener gelofte, die haar ellendig maakte. Hare welbekende geschiedenis trok de aandacht en belangstelling dier beide jonge mannen tot zich, en de schoonheid der zusteren wekte een teederder, maar min zuiver gevoel in hunne borst. Men vond middel, om elkander een- en andermaal te zien, en eindelijk deden de Officieren aan de ongelukkige slagtoffers den onbezonnen voorslag, haar naar Engeland weg te voeren, en daar zich met haar in den echt te verbinden. De jammerlijke staat des lands, zoo wel als haar eigen wanhopige toestand, deden het aanzoek gelukken. De Overste P. en zijn vriend T. waren beiden van eene aanzienlijke familie en rijk, en de arme zusters, constanze en ines, hielden hen voor mannen van eer. Weldra was het plan beraamd, dat de broeder van den Overste, die een zeilreê oorlogsschip kommandeerde, de beide nonnen aan boord nemen en naar Engeland brengen zou, werwaarts de twee Officiers haar zouden volgen, zoodra zij verlof hadden bekomen.
Eindelijk, na langdurige weifeling en zielestrijd, zagen de nonnen het afgesproken sein, dat het schip den volgenden dag onder zeil gaan, en hare vrienden om middernacht onder den westelijken kloostermuur haar zouden opwachten. Het angstig verbeide uur was gekomen. De baai lag helder en blaauw in den zomer-maneschijn. De boot des oorlogschips hield, met bekleede riemen, op eenigen afstand van den oever, en klaar zag men de grijze kloostermuren door het digte loof der linden, die hetzelve beschaduwden. Naauwelijks was het uur geslagen, of eene vrouwelijke gedaante vertoonde zich op den muur. “Zij is mijn!” riep P., toen de kloekhartige constanze, om hare zuster te bemoedigen, het eerst langs de touwladder afdaalde. Ines wilde haar volgen; maar, door een noodlottig toeval, week de ladder zijwaarts uit; zij wankelde, struikelde, en, toen zij zich aan een' stutpaal des muurs poogde vast te houden, stortte zij in den kloostertuin neder. Haar gil en de onwillekeurige uitroep van T. wekten de kloosterlingen, die terstond toeschoten, en weldra het in onmagt liggende meisje vonden. T. werd als met geweld voortgesleept; terwijl men constanze naar het schip voerde, dat haar naar Engeland bragt. Kort daarop

{==742==} {>>pagina-aanduiding<<}
kwam haar minnaar, maar - slechts als minnaar. Trouweloos ontweek hij de vervulling zijner duurbezworene belofte; en hare smart, van zich door hem, dien zij opregt beminde, schandelijk bedrogen te zien, werd door de angstige bezorgdheid wegens hare zuster en de onophoudelijke verwijten van haar eigen hart meer dan verdubbeld. Van ines of T. konde zij niets te weten komen. P. wist niet, of geliet zich niet te weten, wat van hen geworden was. Alleen de hoop, dat haar lot misschien minder ongelukkig dan het hare zijn konde, rekte nog haar bestaan. Het verledene vertoonde haar niet dan smartelijke herinneringen, de toekomst enkel bange bekommeringen.
Zoo sleepte zij, in stille afzondering, drie jaren lang, een jammerlijk leven voort, van harer handen-arbeid een sober bestaan ontleenende, en zichzelve verterende in het gevoel haars aanlegs tot een gelukkig, huisselijk leven met den man, dien zij haars ondanks nog beminde, maar van wien zij zich, uit pligtbesef, met geweld had losgerukt. Thans geraakte P. onverwacht in 't bezit eens rijken erfgoeds; en, toen eindelijk de stem des gewetens in hem ontwaakte en hem geene rust vergunde, besloot hij, haar die vergoeding aan te bieden, welke nog in zijn vermogen stond, en haar tot zijne echtgenoote te maken. Zij aanvaardde zijne hand; maar hunne harten waren, na al hët voorafgegane, niet geschikt, om dat geluk te smaken, hetwelk alleen uit wederzijdsche hoogachting en ongekreukte liefde wordt geboren.
Eenige weken na hunne verbindtenis bejegende haar, onverwacht, op eene wandeling, de minnaar harer ongelukkige zuster. Zij herkenden elkander, en constanze vernam, met angstige beklemdheid, naar derzelver lot. “Gevoelt gij,” vroeg haar T. met diepe ontroering, “u sterk genoeg, om de waarheid te verstaan?” - “Ja, ja! tot alles, behalve eene langere onzekerheid.” Hij verhaalde haar nu, met alle omzigtigheid, derzelver treurige geschiedenis. Ines had, bij haren val, den arm gebroken; maar, zonder haar hulp te verleenen, sleepte men haar terstond naar den kerker, waar zij, met een brood en waterkruik ingemetseld, de verbrokene gelofte met een' langzamen dood moest boeten. “Gij beseft, waarde constanze,” dus besloot T. zijn treurig verslag, “mijne smart; dezelve laat zich niet beschrijven. Hare liefde, haar vertrouwen op mijne eer - alles staat op dit oogenblik voor mijnen geschokten geest; de laatste woor-
{==743==} {>>pagina-aanduiding<<}
den, welke men haar hoorde uitroepen, waren die van vergeving voor haren verleider; maar hij, hij kan zichzelven nooit vergeven!”
Constanze sprak geen woord; geen kreet van smarte zelfs ontglipte haren boezem; maar van dien tijd af zag men geenen glimlach meer om hare lippen. De hoop was uitgebluscht in hare ziel. Na vruchteloozen strijd, om langer in eene wereld te leven, die haar geen genot meer bood, zonder kroost, dat haar aan het leven konde binden, zonder liefde, die haar vertroosten, zonder vriendschap, die haar ondersteunen konde, smeekte zij eindelijk haren echtgenoot, haar te vergunnen, naar een klooster te mogen terugkeeren. Deze, ongevoelig voor hare diepe smart, haar niet meer beminnende, maar verbitterd door een aanzoek, dat hem zijne onverschilligheid scheen te verwijten en hem hare eigene deed gevoelen, wilde daarvan niet hooren, en ontzeide het haar nu met bitteren hoon, dan weder met nog ondragelijker spot. Haar bestendig aanhouden vergrimde hem meer en meer tegen zijnen voormaligen vriend T., wiens ontijdige mededeeling daartoe aanleiding had gegeven, en dien hij ten laatste, in eene vlaag van de ongerijmdste jaloezij, verdacht hield van ongeoorloofde verstandhouding met constanze; hetwelk eene uitdaging ten gevolge had. Zij vochten, en - hij viel.
Constanze, thans aan zichzelve hergeven, haastte zich, haar ontwerp te volvoeren. Zij wist, wat lot haar op het vasteland verbeidde. Toen zij dus vernam, dat eenige nonnen in het Graafschap York eene nieuwe kloostergemeenschap gevormd hadden, verzocht zij, in dezelve te worden opgenomen, en haar vermogen verschafte haar een' des te gereederen ingang. Na een streng Noviciaat, hetgeen op haar eigen verzoek verkort werd, nam zij den zwarten sluijer aan, onder den naam van anastasia. Voorbeeldelooze ontberingen en de zwaarste boetedoeningen verteerden welhaast hare, door bedrogene hoop en innerlijk zelfverwijt, reeds zoo zeer verzwakte krachten, en op den eersten dag des tweeden jaars van hare intrede in het klooster vond zij ruste in het graf.’
‘En wat is er van T. geworden?’ vroeg ik deelnemend. - ‘Hij,’ antwoordde de vreemdeling met de koude bedaardheid der vertwijfeling, ‘hij staat naast u.’


{==744==} {>>pagina-aanduiding<<}

De Fransche barbier.

Ja, zeide ik, in den spiegel ziende, het is van daag wel mijn dag; en die verwenschte barbier komt nog niet! Konde ik mijzelv' dien dienst maar bewijzen! Maar ik weet met het scheermes om te gaan, als een soldaat van het Trocadére met den degen. Hagelsche barbier! Waarom ben ik ook zoo onhandig?
Opdat elk leve, Mijnheer! zeide, binnentredende, de half periodieke kunstenaar, wien ik drie- of viermaal 's weeks de zorge aanbeveel, om mijne kin, met derzelver toebehooren, van eene zekere, half plantaardige, half dierlijke, overtolligheid te bevrijden; - hoe zoudt gij er mede staan, zoo alle uwe klanten zichzelven het noodige wisten aan te schaffen?
Dit antwoord trof en deed mij verstommen. Ik deed mijne das af, en gaf mijn hoofd ten beste.
Ik weet niet, of mijn lezer dezelfde aanmerking gemaakt heeft als ik, en of hij, in hetgeen ik zeggen wilde, de verdienste der juistheid en het frissche der nieuwheid zal vinden. Maar, eenmaal den halsboord omgeslagen en den scheerdoek omgedaan zijnde, en het hoofd een weinig achterover gebogen, komt het mij voor, dat gij ophoudt uw eigen meester te zijn; gij zijt in de magt van den man; gij wordt een Heloot, een slaaf, waarmede men leven en handeien kan naar welgevallen. Is hij een babbelaar, gij durft hem niet in de rede vallen; een leugenaar, - gij kunt hem niet tegenspreken; een lomperd, - pas op, u niet te beklagen! eene beweging van het hoofd zou u het leven kosten; eene kleine vertrekking ware eene wond: 't is het gebied du bon plaisir (der willekeur) in volle zuiverheid, het absolutismus in alle mogelijke wijzigingen en omstandigheden. Gelukkig, dat zulk eene zitting niet lang duurt; het is een blik op Madrid, een reukje van Konstantinopel, een geurtje van Parijs!
Mijn barbier heeft bovendien het ongeluk van een geleerde te zijn. En nog meer, hij is geheel doordrongen van de waardigheid van zijn beroep. Bij de trotschheid van een' schoolvos voegt hij de ligtgeraaktheid van een' matroos. Ook laat ik hem, zonder nog van bovengenoemde gewigtige reden te spreken, altijd de eer der alleenspraak.
Hum! zeide hij, een oog vol genoegen op zijn werktuig slaande: de eeuw gaat voor uit; er zijn geene slechte scheer-
{==745==} {>>pagina-aanduiding<<}
messen meer; voor mij, ik wensch er geen beter. (Ondertusschen voelde ik langs mijne wang ik weet niet welke gewaarwording, niet ongelijk aan die, welke op mijn gehoor wordt te weeg gebragt door den strijkstok en de snaren van daubigny's viool.)
Er zijn, zeide hij, het gesprek voortzettende, barbiers van eene ondragelijke langwijl gheid, zoo als die, van welken martialis zeide, dat,

Terwijl hij schoor aan d' eenen kant, 
De baard aan de andre zij' weêr groeide. 

Oudtijds, Mijnheer, waren de barbiers Chirurgijns; maar toen de wetenschappen zich vervolkomenden, werden de verdeelingen meer; men onderscheidde wel naauwkeurig Tandmeesters, Wondheelers, Oogmeesters en Baardscheerders, - bedrijven, alle even vereerend, maar die, door een enkel mensch geoefend, de mate van zijnen tijd en den omvang van zijn vernuft verre te buiten zouden zijn gegaan.
Voordezen hadden wij het oor der Koningen: de geschiedenis telt verscheidene mijner kunstgenooten onder de Ministers, zoo als pierre de la brosse, vertrouweling van philippus den stouten, beschuldiger van maria van braband, vergiftiger van den Dauphin, naderhand gedurende veertig dagen op het rad ten toon gesteld; benevens olivier, vertrouweling en gevolmagtigde van lodewijk XI. Gij ziet, Mijnheer, dat men in dien tijd, heel burgerlijk, de voorkeur gaf aan een' ellendigen baardscheerder boven edelen, met wie men vrijelijk den gek kon scheren. Dionysius, de dwingeland, deed ons de eer aan van ons niet te gebruiken; hij vreesde, dat een scheermes in onze handen een wapen der Vrijheid zou worden; daarom schoor hij zich zelf met gloeijende notendoppen. Dit mistrouwen van een' tiran strekt tot eere van de gansche broederschap.
Wil ik, Mijnheer, u eens iets zeer belangrijks openbaren? Namelijk, dat de vader van virgilius geen barbier gebruikte; want hij zegt wel uitdrukkelijk in de eerste Ecloga:

Tondenti barba cadebat. 

Voor zoo verre gij hieronder maar verstaat mihi memet, en vervolgens in aanmerking neemt, dat er tonsori zou gestaan hebben, zoo er iemand van het bedrijf bedoeld ware, en ein-
{==746==} {>>pagina-aanduiding<<}
delijk over dit onderwerp de brochure leest van Mijnheer den Professor aan de Hoogeschool te Gent, zullen er zich slechts weinig zwarigheden tegen deze waarheid bij u blijven opdoen.
Wij hebben geestige lieden in ons vak gehad, al was het maar de vernuftige figaro, wanneer castil-blaze hem slechts niet doet spreken.
Desgelijks wordt onze zedelijke meerderheid gestaafd door eene menigte van spreekwijzen, die populair geworden zijn. Wat beteekenen, bij voorbeeld, de uitdrukkingen: eene stad razéren - snedig zijn - met iemand den gek scheren - hem inzeepen? Uit wat Woordenboek zijn dezelve genomen? Van welke kunst, dan de onze, zijn ze ontleend? Uwe schranderheid zal mij wel ontslaan van het bewijs verder uit te breiden.
Ook is het bewezen, dat, van alle menschelijke uitwassen, de baard buiten tegenspraak de eerbiedwekkendste is. Doch ons komt het regt toe, om deszelfs voortgang te besturen, of, zoo gij wilt, te stuiten; het is eene soort van vrijdom om te hakken, en wij zijn voor den baard, wat de Heeren Agenten van de Bank voor de nationale bosschen zijn.
Gij ziet, voer hij voort, zijne geleerdheid en welsprekendheid verdubbelende, dat ons alleen het regt is afgestaan, om een' aanflag te wagen tegen het respectabelste, wat er op aarde of in den (Heidenschen) hemel bestaat. Wat toch is het teeken van manbaarheid, van waardigheid, van goddelijkheid? Lees Atala, de Iliade, enz. Wat kenmerkt, van onheugelijke tijden, vader aubry, jupiter, enz.? De lange, meer of min verzilverde en golvende baard, die hun tot op den buik hangt.
Doch staatkundige en zedelijke denkbeelden daargelaten, zoo is de baard ook niet vreemd aan de poëtische inblazingen. Ik zal meer zeggen: men vindt dien weder in de beide stelsels, die thans de Letterkundigen verdeelen; men pleit voor of tegen de eenheid van plaats, van tijd, van belang. De een wil, wat de ander verbiedt; deze vordert waarheid, die het ideale. Maar ziehier den band der beide leerstellingen: sla open wien gij wilt, virgilius of ossian, gij vindt zoo wel den baard van priamus als den baard van fingal.
Ik had, zeide bij met een grappig zelfgevoel, nog een aantal gedachten te ontwikkelen; maar mijne operatie is geeindigd. Gij zoudt mij in den baard kunnen varen; maar

{==747==} {>>pagina-aanduiding<<}
het is u thans onmogelijk, in uwen baard te lagchen; en dus zullen wij het overige uitstellen tot uwen volgenden scheerdag.




Het spelen der jeugd.

Lied.


Zou, vaders, moeders! ons het spelen 
Der frissche en dartle jeugd vervelen, 
Als ze, onbezorgd en vrolijk, springt, 
De lachjes en de roosjes gloren, 
En, bij den trek, haar aangeboren, 
Zij, lustig als de lijster, zingt? 
 
Neen, 't beeld van onze kindsche dagen, 
Toen we in den arm der liefde lagen 
En kenden nog geen bittre smart, 
't Geringste bloempjen ons verrukte, 
De weeke hand staâg gaarde en plukte, 
Staat weêr getooverd in ons hart. 
 
Wij zeilen meê met 't kleene volkje: 
De hemel lacht weêr, zonder wolkje; 
De zon streelt door een' lentegloed; 
De gure herfstdag is verdwenen; 
De lieve Mei is weêr verschenen, 
En warmer vloeit het oude bloed. 
 
Uw rimpels, grijzen! moeten wijken: 
Glad zal hen 't knaapje of meisje strijken, 
Door vreugdes, altijd zoeten, toon: 
Ja, van den blos, der jeugd gegeven, 
Zien wij een ligte tint herleven 
Op 't dorre van de bleeke koon. 
 
Komt, speelt dan in uw' schoonen morgen, 
En puurt den honig, vrij van zorgen: 
Wij deelen, kleenen! uw genot, 
En danken, kunt ge nog niet loven, 
Den besten Vader van hier boven, 
o Liefjes! voor uw zalig lot. 
 
h. van loghem. 



{==748==} {>>pagina-aanduiding<<}

De kleine improvisator.

De dagbladen van Petersburg gewagen met bewondering van een' jongen Rus van negen en een half jaar, die Balladen, Elegiën, Idyllen, en zelfs eenige tooneelen van Treurspelen, improviseert in openbare verzamelplaatsen. Dit kind is eenoogig, en de zoon van mathias koulno, Serjant bij het Regemènt Preobenski. - Het schijnt, dat onze Eeuw de bevoorregte is in wonderkinderen: te Parijs alleen telt men er tegenwoordig een vijftigtal, die hunne kunsten in het openbaar vertoonen.

Joden-bekeeringen.

Een Israëliet te Berlijn, op het punt zijner zoogenaamde bekeering tot het Christendom, werd door een' Rabbijn vermaand, om van zijn opzet af te zien. ‘Uw vrome vader,’ zeide hij onder anderen tot hem, ‘zou zich voorzeker, om uwen afval, in zijn graf omkeeren!’ - ‘Gij bevestigt mij in mijn voornemen,’ kreeg hij ten antwoord; ‘want dewijl mijn broeder eerlang mijn voorbeeld staat te volgen, zoo komt dan mijn vader, weêr te liggen zoo als 't behoort.’

Bankiers-maat.

De Joodsche grappenmaker G. zag een' bekenden Bankier klavierspelen. ‘Ik verwonder mij,’ zeide hij, ‘dat een Bankier in de maat kan blijven, daar hij toch altijd een kwart (*) vóór heeft.’

Puntdicht.


Pradon, de rijmelaar, zou zich van nieuws doen hooren, 
En brengen weêr een wangedrogt, 
Dat gaarne Treurspel heeten mogt, 
Van zijn genie te voren. 
Men hoort het, en Parijs stroomt heen 
Naar 't bastaardkind van Melpomeen. 
Elk was voorzien van een sifflet, als heimlijk wapen. 
Doch, ijdle zorg! want, toen 't orakelstuk begon, 
Ging iedereen zóó aan het gapen, 
Dat niemand het gebruiken kon. 

Naar het Fransch van thomas.

H.D.





{==749==} {>>pagina-aanduiding<<}

Mengelwerk.

Geschiedenis, inrigting en tegenwoordige staat van het seminarium, of de kweekschool, der Remonstrantsche Societeit.

(Vervolg en slot van bl. 714.)

De Hoogleeraar wetstein had, in den jare 1756, tot opvolger abraham arent van der meersch, toen Leeraar te Delft. Deze ging in 1767, wanneer jacobus krighout zijn ontslag ontving, tot het onderwijs der Godgeleerdheid over, met behoud van dat der Kerkelijke Geschiedenissen, en met beding, dat hij ook, onder het genot van een afzonderlijk honorarium daarvoor, zou blijven voortgaan met zijne Wijsgeerige en Letterkundige lessen, tot dat men, opzettelijk daartoe, eenen Hoogleeraar, in zijne plaats, zou beroepen hebben. Dit geschiedde in 1771, toen de beroemde daniel wyttenbach zich aan het Remonstrantsch Seminarium, tot het onderwijs der Letteren en Wijsbegeerte, verbond. Deze werd van hetzelve, uiterlijk, afgeroepen in 1779, toen hem het Illustre Athenaeum te Amsterdam tot zich trok, om de Wijsbegeerte en beschavende Wetenschappen te onderwijzen; doch, volgens met hem gemaakte overeenkomst, bleef hij in het bijzonder onderwijs der Remonstrantsche kweekelingen volharden, en, toen hij, in het jaar 1785, aan het Athenaeum, de plaats van den Hoogleeraar tollius, in de Literatuur, verving, en zelf vervangen werd door den Hoogleeraar van swinden, genoten de gemelde kweekelingen het onderwijs van beide deze, in hun vak, zeer uitstekende mannen, volgens schikkingen, welke, te dien einde, met hen gemaakt werden, door de Curatoren van het Seminarium.
In 1790 geraakte de Hoogleeraar in de Godgeleerdheid en Kerkelijke Geschiedenissen, a.a. van der

{==750==} {>>pagina-aanduiding<<}
meersch, door ouderdom en zwakheid, buiten staat, om langer dienst te doen, en werd, in zijne plaats, de tegenwoordige Hoogleeraar jan konijnenburg, toen Leeraar te Utrecht, beroepen. Ook vond men, in hetzelfde jaar, goed, om ook het vak der Wijsbegeerte en Letteren weder, door een' eigen Hoogleeraar, te vervullen. Men verkoos daartoe paulus van hemert, voormaals Contra-Remonstrantsch Leeraar te Wijk te Duurstede, doch die, eenige jaren geleden, zijnen dienst aldaar had nedergelegd, en tot het Remonstrantsch Genootschap was overgekomen. Doch, daar deze, in 1796, met der woon van Amsterdam vertrok, werd nu met de Hoogleeraren wyttenbach en van swinden de voormalige overeenkomst vernieuwd, en eene andere getroffen met den Hoogleeraar walraven, en, na diens dood, met den Hoogleeraar wilmet, beiden de Oostersche Talen aan het Athenaeum onderwijzende, ten einde de kweekelingen zich ook daarin mogten oefenen. Nadat de Hoogleeraar wyttenbach, in 1799, naar de Universiteit van Leiden vertrokken, en de tegenwoordige Hoogleeraar van lennep, in zijne plaats, bij het Athenacum gekozen was, kwamen de Remonstrantsche kweekelingen onder het onderwijs des laatsten, zoo als zij onder dat des eersten geweest waren; en, toen de Hoogleeraar van swinden, in het jaar 1800, verpligt werd, om zich, voor eenen tijd, elders, tot eenen anderen post te leenen, voorzag hij, tot aan zijne wederkomst, op dezelfde wijze, in het onderwijs der Studenten van het Seminarium, als in dat van die bij het Athenaeum.
Ondertusschen was dit Seminarium, eenen zeer langen tijd, evenzeer eene Kweekschool voor de Doopsgezinden, als voor de Remonstranten zelven. Toen men namelijk, bij de eerstgemelde gezindte, ook prijs begon te stellen op Leeraars, die, van der jeugd af aan tot onderwijs der gemeenten bestemd, door eene geleerde opvoeding daartoe worden opgeleid, ontbrak het derzelve gezindte aan eene eigene en voldoende stichting, om jonge lieden, die

{==751==} {>>pagina-aanduiding<<}
zich op die wijze bekwaam wilden maken, voort te helpen. Hetgeen men daartoe beramen kon, was gebrekkig, gelijk men omstandig zien kan bij den verdienstelijken wagenaar (*). Doch de Remonstrantsche Hoogleeraars openden zeer gereedelijk hunne school voor zulke Doopsgezinde aankomelingen, aan welke zij, kosteloos, volkomen hetzelfde onderwijs gaven, als aan de Remonstrantsche Studenten, hen zoo wel in het opstellen van Latijnsche Redevoeringen en Nederduitsche Leerredenen, als in de Wijsbegeerte en Letteren en in de Godgeleerdheid, onderrigtende. Op dien voet waren, vooral in het voorst der laatstverloopene eeuw, van tijd tot tijd, een aantal Doopsgezinde jongelingen aan de Remonstrantsche Kweekschool gevormd, gelijk ook, later, de eerste Hoogleeraar aan het daarna opgerigt Doopsgezind Seminarium, tjerk nieuwenhuis, zich, in de Godgeleerdheid, aan de Remonstrantsche Kweekschool geoefend had. Daar nu echter de Doopsgezinde gemeenten straks, algemeener, geletterde Leeraars verlangden, gebeurde het, van tijd tot tijd, dat zij zoodanige jongelingen, als, op het Remonstrantsch Seminarium, tot dienst der Remonstrantsche Societeit zelve, waren opgeleid, tot hare Leeraars beriepen, waardoor bij voornoemde Societeit schaarschte en ongelegenheid ontstond. Dit ging zoo ver, dat, in den jare 1724, bij de groote Vergadering der Remonstrantsche Broederschap, in overweging werd genomen, hoe men, ‘op eene ordentelijke en Christelijke wijze, daartegen zou mogen voorzien; niet uit
eenige inzigt, of ongenegenheid, om gemelde Doopsgezinden hare hulp en bijstand zoo veel doenlijk niet te bewijzen; maar bijzonderlijk, omdat het zeer onvoeglijk van een ijder gekeurd moet worden, dat een Predikant, of Proponent, in dienst van de Societeit zijnde, zich, buiten kennis van die Societeit, begeeft in dienst van een andre kerk, buiten haar: verders ook uit aanmerking van

{==752==} {>>pagina-aanduiding<<}
de engte, daar de Societeit zich, voor het tegenwoordige, in bevindt, ten opzigte van hare Proponenten en Studenten, loopende, door dit doen der Doopsgezinden, gevaar van in nog grooter engte en ongelegenheid te komen.’ Hierop nu werd besloten: ‘dat een Proponent, die op ons (versta het Remonstrantsch) Seminarium gestudeerd heeft, van de Doopsgezinden beroepen zijnde, en dat beroep hebbende aangenomen, zonder kennisse der Societeit, onder ons niet beroepelijk zal zijn, vóór en aleer hij weder aan de Societeit zal verzocht hebben tot haren dienst aangenomen te worden, en van dezelve, in haren dienst, wezentlijk zal aangenomen zijn; zullende deze resolutie ook stand grijpen, ten opzigte van de Predikanten, die reeds een plaats hebben.’ Deze maatregel blijkt echter van geen genoegzaam gevolg geweest te zijn, daar, in den jare 1729, op nieuw, zeer zware klagten, over dit doen van sommige Doopsgezinde gemeenten, ingebragt, en voorstellen gedaan werden tot nadere voorziening daartegen. Er waren er, die wilden, dat men nu het Seminarium voor de Doopsgezinden sluiten moest; doch gematigder en doorzigtiger Remonstranten beweerden, dat dit niet baten, en slechts verbitteren zou; dat men aan de zaken haren loop moest laten, en slechts bedacht moest zijn, om den lust tot den Leeraarstand onder de Remonstrantsche jeugd aan te wakkeren, en het getal der Studenten te vermeerderen; terwijl men moest verwachten, dat de Doopsgezinden zelve, welhaast, een' eigen Hoogleeraar zouden benoemen, daar, ook onder henzelven, de lust tot de studiën langs hoe meer toenam, en zich allengs meerderen van hunne Studenten aan
ons Seminarium bevonden. Dit gevoelen dreef bij de groote Vergadering der Societeit boven, en er werd tot niets anders besloten, dan tot het bevorderen van alle mogelijke faciliteit voor allen, die zich tot den Leeraarsdienst bekwaam wilden maken. - Hetgeen men voorzien had, gebeurde. De Doopsgezinden te Amsterdam, vergaderende bij het Lam en den Toren, traden, niet lang daarna, op nieuw, in overleg, omtrent

{==753==} {>>pagina-aanduiding<<}
het stichten van eene eigene Kweekschool, waartoe zij reeds lang het voornemen gehad hadden; en dit kwam nu eindelijk tot stand. Hierbij kregen zij eigene kweekelingen genoeg, om de Doopsgezinde gemeenten ten minste in zoo verre te voorzien, dat het buitengewoon beroepen van Remonstrantsche kweekelingen ophield. Voorts gingen nu de Remonstrantsche en Doopsgezinde Studenten, over en weêr, ter lesse bij de Hoogleeraars der beide gezindten, hetgeen, hoewel het ééns, voor eenigen tijd, was afgebroken, thans sedert lang weêr plaatse heeft. - Groot voordeel hebben ondertusschen de Doopsgezinden, in den tijd, toen zij nog geene eigene stichting hadden, van de hun toegestane vrijheid, om hunne jonge lieden op het Remonstrantsch Seminarium te zenden, getrokken; en is het daaraan gewis toe te schrijven, dat onder hen, algemeener en spoediger, dan anders wel gebeurd zou zijn, die gematigde en verlichte gevoelens zijn aangenomen, welke hen thans, in onderscheiding van de vroegere Doopsgezinden, versieren. De Remonstranten hebben niet, dan met het hoogst genoegen, kunnen zien, dat zich hunne leer op deze wijze heeft uitgebreid; en gansch Nederland is er de bespoediging en vermeerdering van algemeener verlichting en verdraagzaamheid aan verpligt.
Behalve in hetgeen voorheen gemeld is, genieten de Remonstrantsche kweekelingen ook onderwijs in hetgeen hen verder tot bekwame Kerkleeraars vormen kan. De Hoogleeraar der Godgeleerdheid houdt ook lessen over het oordeelkundig uitleggen der gewijde Schriften, over het Leeraarsambt en hetgeen daartoe behoort, enz. En wat de Wijsbegeerte betreft: volgens het berigt van den Briefschrijver, in de Bibliotheek van Theologische Letterkunde, door ons, bij den aanvang van dit ons geschrift, aangehaald, zoude het onderwijs in die wetenschap, wanneer de Remonstranten daarin een' eigen Hoogleeraar hadden, zich bepaald hebben tot het voorlezen en verklaren van de wijsgeerige werken van clericus! De eerste opvolger, echter, van clericus, wetstein, bepaalde zich reeds daartoe zoo weinig, dat hij, volgens

{==754==} {>>pagina-aanduiding<<}
den Hoogleeraar krighout, in zijne Sermo Funebris over dezen zijnen gewezen Ambtgenoot, op bladz. 33, bij zijne voorlezingen over clericus, zijne leerlingen bekend maakte met de betere kundigheden, welke de ontdekkingen van den onsterfelijken newton en zijne navolgers verbreid hadden. Wat den Hoogleeraar van der meersch belangt: hij zoo min, als de Doopsgezinde Hoogleeraar heere oosterbaan, schoon zij beide over le clerck's wijsgeerige geschriften voorlezingen hielden, lieten hunne leerlingen, waaronder wij ons, steeds met uitstekend genoegen, herinneren behoord te hebben, van de nieuwste gevoelens en ontdekkingen der Wijsgeeren onkundig. Daarenboven genoten ook de Remonstrantsche Studenten het onderwijs der Doopsgezinde Hoogleeraren in de proesondervindelijke Wijsbegeerte, waarvan de gezegde Briefschrijver zelf, met vereischten lof, gewaagd heeft. Om nu tot volgende tijden te komen: De Hoogleeraars wyttenbach en van hemert zouden, aan het Remonstrantsch Seminarinm, zich bepaald hebben tot voorlezingen en verklaringen der wijsgeerige werken van clericus! Belagchelijker en onkundiger kan men bezwaarlijk iets denken. Wyttenbach ging, in zijn onderwijs, geheel zijnen eigen weg. Hij verhandelde de Wijsbegeerte geschiedkundig. Dus veraangenaamde hij hare beoefening, die daardoor tevens eene letterkundige oefening werd, op eene uitstekende wijze; terwijl hij daarbij gelegenheid had, om zijne leerlingen, zoo met de Ouden en hunne gevoelens, als met de latere en toenmalige Wijsgeeren, bekend te maken. Was daarenboven aan dezen
schrijver de Ciceroniaansche Logica van wyttenbach, ten dienste van het Remonstrantsch Seminarium opgesteld en daarna uitgegeven, niet bekend? Dan schijnt hij zelf niet vele kennis van wijsgeerige geschriften, buiten die van clericus, gehad te hebben. Althans die van den Hoogleeraar van hemert moeten hem almede vreemd geweest zijn; anders zou hij welligt vermoed hebben, dat deze, die zich, door het uitgeven van zijne Beginselen der Kantiaansche

{==755==} {>>pagina-aanduiding<<}
Wijsbegeerte, en door zijn Critisch Magazijn, beroemd gemaakt heeft, ook aan de Remonstrantsche Kweekschool niet enkel de vereeuwde Wijsbegeerte van le clerck verklaard zal hebben.
Om voort te gaan: Bij het Remonstrantsch Seminarium, of liever bij de Amsterdamsche Remonstrantsche kerk, bevindt zich eene vrij uitgestrekte, en, door zeer vele gewigtige en kostbare werken, in allerlei wetenschappen, welke voor den Godgeleerde de belangrijkste zijn, aanzienlijke Bockerij, waartoe den kweekelingen de toegang openstaat, en van waar hun, tegen hun handschrift, voor eenen tijd, ten gebruike, boeken worden te leen gegeven. Men vindt hier ook Handschristen van zeldzaamheid en waarde, waarvan zelfs sommige, buiten af, met lof vermelden bekend zijn, - een' schat van Bijbels, - eene zeer uitstekende verzameling van de werken der Kerkvaderen, en van alles, wat tot de Kerkelijke Geschiedenis, vooral die des eigen Genootschaps, behoort; voorts Uitleggers van de heilige Schrift en werken van Godgeleerden in menigte, - vele, en daaronder de beste en zeldzaamste, uitgaven der oude Grieksche en Latijnsche Schrijveren, en eindelijk een aantal van die uitgebreide en geldige werken van geleerdheid, welken het niet elk gelegen komt zichzelven aan te schaffen. Deze Boekerij wordt, van tijd tot tijd, vermeerderd dooraankoop, waartoe men, jaarlijks, eene bepaalde som besteedt. - Gelijke en niet min aanzienlijke Boekerij bevindt zich ook bij de Remonstrantsche kerk van Rotterdam, welke men, in zekere opzigten, als ééne met die der Amsterdamsche kerk beschouwen kan, dewijl ook hier de toegang gereedelijk wordt toegestaan, en hetgeen bij de eene niet te vinden, welligt bij de andere voorhanden en te bekomen is. Ook daar is de schat van geschrevene stukken vrij opmerkelijk, en wordt, zoo veel de omstandigheden toelaten, van tijd tot tijd, aan de uitbreiding der verzameling, eene bepaalde som
te koste gelegd.
Omtrent het huishoudelijke van het Seminarium heeft de Geschiedschrijver wagenaar, ter bovengemelde plaatse

{==756==} {>>pagina-aanduiding<<}
in zijn Amsterdam, een berigt gegegeven, waarin wij genoegzaam zouden hebben kunnen berusten, zoo daarin, sedert zijnen tijd, niet eenige verandering was gekomen. Volledigheids- en naauwkeurigheidshalve melden wij er dan hier het volgende van. - Het bestuur stond weleer aan acht Curatoren; thans is het aan vier aanbevolen. Zij worden door de groote Vergadering der Societeit, uit derzelver gansche ligchaam, gekozen. Voorheen dienden zij vijf, nu slechts vier jaren. Elk jaar treedt hij af, wiens dienst vervuld is, en een ander vervangt hem, of hij zelf wordt op nieuw voor vier jaren aangesteld. De kerken van Amsterdam en Rotterdam kunnen elk twee, de andere kerken een, van hare Leeraars en Opzieners, op hare kosten, tot de vergaderingen van Curatoren afvaardigen, welke daar op alles helpen raadplegen en besluiten. Elk Remonstrantsch Leeraar kan ook de bijeenkomsten tot examen der Studenten bijwonen, doch alleen met raadgevende stem. Voormaals plagt men gewoonlijk tweemalen des jaars te vergaderen, thans slechts ééns. De Hoogleeraar is Lid der Vergadering, en beschrijft dezelve. Zij alleen heeft het hoofdopzigt en bestuur over de Kweekschool, en bepaalt daarvoor de noodige Reglementen. Zij neemt geene anderen tot Studenten aan, dan die verklaren dat te widen worden, ten einde zich tot den dienst der Romonsirantsche kerken te oefenen en bekwaam te maken. Vooraf wordt hun een examen van hunne vorderingen in de Latijnsche en Grieksche talen afgenomen, en moet, naar genoegen, blijken, dat zij behoorlijke geschik heid en genoegzame
bekwaamheid hebben, om de lessen der Hoogleeraren bij te wonen. Bij hunne aanneming moet hun het Reglement der studiën voorgelezen, en belofte afgevorderd worden, van zich naar hetzelve naarstig en ordelijk te zullen schikken. Ook moet hun ernstig worden onder het oog gebragt, dat zij zich, als aanstaande Dienaars van jezus christus, stichtelijk hebben te gedragen, en alle ergernis en opspraak te vermijden. Curatoren moeten orde stellen, dat op hun gedrag zoo wel, als studiën, toezigt gehouden worde. On-
{==757==} {>>pagina-aanduiding<<}
der even geschikte en bekwame voorwerpen ter aanneming tot Studenten, hebben zoons van Remonstrantsche Leeraars den voorrang. Wanneer zich geen genoegzaam aantal van jonge lieden aanbiedt, om voor eigene rekening te studeren, worden ook Alumni aangenomen, 't zij tot last der Societeit, 't zij tot dien van bijzondere kerken. Elk geeft doorgaans niet meer, dan f 250 jaarlijks; doch gemeenlijk wordt het, door combinatie, tot f 500 gebragt. Zoons van Predikanten genieten, van wege het Gouvernement, 's jaars f 200. Ook heeft 's lands goede Koning reeds bewijs gegeven, dat hij aan anderen geenen onderstand wil onthouden. Alumni en hunne ouders of vrienden, die hen aan de Societeit aanbieden, moeten zich, bij geschrifte, verbinden: 1. dat de jonge lieden, alle de jaren van hun verblijf aan de Kweekschool, in de huizen, alwaar zij inwonen, tevens in den kost zullen zijn; 2. dat zij hunne studiën met alle vlijt en naarstigheid zullen bevorderen; 3. dat zij, na voltrekking hunner studiën, zich in den dienst der Societeit zullen laten gebruiken; 4. dat zij, hunne studiën, of vervolgens hunnen dienst, binnen de eerste zes jaren na deszelfs aanvang,
uit een of ander inzigt, stakende, de penningen, aan hen te kost gelegd, aan hen, die ze verstrekt hebben, zullen vergoeden; en 5. dat zij, zoo men hun, uit hoofde van onbekwaamheid, mogt aanzeggen hunne studiën niet voort te zetten, zich aan het oordeel van Curatoren zullen onderwerpen, mits alsdan, na den tijd der opzegging, nog een half jaar lang den hun verleenden onderstand genietende; doch dat zij, om verzuim van studiën, of slecht gedrag, weggezonden wordende, terstond allen onderstand zullen missen. - De Studenten worden thans eenmaal 's jaars, in tegenwoordigheid van Curatoren, geëxamineerd; doch moeten zich, te allen tijde, wanneer dezen dit goedvinden, tot het examen gereed houden. De gewone tijd der studiën is vijf jaren. Hiervan worden de twee eerste voornamelijk aan de beoefening der Wijsbegeerte en Letteren, de drie laatste aan de Godgeleerdheid, met hetgeen daartoe behoort, gewijd. Gedurende de twee eerste jaren

{==758==} {>>pagina-aanduiding<<}
moeten zij, in elk half jaar, eene Latijnsche Redevoering opstellen en van den kansel uitspreken. In de volgende anderhalf jaren moeten zij, elk half jaar, eene Latijnsche Verhandeling schrijven, welke zij, zoo lang het examen tweemalen des jaars gehouden werd, aan de Vergadering van Curatoren moesten voorlezen, en welke nu aan elk van derzelver leden ter beoordeeling moet worden gezonden. In de laatste anderhalf jaren moeten zij, alle drie maanden, eene Leerrede houden. Deze wordt mede in tegenwoordigheid der Curatoren in loco, van den kansel, uitgesproken, en worden de Leeraars en Opzieners van Amsterdam verzocht dezelve bij te wonen. Bij het examen tot promotie, hetwelk niet, dan met goedkeuring der Societeit, mag worden gehouden, worden de Studenten over de onderscheidene vakken der Godgeleerdheid, en wat men daaronder begrijpt, ondervraagd, en zij spreken nu eene Leerrede, over eenen opgegeven tekst, uit, in bijzijn van alle de Curatoren. Vooraf hebben zij een kort zamenstel der Godgeleerdheid, in het Nederduitsch, en eene Latijnsche Verhandeling, over een opgegeven onderwerp, overgeleverd, hetwelk aan Curatoren is rondgezonden. Als zij nu genoegzaam voldaan hebben, worden zij tot Proponenten bevorderd, en wordt hun een berigtschrift ter hand gesteld, bevattende de voorschriften hunner verpligtingen, in den dienst der Societeit. Zij zijn nu aan derzelver Curator, tot verzorging der openstaande en hulpbehoevende kerken, onderworpen, en genieten een traktement van f 250, waarbij door de kerken van Amsterdam en Rotterdam f 50 gevoegd worden. Zij
bedienen terstond ook Doop en Avondmaal, en zijn alomme, in de Societeit, beroepelijk. Het openlijk prediken voor eene gemeente is den Remonstrantschen Studenten volstrekt verboden. - Ik weet hier niets meer bij te voegen.

adr. stolker.


{==759==} {>>pagina-aanduiding<<}

De gent (mannetjes-gans) van het landgoed Arbigland.

(Uit het Engelsch.)

Gedurende de Bloei- en Zomermaand, wanneer het levenwekkend beginsel van het groeijend rijk met de meeste kracht werkzaam is, en zich ontwikkelt in eene oneindige verscheidenheid van bladen, knoppen en bloemen; wanneer het oog, vermoeid van de eenzelvige wintertooneelen, met verrukking rust op de digte bosschaadjen, de velden met een bloemtapijt gedekt, en de rots bekleed met mos en kruiden, zal men bezwaarlijk eene plek vinden, meer waard bezocht te worden, dan het landgoed Arbigland, gelegen aan den mond van de Solway, welker wateren Schotland van Engeland scheiden. Niets romaneskers inderdaad! Van het bolwerk, waarop het kasteel is gebouwd, ontwaart men de kronkelingen eener menigte stroomen, zich in de zee werpende; terwijl de torens van verscheidene Abdijen, zich verliezende in een' graauwen nevel, hier en daar het verschiet breken, dat ter zijde eindigt in de bergketen van Cumberland. Dikwijls, te midden der stilte van een' schoonen dag, herhaalt zich het sein des waldhorens, den arbeider wekkende of ter ruste noodigende, op den tegenover liggenden oever.
Op het voorplein van het kasteel van Arbigland bevond zich, sinds verscheidene jaren, een Gent, de lieveling des eigenaars, die zich dikwijls vermaakte met hem gade te slaan op zijne watertogten, te midden van zijnen troep, of in zijne waakzame zorgen bij de toegangen des kasteels. Op zekeren nacht, het zij ten gevolge van een' huisselijken diefstal, of van de plondering der vossen, welke het landschap veelvuldig oplevert, werd het gansche plein ontvolkt, met uitzondering van den armen Gent, die, geheel alleen overgebleven, zijn verdriet aankondigde door droeve en snijdende toonen. Deze teekenen van rouw ontsnapten den eigenaar geenszins, die nu beval, de oude medgezellen van zijnen lieveling te doen vervangen door

{==760==} {>>pagina-aanduiding<<}
nieuwe gasten; maar, dewijl hiermede eenige tijd verliep, verdween eensklaps ook de Gent. Beurtelings gaf men van deze verdwijning de schuld aan de vossen, de stroopers en de goedergelukzegsters, welke deze streken afloopen; maar weldra bleek, dat men het mis had. Op zekeren morgen vernam de eigenaar een' scherpen schreeuw. ‘Indien de oude Gent niet gestolen of opgegeten ware,’ riep hij uit, ‘zoo zou ik zweren, dat hij het was!’ De kreet werd onmiddellijk herhaald, en gevolgd van meer andere. Elk haastte zich naar het venster; en hoe groot was de verwondering, bij het zien van het ontvlodene beest, omringd van eene menigte ganzen en jong gevogelte, wier aankomst het aldus met zekeren trots scheen aan te kondigen, en welke hij tot gids verstrekt had op eenen afstand van zes zeemijlen! Immers, ten gevolge van gedane nasporingen, vernam men weldra, dat de Gent, aan den overkant aangekomen, zich op eene Engelsche landhoeve nedergezet, en zich aldaar verbonden had aan eene gans, tot dat zij een goed getal jongen hadden voortgebragt. Voldaan met zijn gezin, en hetzelve toereikend vindende om zijn voormalig verblijf wederom te bevolken, of, misschien, aangetrokken door het fraai geboomte van Arbigland, had hij andermaal ondernomen, den vloed over te steken, met zich nemende zijne gade en zijn gansche geslacht.




Elk mag droomen.

Gewis nadert met rassche schreden het gulden tijdperk, waarin de aarde vol zijn zal van de kennis des Heeren, gelijk de wateren den bodem der zee bedekken.
Ter bevordering van deze allesomvattende uitkomst, ontwaren wij van achteren, in den gang der wereldgeschiedenis, plan en oogmerk. Van achteren, zeg ik; want wie durft van voren dienaangaande iets stelligs besluiten uit den barensnood der volken? Het is dan dik-
{==761==} {>>pagina-aanduiding<<}
wijls, dat het verstand der verstandigen geenen raad meer weet.
Thans staart geheel de Christenheid met gespannen verwachting op de uitkomst van den heiligen kampstrijd der Grieken tegen de regering van domheid, geweld en barbaarschheid. Hier schijnt alles nacht en donkerheid! Zullen de Barbaren zegevieren op javan's zonen, of zal de kruisvaan eindelijk wapperen op de muren van Konstantinopel? En welk een ommezwaai er dan ook in het lot der Grieksche natie moge veroorzaakt worden, hoe zal er aanwinst voor het Christendom uit voortkomen? Wie kan uit dezen bajert orde te voorschijn brengen?
Dan, wij mogen hier toch gissen.
De uitspraak van den Koran is nog het geldend orakel voor een aanzienlijk deel van den aardbol. Zeker achtbaar Schrijver meent, dat het tijdstip, waarop ook de Mahomedaan zijne knieën voor jezus zal buigen, niet zal aanbreken, vóór dat, in de aangrenzende oorden van Europa, het Christendom zal gezuiverd zijn van bijgeloof. Als wij in aanmerking nemen, dat hij den Griekschen opstand niet beleefde, kan ons deze gedachte, bij eenig nadenken, niet anders dan vernuftig voorkomen.
Wel is waar, de Grieken vechten, om van een wereldlijk juk bevrijd te worden; doch het is, onzes inziens, buiten kijf, dat zij voornamelijk den strijd hebben aangevangen, om zich aan het geestelijke, het afschuwelijkste despotismus te ontwringen. En wie noemt mij het volk, dat met welbestuurde geestdrift om vrijheid van Godsdienst de wapenen aangordde, en niet eindelijk de zege behaalde?
Het is zoo, de Grieken zijn diep verbasterd van hunne voorouders; doch hebben zij niet reeds in hun plotselijk ontwaken getoond, dat zij de eerbiedwekkende grootheid hunner vaderen nog erkenden, en vinden zij niet juist hierin eenen krachtigen spoorslag, om zich als niet geheel onwaardige kinderen te gedragen, en de puinhoopen van hunnen ouden luister zoo veel mogelijk weder te herstellen?

{==762==} {>>pagina-aanduiding<<}

Neen! zonder de schimmen van thrasybulus, themistokles en kodrus zouden de namen van ypsilanti, kanaris en bozzaris zich niet met zulk eene snelheid op de tongen van alle Europeërs verspreid hebben.
Het gezigt van pallas' tempel is hun sedert lang een ondragelijk verwijt: getuige hiervan hunne zorge voor de aankweeking en den verderen opbouw van kunsten en wetenschappen, hunne werkdadige maatregelen ter verbetering van het onderwijs der jeugd, alsmede hunne pogingen, om aan de regering centralisatie bij te zetten.
Het kan niet geloochend worden, Griekenland ware door den Python der tweedragt waarschijnlijk reeds verloren geweest, indien niet de bezielende geest van enkelen zoo vele strijdige belangen tot één doel had weten te vereenigen; maar worden zij niet juist door de heillooze gevolgen der zelfzucht, in tegenoverstelling van de wonderen der eensgezindheid, gedwongen, om slechts één wit te beschieten?
Blijkbaar trekt eene onchristelijke staatkunde de schragende hand van Griekenland af, en laat het alléén in den verschrikkelijken strijd; maar wordt dit, na zoo vele overwinningen, niet het middel, om uit het klimmend gevaar verdubbelde krachten te verzamelen?
Ofschoon de Grieken de overwonnenen dikwijls even barbaarsch als deze hen behandeld hebben, de voorbeelden van edelmoedigheid, grootmoedigheid en standvastigheid van sommigen hunner zullen aan verstandige Turken althans achting voor eenen Godsdienst inboezemen, die de wortel is van zoo veel goddelijke deugden.
En zoo, verbeelde ik mij dan, zullen de Grieken, die de verstandelijke en aesthetische verlichting meer op prijs beginnen te schatten, hiervan ook partij trekken, om hunnen Godsdienst meer en meer te hervormen.
En ziet de meer verlichte Christenheid, hoe haar Grieksche broeder goed en bloed veil heeft, om de eer van het kruis te handhaven, hoe moet de leer van jezus dan niet aan veler harten in dierbaarheid toenemen!

{==763==} {>>pagina-aanduiding<<}

Gelijk altijd uit het bloed der martelaren het zaad der kerke ontkiemde, zoo zullen ook althans enkele Mahomedanen gedrongen worden, om eenen Godsdienst te onderzoeken, die den mensch in staat stelt tot zulke verbazende opofferingen: zoo doende zal hier en daar een hart de leer van den Profeet van Nazareth voor die van den bedrieger van Mekka omhelzen. En ligt in het mosterdzaadje niet de kiem tot eenen boom met breede takken?
Ziet daar in- en uitwendige uitbreiding van het Christendom!
Lacht niet met de kinderen mijner fantasie. Wij zijn onder de wolke.

e. molema.







Adr. Stolker aan allen, die gelezen mogen hebben, wat doctor Capadose onlangs heeft goedgevonden te schrijven, wegens de geschiedenis der Nederlandsche Hervormde Kerk van de Heeren IJpeij en Dermout.

Op den 27sten October laatstleden las ik, in het Omstandig Verhaal van de wederroeping der benoeming van den Heer hermanus brasz, als Ouderling der Nederlandsche Hervormde Gemeente, te Amsterdam, door abraham capadose, Med. Doct., wegens de Heeren ijpeij en dermout, Schrijvers van de Geschiedenis der Nederlandsche Hervormde Kerk, en wegens mijzelven, op bladz. 9, het volgende: ‘Die Schrijvers zijn inderdaad Remonstrantschgezind, en zelfs is mij onlangs van een geloofwaardig persoon verzekerd geworden, dat zij aan den Remonstrantschen Leeraar stolker hunne handschriften vooraf ter beoordeeling hadden voorgesteld, en dat deze zelfs, zoo als mij althans verhaald was, bekennen moest, dat de Schrijvers wat al te partijdig voor het Remonstrantismus waren.’ Indien ik den Heer capadose niet, uit vroegere schriften, had leeren kennen, en, in 't bijzonder, niet geweten had, dat hij tot het driemanschap behoorde, hetwelk, in het vak van de Nederlandsche Kerkgeschiedenis der 17de eeuw, niets voor geloofwaardig verklaart, dan hetgeen door eenen baudart, trigland en dergelijken, vooral tot bezwaar der Remon-
{==764==} {>>pagina-aanduiding<<}
stranten, geschreven is, en dus een' geweldigen hekel heeft aan de verhalen van eenen uitenbogaart, brandt en regenboog, uit het Remonstrantsch, en inzonderheid van de Heeren ijpeij en dermout, uit zijn eigen, of het Hervormd Genootschap, waarin de gebeurtenissen, over het geheel, in een voor de Remonstranten gunstiger licht worden voorgedragen, zoude ik mij over zulk geschrijf verbaasd hebben Nu, na reeds met zoo vele stalen van de onwaarheid, boosaardigheid en
vermetelheid van dit drietal Schrijveren bekend te zijn, en na zoo veel ondervinding te hebben van derzelver gebrek aan achting voor zichzelven, en onverschilligheid voor de gedurige tentoonstelling en bestraffing van derzelver valschheden en ongerijmdheden, verwonderde ik mij niet, dat de Heer capadose gelegenheid gezocht en gevonden had, om eens een' regtstreekschen aanval op de Geschiedenis des Heeren ijpeij en dermout te doen, en zijn publiek, zoo mogelijk, te overreden, dat dezelve geen geloof verdiende. Het moet hem toch een geweldige doorn in het vleesch zijn, dat, van dezen kant, de partijdigheid zijner geliefde Schrijveren evenzeer, als de goede trouw der Remonstrantschen, in het licht gesteld is; en daarom moest hem eene aanleiding, om de geloofwaardigheid der genoemde Heeren, zoo hij waande, den bodem te kunnen inslaan, hoogstwelkom wezen. Hij heeft zich daartoe dan ook gretig bediend van de vertelling, hem, zoo hij zegt, van een geloofwaardig persoon gedaan, dat gemelde Heeren hunne handschriften, vooraf, aan den remonstrantschen Leeraar stolker ter beoordeeling hadden voorgesteld, en deze zelf bekennen moest, dat zij wat al te partijdig voor het Remonstrantismus waren. Indien hij toch deze vertelling ingang kon doen vinden, was het gedaan met alle crediet dezer Schrijveren: want dan was hunne Geschiedenis niet anders aan te merken, dan als eene Remonstrantsche, en naar het welbehagen der Remonstranten geschreven, ja, nog meer, als, zelfs naar de bekentenis van een' Remonstrant, te partijdig in derzelver voordeel; en daarom worden dan ook deze Schrijvers ronduit voor Remonstrantschgezind
verklaard. - Wij willen nu het publiek in staat stellen, om van dit alles te oordeelen.
Een ander, dan een capadose, zou (gelooven wij) huiverig geweest zijn om met zijne vertelling, al ware zij hem door een nog zoo geloofwaardig persoon medegedeeld, voor

{==765==} {>>pagina-aanduiding<<}
den dag te komen, wanneer zij, in zichzelve, geen meer voorkomen van waarheid had. Hoe! Mannen, als de Heeren ijpeij en dermout, van zoo aanzienlijken stand in de Hervormde Kerk, bij het gansche Nederlandsche publiek zoo voordeelig bekend, wegens hunne opregtheid en braafheid en hunnen ijver voor hun Genootschap, zouden, zonder dat men daarvoor eenige reden kan denken, in staat geweest zijn, om het blakend vertrouwen, waarin zij alom, en vooral bij dit Genootschap, stonden, te misbruiken, om het laagst bedrog te plegen, en niet alleen, ten koste van hetzelve, de waarheid te verloochenen, maar zelfs de onwaarheid te verbreiden, ten gevalle van de Remonstranten, welke, gedurende twee eeuwen, voor deszelfs partijen waren gehouden, en bij velen nog worden! Dat kan zich geen eerlijk man, ten aanzien van eerlijke mannen, ligtelijk wijsmaken. - Zij zouden hetgeen zij over de geschillen tusschen Remonstranten en Contra-Remonstranten schreven, vóór deszelfs uitgave, ter beoordeeling van eenen Remonstrant gesteld hebben, om (want dat wil men er mede te kennen geven) in het geschrevene, naar die beoordeeling, ter gunste der Remonstranten, zoo het noodig ware, de veranderingen te maken, welke dezen welgevallig waren; maar die Remonstrant zou hun geschrijf zoo zeer in het voordeel zijner gezindte hebben bevonden, dat hij zelfs had moeten bekennen, dat het voor dezelve te partijdig was! - Heeft dit inwendig schijn van waarheid, Lezers? Zou niet elk man, die verstand met braafheid paarde, zulk vertelsel, als blijkbaar valsch, verworpen hebben? Maar de Heer capadose is gewoon, zich gereedelijk van alles te bedienen, wat hem dienstig dunkt, om de genen, die van hem verschillen, verdacht te maken, of te beschuldigen, en om alles, hoe nietig het ook moge wezen,
wat slechts eenigen schijn heeft van hetgeen hij voorstaat goed te maken, en onnoozelen verblinden kan, tot zijn gebruik aan te wenden. Men moge het vervolgens weêrleggen, en er het valsche van aantoonen: dat zij zoo! De zijnen zullen het niet lezen, of, zoo zij 't lezen, er niet door bewogen worden, om hem af te vallen; en, voor het overige, en bij anderen, semper haerebit aliquid!
Doch, om ter zake te komen: toen, in het jaar 1817, bekend was geworden, dat men van de Heeren ijpeij en dermout de Geschiedenis der Nederlandsche Hervormde Kerk te wachten had, rees bij den Remonstrantschen Leeraar

{==766==} {>>pagina-aanduiding<<}
stolker (hij wil het niet ontveinzen) de vrees, dat dezelve weder aanleiding mogt geven tot twist, wanneer de Remonstranten mogten oordeelen, hetgeen, te hunnen aanzien, van vroegeren of lateren tijd, verhaald stond te worden, te moeten tegenspreken. Hij zelf had zich, voorheen, in zulk geval, meer dan eens, verpligt geacht, om, tot verdediging van zijn Genootschap en deszelfs stichters en voorstanders, wanneer hij meende, dat zij verkort waren, in het strijdperk te treden. Hij verlangde niet, zich daartoe op nieuw gedrongen te zien, zoo omdat hem die twist tegen de borst was, als ook, en vooral, omdat hij niets vuriger wenschte, dan dat toch niets tusschenbeiden mogt komen, hetgeen de nadering der beide Genootschappen tot elkander, welke de Remonstranten altijd zoo zeer verlangd hadden, en die nu aanmerkelijke vorderingen had begonnen te maken, stremmen kon. Om dan, van zijne zijde, schoon in het verborgen, iets ter voorkoming daarvan te doen, schreef hij, in het gemeld jaar 1817, het Berigt wegens het schrijven van de Geschiedenis der Nederlandsche Hervormde Kerk, hetwelk, te dien tijde, geplaatst is in de Vaderlandsche Letteroefeningen van dat jaar, voor de maand November, waarin hij zijn verlangen te kennen gaf, dat toch onzijdigheid en gematigdheid der Schrijveren pen mogt besturen; schoon het (voegde hij er bij) een dwaze en onbillijke eisch zou zijn, van hen te vorderen, dat zij de eerste wet voor eenen Historieschrijver zouden verzaken, ne quid falsi dicere audeat, veri non audeat, - dat hij geene valschheid durve, geene waasheid niet durve schrijven. - Hiermede niet tevreden, bragt hij, bij de Commissie tot behartiging van de belangen der Remonstrantsche Societeit, waarvan hij
de eer had lid te zijn, in overweging, of er geene gelegenheid zijn zou, om de Heeren ijpeij en dermout kennis te doen dragen van het gemeld verlangen, hetwelk ook dat van alle de leden der Commissie was, en of men aan gemelde Heeren, van welken men zich verzekerd hield, dat ook zij niets minder, dan vernieuwing van twist, wenschten, niet, op eene of andere onaanstootelijke wijze, kon doen vragen, of zij ook zwarigheid zouden maken, om van hun verhaal, voor zoo veel het de Remonstranten betreffen zou, vóór de uitgave, eenige inzage te geven aan de Commissie. Een der leden, zijnde de, onlangs in 's Hage overleden, Heer b. van rees, meende, dat hij daartoe welligt gelegenheid vinden zou, en nam aan dit te beproeven. Hij be-
{==767==} {>>pagina-aanduiding<<}
rigtte vervolgens, dat zeker Heer, met de Heeren ijpeij en dermout gemeenzaam bekend, aangenomen had, hen daarover, zoo er zich bekwame gelegenheid toe opdeed, te spreken. Men vernam echter daarvan vervolgens niets; men maakte, bij de Commissie, zwarigheid, om er verder naar te vernemen; het 1ste Deel der Geschiedenis zag het licht, en de Commissie had er, vóór de uitgave, niets van gezien. De Heer van rees werd, op het laatst van 1820, door Z.M. den Koning, benoemd tot lid van de Commissie tot de zaken der Protestantsche Kerken in Nederlands Oost- en West-Indiën, en kwam daardoor in aanraking met den Eerw. Heer dermout, Voorzitter dier Commissie. In een vriendschappelijk verkeer met zijn Eerw., op den 3 Januarij 1821, vond hij aanleiding, om aan zijn Eerw. iets te laten blijken van het verlangen, dat de Commissie der Remonstrantsche Societeit gehad had. Zijn
Eerw. verklaarde hem, dat daarvan niets te zijner kennisse gekomen was, en berigtte hem tevens, dat het 2de Deel der Geschiedenis thans ook was afgedrukt, behalve de Aanteekeningen; er bijvoegende, dat, zoo wij daar eenige aanmerkingen op hadden, hij die gaarne zou ontvangen, ten einde daarvan, bij een 3de Deel, dat zekerlijk nog zou moeten volgen, gebruik te maken. De Heer van rees gaf hierop aan zijn Eerw. in overweging, om het reeds afgedrukte van het 2de Deel vertrouwelijk aan ons mede te deelen, ten einde, zoo wij daarop eenige bedenkingen mogten hebben, die aan zijn Eerw. te communiceren, om daarvan nog gebruik te kunnen maken in de Aanteekeningen op dat 2de Deel. Ik verhaal dit alles uit den Brief van den Heer van rees aan mij van 4 Januarij 1821, onder mij berustende. In dien brief volgt nog, dat de Heer dermout dit, voor zichzelven, gaarne aannam, daarover, met den eersten, aan den Heer ijpeij zou schrijven, en betuigde te vertrouwen, dat men de Geschiedenis overeenkomstig de gebeurtenissen zoude vinden, aangezien men zich striktelijk aan de historische facta gehouden had. Ingevolge hiervan ontving ik van gemelden Heer van rees, op den 18den Januarij, een' naderen brief, ten geleide van het afgedrukt Historisch Verslag van de lotgevallen der Hervormde Kerk van Nederland, betrekkelijk derzelver scheiding in twee gezindheden, zoo als men dat, in het
uitgegeven 2de Deel der Geschiedenis, van bladz. 153 tot 290, lezen kan; en is dit het éénige, dat ik immer van het geheele werk, vóór de uitgave, onder

{==768==} {>>pagina-aanduiding<<}
mijne oogen gehad heb. ‘Ik heb deze bladen (schreef mijn vriend) reeds Maandag (welke de 12de van Januarij geweest was) ontvangen, en doe ze u geworden, om ze te lezen, en daarop uwe aanmerkingen mede te deelen.’ Ik zond dezelven aan zijn Ed. terug, op den 15den Februarij, en wenschte nu in staat te zijn, den brief, dien ik daarbij deed, hier te kunnen inlasschen; doch, daar ik niet, dan hoogst zelden, afschriften mijner brieven houde, en van dezen niet dan een ruw ontwerp vinde, is mij dat onmogelijk. In dat ontwerp echter staat niets van de bekentenis, welke ik, volgens de vertelling van den Heer capadose, zou gedaan hebben. Het bevat evenwel den lof, dien ik mij geperst vond aan het verhaal der Heeren ijpeij en dermout te geven. Dat verhaal (staat er in) is, in alle opzigten, zoo volkomen onzijdig, als eenig Remonstrant het zou hebben mogen stellen, en handhaaft de eer onzer Vaderen zoo goed, als immer van onze zijde geschied is, of nog geschieden zou kunnen: en wat het verhaal van den twist met, en van de opgevolgde veroordeeling en verdrukking der Remonstranten betreft, niemand der onzen heeft het meer naar waarheid te boek gesteld. Tweemalen heb ik het geheel met ingespannen aandacht gelezen, en er niets op aan te merken gevonden, dat van wezenlijk belang is. Mij dnnkt, uit onzen naam, behoort gij de Heeren dermout en ijpeij voor de mededeeling beleefdelijk te bedanken, en aan hun EE. ons groot
genoegen over hunne onzijdigheid, tevens met onze hoogachting, te betuigen. Mijnentwege bidde ik u dat, en te gelijk, dat gij de laatste betuiging voor uzelven wilt aannemen van uwen dw. dr. en vriend A.S. Of ik nu dit bovenstaande alles zoo letterlijk, in mijnen brief zelven, heb nageschreven, daarvoor durf ik te minder instaan, omdat ik dat niet altijd, als ik slechts een ontwerp volg, gewoon ben. Doch het meeste, zoo niet alles, zal wel hetzelfde geweest zijn, en zeker was alles in denzelfden geest, dat is, zeker prees ik het verhaal der Heeren ijpeij en dermout daarin (gelijk boven staat) als volkomen onzijdig en naar waarheid, waarmede nu ellendig zou gestrookt hebben eene bekentenis, dat ik het wat al te partijdig voor het Remonstrantismus zou gevonden hebben. - Doch uit dit berigt blijkt, dat niet ik, over de mededeeling der bewuste bladen, met de Heeren Schrijveren briefwisseling gehouden heb, maar alles tusschen de Heeren dermout en van rees is be-
{==769==} {>>pagina-aanduiding<<}
handeld; en ziet hier nu den brief, door den laatsten aan den eersten Heer, bij de terugzending der bladen, geschreven, welke brief mij gunstig door de Heeren Schrijveren is medegedeeld, en waaruit men ziet, wat aan hun EE. geschreven is.




Letterlijk afschrift.

Hoog Eerwaardig Heer, zeer geachte Broeder!

Ik heb de eer U.H.E. hiernevens terug te zenden de losse bladen van het II Deel der Geschiedenis van de Nederlandsche Hervormde Kerk, met welker mededeeling U.H.E. en de H.E. Hr. Professor IJpeij de goedheid gehad hebben mij te verwaardigen Gelieft H.E. Heeren! hierbij aan te nemen mijne erkentenis en dankzegging voor het vertrouwen, waarmede U.U.H.H.E.E. mij hierdoor vereerd hebben, en voor de zielsgenoegens, welke ik, onder de lezing eener zoo uitmuntend en hoogst onpartijdig geschrevene Geschiedenis, heb mogen smaken.
Door U.U H.H.E.E. is een geheel nieuw licht verspreid over dit gedeelte onzer Kerkgeschiedenis. Nooit is zoo goed in het helderst licht gesteld, dat de gevoelens der oorspronkelijke Hervormde Kerk in Nederland Erasmiaansch - Zwinglisch - Melanchthoniaansch - Bullingerisch geweest zijn, en door die van Calvinas zijn verdrongen geworden. Niemand is er in ons vaderland, veel min elders, die deze Geschiedenis beter, neen eve goed niet, had kunnen schrijven, dan Uw Hoogeerwaarden. Mijne hoogachting, mijne bewondering over den echtchristelijken geest, en over de uitgebreide kennis der gebeurtenissen van zoo bekwame mannen is, onder het lezen, telkens toegenomen. De Remonstranten althans hebben er, in mijn oog, niets toe of af te doen.
Ontvangt dus, zeer waarde en hooggeachte Broeders! niet alleen mijn herhaalden dank, maar ook dien van mijne medeleden der Commissie tot de zaken der Remonstrantsche Broederschap, ja ook in naam der Broederschap: want gewis zal niemand hunner nalaten dien openlijk en bij elke gelegenheid te betuigen, zoodra hij zelf het genoegen van eigen lezing zal gesmaakt hebben.
De goede Hemelsche Vader verlenge Uwe dagen, en verleene U steeds de noodige gezondheid en sterkte van geest, om nog lang dienstbaar te blijven voor zijn rijk van waarheid en deugd; de Koning zijner Kerke blijve U door Zijnen geest verlichten en ondersteunen, ter uitbreiding en vestiging der Christelijke Broederschap!
Met de opregtste hoogachting en broederliefde heb ik de eer mij te noemen

Uwer Hoog Eerw. zeer dienstw. Dienaar en Broeder
(was geteekend) b. van rees.
Van mijne kamer
1 Maart 1821.

Den Hoog Eerw. Heere I.J. Dermont, in 's Hage.

Wel nu, Lezers! wat zegt gij? Waar zijn hier de handschriften, die, door de Heeren ijpeij en dermout, aan mij, uit hunne eigene beweging, en om vervolgens, naar mijne aanmerkingen, hun verhaal te veranderen, (gelijk men het doet voorkomen) vóór de uitgaaf van hun werk,

{==770==} {>>pagina-aanduiding<<}
ter beoordeeling zijn voorgesteld? Gij ziet hier niets, dan eenige reeds afgedrukte bladen van het 2de Deel, zoo als die daarna zijn uitgegeven, niet aan mij in het bijzonder, maar aan de Commissie der Remonstrantsche Societeit, en op derzelver uitdrukkelijk verzoek, medegedeeld, eenvoudig met het goede oogmerk, om twist voor te komen, en om, zoo de Commissie eenige bedenkingen mogt hebben, daarvan gebruik te maken in de aanteekeningen, die nog gedrukt moesten worden. De Heeren ijpeij en dermout hebben dus hunne Geschiedenis geschreven, zoo als zij die, onafhankelijk van iemand, overeenkomstig de gebeurtenissen hadden gevonden, zich striktelijk aan de historische facta houdende, en zij hebben ze vervolgens zoo laten drukken. Daarna hebben zij een gedeelte van dat gedrukte, op verzoek van de Commissie der Remonstrantsche Societeit, en met het oogmerk bovengemeld, aan dezelve laten lezen. Wie kan hierin iets anders zien, dan een bewijs, dat het deze Heeren om niets anders, dan waarheid, te doen was, en dat zij, zoo hun eenige misslag werd aangewezen, gereed waren, om dien te verbeteren? Verdient dit lof of berisping? Van welken geest moet men gedreven worden, als men dit tracht te doen voorkomen, om hunne goede trouw te doen verdenken? Wij onderstellen, dat de Heer capadose niet geweten, en dus niet moedwillig verzwegen heeft, hetgeen wij zeer wel weten, dat de Heeren ijpeij en dermout niet alleen aan de Commissie der Remonstrantsche Societeit, maar ook aan anderen,
meermalen hunne afgedrukte bladen, vóór de uitgaaf, ter lezing hebben medegedeeld, om, zoo die er gebreken in vonden, dezelve, in de Aanteekeningen, te verbeteren. Zoo doet men, als men niets dan waarheid zoekt; en deden sommige Schrijvers dit ook, met dezelfde opregtheid, zij zouden aan het publiek niet zoo vele onwaarachtige verhalen doen, met onbeschaamde verzekering van derzelver echtheid. - Voorts wil ik hier nog bijvoegen, dat ik, vóór den 29 October laatstleden, nimmer van de hand van den Heer dermout één eenige letter schrifts gezien heb, gelijk ik, tot op het oogenblik, waarop ik dit schrijf, nog nooit één eenige zag van de hand des Heeren ijpeij, en dat hunne Hoog- en Wel-Eerwaarden mij, in persoon, volstrekt onbekend zijn. Met den Hoogleeraar ijpeij heb ik voorheen, openlijk, en wel over eenige punten der Remonstrantsche Geschiedenis, ernstig verschil gehad. Desniettemin betuig ik, in opregtheid, voor zijn H. Eerw. alle de

{==771==} {>>pagina-aanduiding<<}
hoogachting te koesteren, waarop zijn H. Eerw., in zoo vele opzigten, aanspraak heeft; doch ons verschil heeft zekerlijk geene aanleiding gegeven tot bijzondere kennismaking, of verbindtenis van vriendschap. Het heeft echter zijn H. Eerw. geene zwarigheid doen maken, om, over een gedeelte van zijne gedrukte Geschiedenis, ook mijn oordeel, als dat van een medelid van de Commissie der Remonstrantsche Societeit, te willen vernemen; en ik houd mij verzekerd, dat zijn H. Eerw. daarin te eerder zal hebben toegestemd, om dezelfde reden, welke de Heer dermout aldus uitdrukte: dat hij wist, dat, bij de Remonstranten, een schat berustte van gewigtige, thans min bekende of nog onuitgegevene stukken, waaruit, over daadzaken en omstandigheden, een helder licht te ontleenen was.
Ik voeg hier niets meer bij. Eerlijke Lezers zullen er genoeg aan hebben, en voor anderen schreef ik niet.




Iets over Moskow, zoo als het thans is.

Van alle steden des nieuweren tijds is geene zoo te eenemaal vernield geworden, en geene zoo glansrijk uit hare assche herrezen, als Moskow. Twaalf jaren zijn naauwelijks vervlogen, dat zij der vlammen ter prooije werd, en vruchteloos zou men thans reeds naar sporen van brand rondzien; ja de stad is veeleer, ten gevolge van elkander onmiddellijk opvolgende verfraaijingen, prachtiger en bloeijender geworden, dan vóór derzelver verwoesting. De drooge grachten van het Kremlin, voorheen de vuile zamelplaats van allen afval en alle onreinigheden der gansche stad, zijn in liefelijke tuinen herschapen, die den inwoneren tot openbare wandelingen verstrekken. Ook de lang verwaarloosde bolwerken (boulevards), die den Beloï-Gorod omgeven, zijn op nieuw verfraaid. De groote kringvormige straat, de Aardschans genaamd, die den Zewlenoï-Gorod insluit, en die weleer in het latere jaargetijde onbruikbaar was, is thans in het midden bestraat, en te wederzijden met tuinen voorzien, aan welke de voorgevels der huizen, waartoe zij behooren, eene bevallige vertooning bijzetten. Deze straat biedt aan voetgangers en equipages, in eene uitgestrektheid van ongeveer 14 wersten (3 lieues), eenen schilderachtigen weg, die door zijne beplanting de lucht zuivert en verfrischt. Verder houdt men zich bezig met de verhooging van het breede plein, onder den naam van Balota

{==772==} {>>pagina-aanduiding<<}
(het Moeras) bekend, met oogmerk om hetzelve te beveiligen tegen de overstroomingen van het afleidingskanaal, hetwelk bij het stijgen der wateren van de Moskowa buiten zijne boorden treedt; terwijl men tevens dit kanaal geschikt maakt om bevaren te worden, ten einde den toevoer van levensmiddelen voor de op genoemde plein gehouden wordende markt te bevorderen. De Neglinka, eene beek, welke een deel der stad doorloopt, maar welker water, van wege den hellenden en rijzenden grond, staan bleef en verscheidene dijken vormde, is thans in eene waterleiding als ingesloten, over welke eene schoone en breede straat is aangelegd. De plaats, waar te voren de Kettingbrug gevonden werd, is vlak gemaakt en met de aangrenzende straten op ééne lijn gebragt, waardoor een kruisweg wordt gevormd, waar vier fraaije straten elkander met regte hoeken snijden. - Terwijl intusschen alle deze herscheppingen, welke men aan de onvermoeide werkzaamheid van den Gouverneur-generaal der stad, Vorst d. galitzin, verschuldigd is, in den aanvang alleen ter verfraaijing schenen te strekken, oefenden dezelve weldra haren weldadigen invloed op de bewoners van Moskow. Onderscheidene ziekten, onder anderen de tusschenpoozende koortsen, welke voormaals, ten gevolge van de nadeelige dampen, uit zoo vele plaatsen opstijgende, veelvuldig heerschten, zijn thans aanmerkelijk verminderd. Eene geheele wijk, welke te voren om derzelver ongezondheid door de inwoners geschuwd werd, is tegenwoordig met fraaije gebouwen en rijke magazijnen versierd, en eene der meestbevolkte der gansche stad geworden. Hier verheft zich een onlangs voltooid, prachtig, en van den voortgang der kunsten en des goeden smaaks in Rusland getuigend gedenkstuk, - de aan het einde der Petrovka, naar den kant der oude Stad, gelegene groote Keizerlijke schouwburg. Dit gebouw behoeft geene
vergelijking met de grootste tooneelzalen van Europa, en met name van Italië, te schromen. Het heeft 153 loges, in vier rijen, behalve de galerij, en telt 3000 plaatsen. In den bak zit de helft der aanschouwers in leuning-, en de andere helft op gewone stoelen, alle genommerd. Er is eene keurige foyer, en nog verscheidene andere zalen, voor Concerten en Maskeradebals bestemd. De inwijding had op den 6 Januarij l.l. plaats; op eene lyrische voorafspraak volgde het Ballet Asschepoester, en een gemaskerd Bal besloot den avond.


{==773==} {>>pagina-aanduiding<<}

Trek van gelukkige tegenwoordigheid van geest in den heer Loquin.

De Heer loquin, komende uit de Indiën, in den jare 1819, ten einde in Afrika te vertoeven, alwaar hij, in 1811, reeds negen maanden was verbleven, werd, met zijne reisgezellen, genomen, en in Tunis opgebragt. Deze Geleerde verwierf verlof om den Dey te spreken, die hem, voor zich en zijne vrienden, de vrijheid toezeide, indien hij een Georgisch meisje van 17 jaren konde genezen, van hetwelk hij veel werks maakte, en dat aangetast was van eene ziekte, tegen welke de medicijnen zijner Geneesheeren niets vermogten. Den geleerden Franschman gelukte het, der schoone Georgische hare gezondheid te hergeven. Maar hare dankbaarheid stond hem duur! Zij had verlof gekregen, hem te zien na hare herstelling, onder voorwendsel dat dezelve niet volkomen was. Dan, op zekeren dag verraste de Dey zijne gunstelinge, daar zij haren redder blijken van hare erkentenis gaf, die, zonder misdadig te zijn, (hij was toen 61 jaren oud) eenen Dey van Tunis zoodanig konden schijnen. Woedend zeide hij tot den Franschman: ‘Binnen een uur zijt gij een lijk!’ terwijl hij tevens zijn' ponjaard trok, om het meisje te doorsteken. ‘Laat af!’ riep hem loquin met eene ontzagwekkende en majestueuze houding toe: ‘Ik weet, dat ik in Afrika ben gekomen om te sterven; maar ook gij zult een uur na mij sterven, en zoo gij haar treft, die gij bedreigt, zult gij oogenblikkelijk sterven, nadat gij haar hebt omgebragt!’ De Dey verbleekte, vergenoegde zich met den Heer loquin te doen opsluiten, en deed hem met zijne vrienden des anderen daags inschepen naar Sicilië. - Na zijne terugkomst, zich naar Dyon, zijne geboortestad, begevende, vertoefde hij, op het aanzoek eens vriends, te
Villefranche, alwaar deze bekwame Natuurkundige thans, in de armen van den Heer rauchallais, zijn medgezel op alle zijne reizen, in den ouderdom van 67 jaren, zijne roemvolle loopbaan heeft geëindigd. Hij laat 150 handschriften na. Zijne laatste woorden waren deze: ‘o Oneindige schatten der Natuur! ik moet u dan verlaten? Vaartwel!’


{==774==} {>>pagina-aanduiding<<}

Zoo komen de leugens uit.

In het begin van 1823 waren van Curaçao eenige slaven naar Cumaribo, een klein plaatsje in de provincie Coro, gevlugt, toebehoorende aan drie Joden, welke met elkander overeenkwamen, dat een hunner, op gemeenschappelijke kosten, derwaarts reizen zou, om de slaven van daar terug te halen. Zulks gebeurde ook, en het gelukte den Jood, de slaven, één uitgezonderd, op Curaçao terug te brengen. Hij leverde nu zijne rekening in, en begeerde, dat de twee anderen elk een derde daaraan zouden betalen; doch deze weigerden zulks, op grond, dat de rekening valsch was, want hij berekende een patino, of Spaanschen daalder, voor elken dag, dien hij te Cumaribo geweest was, en dat kon hij, volgens de Mozaïsche wet, die bij de Joden op Curaçao in groote achting staat, zoo zelfs, dat de verkeerde uitspraak van een punt bij het einde van een woord, zonder dat de beteekenis er door veranderd werd, de bekende oorzaak geweest is van de hevige scheuring in de Israëlitische gemeente, (Matth. XXIII:23) aldaar niet verteerd hebben. Toen werd er over de zaak in quaestie eene Commissie van Arbiters aangesteld, en voor dezelve de volgende daadzaken bewezen: 1o. Dat er te Cumaribo geene Joden waren, bij wie hij zijnen intrek had kunnen nemen. 2o. Dat op dit kleine plaatsje geene herberg bestaat, waar de passagier, eten of niet eten, eene vastbepaalde som daags betalen moet. 3o. Dat hij de bij de Joden vereischt wordende handigheid, om zelve schapen, hoenders enz. te slagten, nooit bezeten had, en hij dus te Cumaribo niets anders had kunnen eten, dan brood, eijeren en eenige andere onkostbare artikelen. De Jood was
derhalve verpligt zijn proces te verliezen, of te erkennen, dat hij tegen de Mozaïsche wet gezondigd had; welk laatste hij natuurlijk niet verkoos.

Het land der tegenstrijdigheden.

Daar is een Land, waar een ongelukkige, die een' appel tot zijn middagmaal gestolen heeft, of een' zakdoek, omdat hij snuift, twintig jaren zijns levens aan de roeibank moet flijten; terwijl een ander, die tien millioenen heeft ver-
{==775==} {>>pagina-aanduiding<<}
vreemd, gerustelijk wandelt, den rotting in de hand, in de groote laan van het park zijns kasteels, en zich opblaast in eene loge van een groot Theater; - waar groote Mijnheeren, die gedurende twintig jaren hunnen broederen de vaste en ligchaamskastijdingen hebben voorgepredikt, jaarlijks, voor hunne tafel alleen, vijstigduizend franks consumeren, en zich geenerlei aardschen wellust tot zonde rekenen; - waar een arme Kommies dagelijks van 's morgens negen ure tot 's avonds arbeidt, om twaalfhonderd franks te verdienen; terwijl een Chef de Bureau tienduizend franks wint met niets te doen; - waar men, van den eenen kant, de Tooneelspelers luidruchtig toejuicht, en aanmoedigt door rijke belooning, en, van den anderen, hen veracht bij hun leven en eene eerlijke begrafenis weigert bij hunnen dood; - waar men op duizenderlei wijze de dieven martelt en den manslag met den dood straft, en intusschen de dobbelhuizen en de schermzalen wettigt; - waar men het lidmaatschap verwerft van Akademiën of geleerde Genootschappen om zijne staatkundige denkwijze, en Staatsman wordt om zijne letterkundige begrippen; - waar men de strengste grondbeginselen van zedekunde belijdt, en ten zelfden tijde de menschen met ligchaam en ziel koopt voor eenige bankbiljetten; - waar lieden, die huishoudelijkheid preken, het geld van anderen verspillen voor hunne eigene vermaken, terwijl hunne slagtoffers dikwijls van honger sterven; - waar men, door een groot aantal bijzondere personen, het goud ziet beschouwen als een tak van een zeer weelderig vlijtbetoon, en ware vromen bijkans zonder schoeisel rondwandelen; - waar een Arabier behandeld wordt als een Christen, en een Christen als een
Arabier; - waar men, eindelijk, zich veel laat voorstaan op zijne beschaving, en de naam van Jood eene beleediging is.

Kent gij dit Land, Lezer! uit deze schets, door eenen bewoner van deszelfs Hoofdstad zelv' ons geleverd? - Ja! wij kennen het, tot onze schade en schande, maar al te wel!....

Lord Byron en de visscher aan de boorden van den Hellespont.

Toen Lord byron, verzeld van den Luitenant ekenhead, den Hellespont zwemmende overstak, deed hij dien

{==776==} {>>pagina-aanduiding<<}
togt op dat punt des kanaals, van waar hij onderstelde, dat leander hetzelve had overgestoken, om zijne hero te ontmoeten. Het schijnt, dat de stroom der Dardanellen zoo snel gaat, dat het onmogelijk is, denzelven zwemmende, en zelfs met eene schuit, te klieven, met eenige zekerheid van aan een gegeven punt te landen. Lord byron begon zijnen togt van het kasteel van Abydos, en bereikte den tegenovergestelden oever niet dan op drie mijlen beneden de plaats, waar hij zich had voorgesteld aan te komen. Hij had eene schuit bij zich gedurende den ganschen overtogt, opdat hij voor alle gevaar of ongeluk mogt beveiligd zijn.
Toen hij aan land kwam, waren zijne krachten zoodanig uitgeput, dat hij gretiglijk van het aanbod eens armen Turkschen visschers gebruik maakte, om in zijne hut uit te rusten. Hij was ziek, en had een' sterken aanval van koorts. Daar de Luitenant ekenhead verpligt was naar zijn sregat terug te keeren, bleef byron alleen met de goede lieden, die hem hadden ingenomen.
De Turk had geenerlei vermoeden van den rang en de vermaardheid van zijnen gast. Hij verleende hem echter allen mogelijken bijstand; zijne vrouw betoonde zich even hulpvaardig, en allen verzorgden hem zoo wèl, dat, na verloop van vijf dagen, de zieke hersteld was. Toen hij scheep ging om terug te keeren, voorzag hem zijn minzame hospes van een groot brood, eene kaas, en een' lederen zak met wijn; hij drong hem tevens eenig klein geld op, boezemde een gebed tot allah voor hem uit, en wenschte hem eene goede reis.
Bij het ontvangen van de gaven des armen Turkschen visschers vergenoegde zich Lord byron met eene eenvoudige dankbetuiging; maar bij zijne terugkomst vaardigde hij zijnen getrouwen stephano af, om, uit zijnen naam, den visscher een stel netten, een jagtgeweer, een koppel pistolen, en twaalf el zijden stoffe voor zijne vrouw ter hand te stellen. De goede man, geheel verbaasd op het aanschouwen van zoo vele fraaije dingen, riep uit: ‘Welk eene kostbare belooning voor eene geringe gastvrijheid!’ Hij besloot, des anderen daags den Hellespont over te steken, om den milden gever persoonlijk te bedanken. Hij stapte in zijne schuit, en kwam weldra in het ruime sop; maar, naauwelijks ter helste des kanaals gekomen, deed eene geweldige rukvlaag het vaartuig omslaan, en hij werd door de golven verzwolgen.
Lord byron, gelijk men kan begrijpen, was zeer be-
{==777==} {>>pagina-aanduiding<<}
droefd over dit noodlottig ongeval, zond, zoodra hij daarvan kennis droeg, eene som van 50 dollars aan de weduwe van den visscher, en liet haar zeggen, dat zij te allen tijde op hem konde rekenen.
Deze Anekdote, welke der nagedachtenisse van Lord byron eere doet, was tot dusverre onbekend; men is dezelve verschuldigd aan den Heer hase, Luitenant bij de Koninklijke Engelsche Zeemagt, die zich aldaar te dien tijde bevond. Hij voegt er nevens, dat byron, zich in 1817 naar Konstantinopel begevende, zich te dezer zelfde plaatse aan land deed zetten, en nieuwe weldaden bewees aan de weduwe en den zoon des visschers, die zich nog wel de geschenken van Lord byron herinnerden, maar zijnen persoon niet meer herkenden, zoo zeer had niet slechts zijn gewaad, maar ook het verloop van eenige jaren hem veranderd.




Maanlicht.


Gezeten op een heuvelkruin, 
In weemoed en gepeins verloren, 
Omringd van graauwend tempelpuin, 
Aanschouw ik 't wijkende avondgloren. 
 
De blonde Venus flonkert flaauw, 
En spilt vergeefs haar liefdelonken; 
De maan verbreidt aan 't hemelblaauw 
De zachtheid van haar zilvervonken. 
 
Het zuiderkoeltje speelt in 't klim; 
De donkre beukentoppen suizen; 
't Is of een lang verscheiden schim 
In dit verlaten puin wil huizen. 
 
Daar blinkt een staal van hemellicht, 
Zoo zuiver en zoo maagdlijk teeder, 
En vloeit in mijn verrukt gezigt 
Uit Febe's godlijke oogen neder. 
 
Wat wilt ge, weèrschijn van dien gloed, 
Teruggestraald van reiner transen? 
Wilt gij de wonde in mijn gemoed 
Genezen met uw stille glansen? 

{==778==} {>>pagina-aanduiding<<}

Zond u een diepverborgen magt, 
Om hen, die onder smarten buigen, 
Bij 't achtbaar donker van den nacht, 
Van hooger liefde te overtuigen? 
 
Misschien wel daalt gij neêr op aard', 
Om mij geheimen te verkonden, 
Aan niemand ooit geöpenbaard, 
In dit bevlekt verblijf der zonden? 
 
Of is de glans van uw gelaat, 
Dien 'k zoo verheven schoon zie flonkren, 
Is die misschien de dageraad 
Van 't licht, dat nimmer zal verdonkren? 
 
Verheerlijkt door dien morgenschijn, 
Voel 'k mij een heilge drift doorstroomen; 
Ik denk aan die gezaligd zijn; - 
Zijt gij welligt de ziel dier vromen? 
 
Of voert ge alleen hun schimmenrij 
Op 't eenzaam pad van droeve vrinden, 
Wanneer ze in diepe mijmerij 
Een' zucht vertrouwen aan de winden? 
 
Geliefden! daalt dan, zonder schroom, 
Hier, van gewoel verwijderd, neder; 
Genooten van mijn' zoeten droom, 
o, Komt dan elken avond weder! 
 
Ja, komt, en koelt dat blakend vuur, 
Dat woelt en omgolft in mijn' boezem, 
Gelijk de dauw, in 't morgenuur 
Gedropen in den lentebloesem! - 
 
Helaas! gij wijkt! - een somber kleed 
Van nevlen spreidt zich langs de kimmen, 
Omringt mij met een' nacht van leed, 
Waar Febe's oog niet door kan glimmen. 

Naar de lamartine, Médit. 5ième.

jurriaan moulin.





{==779==} {>>pagina-aanduiding<<}

De slaap.


Wanneer de nacht 
Hem tegenlacht, 
Die poozing van den arbeid wacht 
En stilstand van de zorgen, 
Dan rust het ligchaam, mat gesloofd, 
Dan rust het suf gezonnen hoofd, 
Hij slaapt tot aan den morgen. 
 
Maar die den tijd, 
Aan 't werk gewijd, 
Steeds doel- en nutteloos verslijt, 
En d' avond ziet genaken, 
Hij, wien verveling plaagt en pijnt, 
Hij beeft zoodra de dag verdwijnt, 
En kan geen ruste smaken. 
 
Wanneer de nacht 
Het leed verzacht 
Van hem, die deugd en pligt betracht, 
Maar worstlen moet met rampen, 
Dan daalt op hem de slaap ter neêr, 
En geeft hem nieuwe krachten weêr, 
Om met het lot te kampen. 
 
De booze keer' 
Naar 't rustbed weêr, 
Dat hem der wroegings spokenheer 
Des morgens deed ontvlieden; 
Al heeft hij aanzien, schat en magt, 
De slaap, waarnaar hij rustloos smacht, 
Wil hem geen laafnis bieden. 
 
Ja, troosteres 
En rampvoogdes! 
Gij geeft eene onontwijkbre les 
Aan luijaards en aan boozen; 
Stort ge ook uw giften kwistig uit, 
Zij worden nooit des tragen buit, 
Het deel van den godloozen. 

{==780==} {>>pagina-aanduiding<<}

Geen ledekant, 
In weidschen trant 
Gebeeldhouwd door des kunstnaars hand, 
Of zijden praalgordijnen, 
Geen luchtig dons of zachte sprei, 
Geen kamerwacht in prachtlivrei 
Dwingt u er te verschijnen. 
 
Geen stroomatras, 
Die d'armen pas 
't Vermoeide lijf ten leger was, 
Hebt gij dáárom ontweken; 
De krebbe, waar de deugd in rust, 
Door noeste vlijt in slaap gesust, 
Kan van uw goedheid spreken. 
 
Ja, Slaap! kunt gij 
(Schoon 't lot ook vrij 
Balsturig op den stervling zij) 
Des levens zuur verzoeten; 
o! Breng mij op uw wieken dan, 
Waar ik de ramp trotseren kan, 
Die wegduikt aan mijn voeten. 
 
'k Wil, noest en braaf, 
Uw diere gaaf, 
Wie in 't gareel der ondeugd draav', 
In al haar volheid smaken; 
Van schooner morgenstond bewust, 
Zij kalm eenmaal mijn jongste rust 
En zalig 't laatste ontwaken! 
 
j. brester, az. 


Bij het lezen van dr. Capadose's twistschriften.


Komt door het Koepok-smet de scherpe stof te voren, 
Die in ons binnenst' huist, waarmeê men werd geboren, 
Zoo entte ik onverwijld, uit zuivre broedermin, 
U, ware ik Arts, de Koepok in! 

No. XII. Meng. bl. 592. reg. 28. ontbreekt het woordje mij.


(*) Zie Hollands Rijkdom, door luzac, IIde D. bl. 291, 292. Hij heeft er zelf nog vele stalen bijgevoegd, bl. 295-298, en zegt ten
slotte: ‘Kortom, als men de takken van den algemeenen koophandel, welke den eersten grond van Hollands Rijkdom gelegd heeft, nagaat, is er geen, die niet of verminderd, of vervallen, of te niet geloopen is.’

(*) De overgroote vlugheid en vruchtbaarheid der Nederlandsche drukpers maakt het voor een Tijdschrift, slechts ten halve aan aankondiging en beoordeeling van nieuwuitkomende boekwerken gewijd, meer en meer bezwaarlijk, of liever onmogelijk, van alles naar eisch verslag te doen. Inzonderheid is dit het geval ten aanzien van het legio geschriftjes voor de Jeugd, van welke vele Uitgevers derzelven evenwel melding verlangen in ons zoo algemeen gelezen Maandwerk. Buiten staat zijnde, om, voor tegenwoordig, aan deze begeerte te voldoen, zijn wij te rade geworden, om de titels van eenige dier, ons ter beoordeeling toegeschikte, stukken, na behoorlijken toets, onder een algemeen opschrift zamen te vatten, bij voorkeur echter zulke, welke wij, het eene meer, het andere min, mogen aanbevelen, om alzoo hun, die aan dusdanige algemeene uitspraak eenige waarde gelieven te hechten, eenen wenk - en aan der Uitgeveren verlangen, althans eenigermate, voldoening te geven.

Naschrift. Dezelfde reden, welke ons tot dezen maatregel drong, is mede oorzaak, dat wij van eenige bij ons ontvangene, niet verwerpelijke Dichtstukken over en voor Huisduinen geene andere melding mogen maken, dan dat wij, hetgeen deswege is in het licht verschenen, der weldadigheid zoo wel, als der kunstmin onzer Lezeren aanbevelen.



De Redacteur

(*) V. Epp. Praestt. Virorum No. 389, en uitenb. Lev. bed en verantw. Hoofdst. XV.

(†) Men zie, onder anderen, brandt, Hist. der Reform. D. II, op de plaatsen, in het Register aangewezen, en tilenus in Cananes Synadi Dordrac. in Praef.

(*) Zie
p. heylin, Hofkapellaan van Koning karel I, in zijne Historie van de V Artikelen, bij brandt, als boven, D. III. bl. 9, 10.

(†) Zie de Hist. van zijn leven en sterven, bl. 109.

(‡) Grotius' Leven door c. brandt, bl. 168.

(§) Grot. Epist. ad m.a. de dominis, Ep. III. Epp. Praestantt. Virorum No. 224.

(*) Brandt, Hist. der Ref. IV. 17-21.

(†) Brandt, Rechtspl. over oldenb. enz. bl. 191, 192.

(‡) Men kan het geheel vinden bij aitsema, D. I. bl. 376 env.

(*) Wij voegen hier het eenvoudig, maar wigtig getuigenis bij van den Dienaar van oldenbarneveld; zie het Mengelwerk van ons vorig No. I, bl. 48.

(*) Ook in Europa verheffen de vrienden der Indische Taal en Letterkunde, uit zucht voor de bevallige Mythen en de zeden van hun geliefkoosd Volk, menigmaal de stem tegen de Zendelingschappen en de Zendelingen. Men kent haafner's Verhandeling; en schlegel, te Bonn, tast den
Zendeling ward, wegens de onnaauwkeurigheid zijner oerigten, aan.

(*) De beschimping van den Redacteur der Vaderlandsche Letteroefeningen, het blijkbaar uitvloeisel van persoonlijke veete tegen denzelven, als zoodanig, moge op hemzelven terugstuiten. Het doel is zoo tastbaar, dat de punt zijner ooren zich voor elk vertoont, en zijn schoppen niemand kan beleedigen.

(*) Gij en uws gelijken, Mijnheer geysbeek! zijn het, die dit onvermijdelijke door eigen voorbeeld staven. Alleen omdat een u onbekende Recensent, in ons Tijdschrift, niet enkel gezegd, maar met stalen bewezen heeft, dat gij eene gebrekkige Vertaling geleverd hebt, wilt gij dit op eenen Man verhalen, die u niet gerecenseerd, en die u nimmer beleedigd heeft: wat zou het dan zijn, wanneer gij uwen Recensent kendet!...

(*) Dit Regt bepaalde, dat alle de vaste goederen van beide ouders, bij den dood van één hunner, overgingen op, en verbonden bleven ten voordeele van de kinderen van het eerste bedde.

(*) Een aangenaam geschenk, dat wij in vroegere jaren aan onze Naburen deden! - Maar, zoo nu eens deze eenparig van zulk een honorabel geschenk hadden gerenuntieerd, hoe zou men het dan toch met de uitvoering van zulk een vonnis hebben gemaakt?

(*) Welk eene onevenredigheid tusschen de straf en de misdaad! In dezelfde zitting van het Hof van Assises, waarin Kenus teregtstond, werden twee kerkdieven, die zich aan zwaren kerkroof hadden schuldig gemaakt, slechts tot correctionéle straf verwezen!

(*) Hier wordt zeer zeker geene daadzaak, maar een
casus dabilis voorgesteld; intusschen de verdichting strijdt hier geenszins tegen de mogelijkheid; en de mogelijkheid is genoeg, om ook in dit opzigt eene verandering in de thans bestaande wetten ernstig te wenschen.

(*) Van het Vita Wyttenb. in Letterk. Magazijn, 1823. No. XIV. bl. 621 sqq.

(*) Strabo, L.X.C. 5. § 6.

(*) Wie de Schrijver van dat Eloge geweest zij, is ons niet met zekerheid bekend; doch het is zeer wel mogelijk, dat deze en andere dergelijke Levensberigten, en misschien ook wel Boekbeoordeelingen, in dat in zijn' tijd belangrijk Maandwerk, te 's Gravenhage bij p. gosse uitgegeven, uit de pen gevloeid zijn van den welbekenden en geachten elie luzac.

(*) Wij onderstreepten dit woord, dewijl het ons eenigzins overtollig toescheen.

(*) Koloss. II:9, verg. I:19.

(†) Ook volgens van der palm, in den Bijbel, ‘maakt de Evangelist bij vs. 5 den overgang tot de komst van den Zoon van God in de wereld.’

(*) Men besluit verder, dat de Logos geen ander zij, dan de voor en bij God bestaande Messias. Hiertegen hebben wij, behalve de boven aangeduide, eene en andere bedenking: 1o. Zoo de plaats 1 Joan. V:5 onecht is, gelijk zulks, na een volledig onderzoek, door griesbach voldongen werd, heeft Joannes nergens, behalve in vs. 1 van het Evangelie, het woord Logos zonder eenig kenschetsend bijwoord, of alleen op zichzelven, van den Zone Gods, of christus, gebruikt. - 2o. Wederom, indien men toestaat, dat de Evangelist den kunstterm Logos van de Alexandrijnen overnam, gelijk zulks te vermoeden is, heeft het nogtans moeite in, den zin te bepalen, in welken Joannes zich daarvan bediend heeft. Want in de schriften der Grieksche Joden zelve vindt men het woord Logos, nu bij persoonsverbeelding van Goddelijke wijsheid of kracht, dan weder, en later, toen men zich in duistere bespiegeling en Oostersche beelden meer toegaf, van een Goddelijk tusschenwezen, of wel van den Messias, gebezigd. Terwijl men nu bezwaarlijk kan nagaan, of, en tot hoeverre, Joannes bekend geweest zij met philo en de wijsbegeerte der Alexandrijnen, blijft het almede onzeker, in welke der gezegde tweederlei beteekenissen de H. Schrijver het woord Logos genomen, en zich daarvan bediend heeft. - 3o. Met onderwerping dus aan beter oordeel, vermeenen wij het woord Logos in de eerste verzen van het Evangelie in dien zin te moeten opvatten, die met den doorgaanden inhoud en leer des Bijbels
het meest overeenkomt. Hierom wil het ons niet aan, dat Joannes bedoeld heeft te leeren, dat ‘door den Zone Gods alle dingen zouden geworden zijn, en zonder denzelven geen ding, van al wat bestaat, geworden is.’ Want, had de Apostel dit ten oogmerk gehad wegens Jezus te betuigen, dan laat zich bij ons geene reden denken, waarom hij aan het duistere woord Loges uit de Alexandrijnsche school de voorkeuze gaf boven het hem meer eigene van ὑιος of Zoon. Men zegge niet, dat andere plaatsen in het Nieuwe Verbond almede eenen wenk geven, die dat gevoelen te begunstigen schijnt, hetwelk de Kerk, laat het zijn tot vereering van den Heiland, misschien op te lossen grond heeft aangenomen. Ons bestek gehengt niet, dit stuk bij dezen ten toets te brengen; hoezeer wij die leer wegens het werken des Heeren bij de Schepping voor onbewezen houden, althans niet voor zoo duidelijk geopenbaard, als het gewigt der zake ons toeschijnt te vereischen. Wij zien er ook geen zedelijk nut in voor den Christen, om die Godgeleerde stelling, welke van geenen invloed op het hart zijn kan, aan te nemen op betwistbaar gezag van enkele duistere plaatsen of overoude meeningen. Eerder vreezen wij, dat de verklaring wegens het woord Logos, in den smaak van philo, aanleiding geven kan tot diepzinnige navorschingen over het Goddelijke in Jezus' natuur, hoedanige in vroegere eeuwen geen heil, en geene deugd althans, op aarde gesticht hebben. Wij vergenoegen ons dus met den Christus, of Zone Gods, te vereeren en te huldigen, als den Herschepper der diepbedorvene wereld, uit den dood wedergebragt en verhoogd in den Hemel, en alleen Jehova, den Vader, als den éénen waren God te verheerlijken, en te aanbidden, als den Schepper van het Heelal, het eeuwig en zelfbestaand Opperwezen.

(*) Rom. I:20.

(*) Het zij ons vergund, bij deze gelegenheid eene, ook reeds door anderen opgemerkte, misstelling in den aanvang van bergman's Voorrede te verbeteren. Men leze aldaar; Zoo lang men, volgens oude gewoonte, eerst Latijn en daarna Grieksch leerde, ontbrak het niet aan hulpmiddelen ter aanleering van laatst gemelde taal, enz. niet omgekeerd: Grieksch - Latijn - eerstgemelde.

(*) Wij vinden dit laatste nogtans ook vermeld bij kok, Vaderlandsch Woordenboek, XIIIde D. bl. 296, zonder dat hij echter daarvoor eenig gezag aanhaait. Met den tijd zou het wel overeenkomen, daar engelbert in 1504 overleed, toen michael angelo, reeds een meester in de kunst, uit Rome naar Florence was teruggekeerd.

(*) Dit curieus document is ons te laat geworden, om hetzelve te zijner plaatse in het Mengelwerk te kunnen opnemen. - Redact.,

(*) Wegens de onderscheiding tusschen Duitschers en Romeinen.

(*) Dat dit geen schelden maar strenge en stellige waarheid is, heeft vooral het Mengelwerk van dit Tijdschrift meermalen zonneklaar bewezen.

(*) Vergelijk hiermede den breeden Excursus No. III, wederom van den uitmuntenden kluit, in zijn aangehaald werk, T. I, P. II, pag. 33-53.

(*) Men zie voorts onze Letteroeff. voor 1806, bl. 222; 1807, bl. 577; 1809, bl. 204, en 1819, bl. 473.

(*) Dat het levendig vernuft van young, in een werk van zoo langen adem, hier of daar hem buiten de palen van koele rede en tot min gepaste toespelingen vermogt weg te slepen, valt eerder te verschoonen dan streng te gispen. Trouwens, zeldzaam zijn de voorbeelden van dien aard, en bij dezelve ontmoet men toch veeltijds iets, dat gunstig voor hem pleit. Inzonderheid straalt de Godgeleerde van zijnen tijd in zijn Gedicht, als in dat van milton, wel eens te sterk uit. Vanhier ook, dat sommige beelden, door hem uit de Schrift ontleend, den toets van een juist en onzijdig kunstgevoel niet mogen doorstaan. Ééne proeve zij genoeg. Naar gepaste benamingen zoekende voor den starrenhemel, noemt hij dien, ten slotte, ‘den borstlap van den waren Hoogepriester, schitterende van orakelsteenen,’ (volgens lublink, D. IV, bl. 119, verg. met schenk, bl. 74.) Hier immers schijnt ons de Dichter eerder te dalen dan te rijzen. Maar bovendien vragen wij, of het niet te ver gezocht zij, den Hemel den borstlap van den waren Hoogepriester, of christus, te noemen, daar de Schrift, zelfs Hebr. I:10, in dien zin en onder dien titel, de schepping niet aan den Heere toeëigent? Trouwens, omtrent die daadzaak, de schepping door den Zoon, zou men ook mogen zeggen, adhuc sub judice lis est. Intusschen doet ons het gevolg, of het heerlijk nut, waartoe young dit beeld heeft aangelegd, schier den faalgreep van zijn te weelderig vernuft hem kwijtschelden.

(**) Om, bij al den lof, aan onzen Landgenoot gegeven, het vermoeden van ons te weren, alsof wij voor zijne misslagen blind waren, zullen wij dezen Zang, als bevorens de anderen, met een gelijk doel doorloopen, kortelijk uit onze aanteekeningen eenige plaatsen opgeven, toetsen, en, waar ons iets bijvalt, dat ons beter dunkt, zulks met bescheidenheid voorslaan.

Bl. 20 en 21, reg. 1 en 2:

‘Hij vraagt, wat waatheid is, en stapt de raadzaal uit; 
Ontwijkt weêr in 't gewoel, in 't woest gedruisch des levens, 
- Wat toevlugt voor de ziel! - zijn hart en hemel tevens.’ 


De laatste regel schijnt ons niet klaar, en drukt zeer onvolkomen het waanzinnige van den wereldling uit, die tegen de kwellingen van het geweten rust zoekt in luidruchtig vermaak en verbijsterend gewoel. Bij young staat er: ‘Asylum sad! from reason, hope and heaven.’ ‘Droeve toevlugt (volgens lublink) tegen rede, hoop en hemel.’ Liever lazen wij dan nog hier:

En stort zich in 't gewoel, waar, bij een woest gewemel, 
De ziel geen rustplaats vindt, ontvliedend hoop en hemel. 


Bl. 31, reg. 17 en 18.

‘De ellende geeft den mensch, gelijk het nachtlijk duister 
't Alom verbleekt gestarnte, een' meer gezienen luister.’ 


Het aangeduide is, zoo wij meenen, bij misvatting door schenk hier ingelascht, en wordt bij young niet gevonden. Het gestarnte kan ook in dien verbleekten staat geen' luister ontvangen van de donkerheid des nachts. Maar ligt valt de bedenking weg, zoo men in de plaats stelt: gelijk, in 't nachtlijk duister, het bleeke starrelicht.



Bl. 41, reg. 5 en 6.

‘Wat mensch, wat engel toch, verspreid(t)geuw plegtig duister, 
Beschouwt niet met ontzag, met eerbied voor uw' luister?’ 


Wij missen in den laatsten regel het voorwerp der beschouwing, en wenscheu dit verzuim weggenomen te zien door deze of soortgelijke geringe verandering:

Staart niet met stil ontzag, met eerbied op uw' luister? 


Bl. 48, laatste reg. en bl. 49, reg. 1 en 2.

‘Onfeilbare artsenij voor elke oneedle drift, 
Denzulken 't heilzaamst zelfs, als u de ziel ontrusten, 
Trots, eerzucht, wangunst, toorn, en lage en diersche lusten.’ 


Om de bedoeling van young in den middelsten dichtregel regt te vatten, dient wel het oorspronkelijke, of de vertaling van lublink, D. IV, bl. 78, nageslagen te worden. ‘Hier ontspruit,’ lezen wij daar, ‘een onfeilbaar geneesmiddel voor bijna iedere ondeugd, en voornamelijk voor de uwen, voor toorn, hoogmoed, eerzucht en schandelijke begeerte.’ Duidelijker nu, meenen wij, wordt de zin getroffen, zoo men de twee laatste regels in dezervoege overbrengt:

Meest heilzaam zelfs voor u, wiens ziel wordt aangevochten 
Door eerzucht, trotschheid, toorn, en door onzuivre togten. 


Impure desire, heeft young.

Bl. 65, reg. 14, zagen wij liever den derden avond, dan morgen, gedrukt, maar vermoeden hier eenen misslag of schrijffout.

Bl. 121, reg. 16:

‘Als Hij voor wormen slechts - wat anders in zijne oogen?’ 


De weglating van het werkwoord zijn wij, in den laatsten volzin, dunkt ons hard, en maakt denzelven, althans voor min oplettende lezers, raadselachtig. Wij zouden hierom liever aan eene herhaling van het naamwoord de voorkeus geven, gelijk ook in het Engelsch staat (mere worms to Him):

Als Hij voor wormen, - slechts voor wormen in zijne oogen. 


Bl. 142, reg. 18.

‘Ontzaglijk als zij zelf, als 't geen wij gadeslaan.’ 


Te dezer plaatse evenaart gewis schenk zijnen voorganger niet in bondigheid. Wie young's Works, Vol. IV, p. 73, of lublink, D. IV, bl. 213, 214, leest, mag er zich van overtuigen. De uitbreiding heeft welligt alleen de duisterheid doen ontstaan, die er voor ons is, om toe te passen, waartoe in den aangehaalden regel zij zelf te huis behoore. Young heeft alleen ideas, solemn as the scene; denkbeelden, zoo plegtig als dit tooneel zelve. Op grond hiervan behaagt ons meer de verandering, die ons te binnen schiet:

Ontzaglijk als 't tooneel, waarop wij de oogen slaan. 


Bl. 146, reg. 2:

‘Laat dus de hartstogt zelve uw drijfveer zijn op aard'.’ 


Wij missen hier het keurige denkbeeld: ‘wat uit edeler beweegredenen moest geschieden,’ (zie lublink, D. IV, bl. 220) en verlangen, dat zich de aandacht des Dichters daarop vestige, wierd eene herziening vereischt van zijnen arbeid bij eene tweede uitgave.

Bl. 152, reg. 13 en 14:

‘Gij zult, al is mijn lied, al is 't uw gunst onwaard, 
Al stort Gij 't me ook niet in, voor 't minst mijn' zang niet doemen.’ 


Bij vergelijking van young, Vol. IV, p. 80, of lublink, D. IV, bl. 233, ontwaart men dadelijk in deze regelen bij schenk eene uitbreiding, eene overtolligheid in den eersten, en nog meer eene stootende hardheid in den laatsten. Beide gebreken laten zich dus, misschien, eenigzins verhelpen:

Gij zult, al is mijn lied uw' hoogen naam onwaard, 
Al stort Ge 't mij niet in, geenszins mijne aanspraak doemen. 


Bl. 159, reg. 16-20:

‘En ach! breekt eens de dood den draad des levens af, 
Niet minder zal ook u dit aaklig schouwspel treffen; 
Maar dan ter foltring slechts, ter foltring door 't beseffen, 
Hoe ge eens die gunst misbruikte, en de eigen smart en pijn, 
Die dán de ziel doorknaagt, zou thans haar redding zijn.’ 


Zonder young, Vol. IV, p. 8, of lublink, D. IV, bl. 242, 243, op te slaan, twijfelen wij, of iemand met deze regelen te regt zal komen, enin staat zijn op te maken, dat door de misbruikte gunst, waarvan hier melding is, het verwaarloozen wordt aangeduid van het voorregt des aardschen levens.

Maar eindigen wij deze onze aanmerkingen; weinige inder. daad, in vergelijking der uitvoerigheid van dezen Zang, en geenszins geschreven om eene schaduw te werpen op den lof, welken wij den Heere schenk opregtelijk toekennen.

(*) Bij het tweede verslag in ons Tijdschrift (1807, bl. 578) leerden wij alreede young, ten aanzien van zijne Regtzinnigheid, min gunstig kennen. De hartelijke en waarlijk vrome Christen opgewiegd zijnde in de gevoelens der Bisschoppelijke Kerke, was hare leer hem heilig, en helde zijne geaardheid veeleer daartoe over, om eene en andere godsdienstige stelling te overdrijven, dan wel aan zijn gezond oordeel en den Bijbel naar eisch te toetsen. Niet moeijelijk zou het vallen, bewijzen hiervan aan te voeren. De geheele inrigting der bede, boven met goedkeuring door ons gedacht, dient daarvan ter proeve. Een enkel staal uit dezelve moge voldingen, dat young athanasius zelven in het mystieke voorbijstreeft. Wat deze ook te gelooven vorderen mogt, hij onthield zich met woorden althans te zeggen: ‘De Vader is één, de Zoon is één, de Heilige Geest is één: nogtans zijn het niet drie Éénen, maar één Één.’ Doch bij young vinden wij het HOogste Wezen benoemd Number in Unity, of Getal in Eenheid (zie bl. 152, reg. 18.)! - Doch genoeg hiervan. Ruimen wij liever nog een plaatsje in aan hetgene wij elders in dezen Zang ontmoeten omtrent Rome en de Jezuiten (bl. 126):

Ja, daar zelfs, op dien berg, zoo heilig als vermaard, 
Waar zich de trotsche rede onfeilbaar heeft verklaard 
En dondert als een God, daar overtreft de boosheid 
Van dat schijnheilig kroost de duivlen in godloosheid. 
Wat hun nog onregt schijnt, verdraait het zelfs tot regt; 
Ja, 't leert de onwijze hel, aan heur belang gehecht, 
De meer dan zwarte kunst; en met een lagchend wezen 
Wordt zulk een zedeleer door Satan zelf geprezen. 


(Verg. young, Vol. IV, p. 63, 64. Lublink, D. IV, bl 188, 189, en de noot 115.)

(*) Existence all Thine own, zijn de woorden van young, die ons voor albestaan liever zelfbestaan zouden doen kiezen; te meer, omdat wij, in onze taal en wijsbegeerte, met den zin van het laatste meer bekend zijn, dan met dien van het eerste woord, ons geheel vreemd.

(*) Hoe! andermaal? De vroegere Doop in hunne kindschheid was immers een vermeende of niet wezenlijke Doop; en echter rekent men dien mede, en neemt er aanmerking op! Daarbij vergt men van zulke Aankomelingen de belijdenis van den Doop der Bejaarden, als den éénigen schriftmatigen. Welk eene strijdigheid!

(†) Zie het Geschiedkundig Onderzoek over de Vereeniging der Protestanten in de Nederlanden (van den Eerw. broes), Hoofdd. XII.

(*) De wensch van den Eerw. van geuns, aan het einde zijns Briefs, trok onze aandacht, en zal, zoo wij vertrouwen, zonder dat de Doopsgezinden afgaan van hunne beginselen, elders, en met name bij het Remonstrantsche Kerkgenootschap, in ernstige overweging kunnen komen, en alzoo iets meer mogen worden dan een louter vrome wensch, die, als menige gelijksoortige, niet behartigd wordt.

(*) Vaderl. Hist. VIde D. Voorrede, bl. VII.

(*) Venus zelve heet Cytheré, of Cytheréa, naar het eiland Cythére, dat den klemtoon op de middelste lettergreep heeft.

(*) Eene Voorlezing in de Maatschappij Tot Nut van 't Algemeen, Departement Mijnsheerenland.

(*) Zie de Historie, als boven. bl. 100.

(†) In de Historie, als boven, heet hij de bottelier van syn Excell.

(‡) Zie de Hist. bl. 97.

(*) Hist. van het leven, enz. bl. 108. 131. Brandt's Rechtspl. bl. 13. 32. Wagenaar, D. X, bl. 287.

(*) Hist. der Rechtspleging, enz. bladz. 131.

(†) Een laag voorwerp. Zie van hem Hist. van het leven, enz. bl. 179.

(‡) Zie hem op bl. 227.

(*) Zie het leven, enz. bl 132.

(†) Zie als boven, bl. 227.

(‡) Men kan dien brief lezen in de Acta Synod. Remonstr. p. 184, en deszelfs voornamen inhoud bij brandt, Hist. der Ref. D. III, bl. 416-418.

(§) Men vindt ze in de Hist. van het leven en sterven, als boven, bl. 111-113. Brandt's Rechtspl. bl. 24. 101-112. en elders.

(*) Zij zijn gedrukt in het leven en sterven, als boven, bl. 129-148 en 184-224.

(†) Zie daarvan brandt, Hist. der Ref. D. III. bl. 548.

(‡) Zij zijn gedrukt in 1619. Zijn lange brief aan zijne Exc. is te vinden in zijn Leven, kerkl. bed. en verantw. Cap. XI.

(§) Gedrukt als boven. De oude vriend was johan peters reael, Oud-Burgemeester en Ontvanger-Generaal te Amsterdam.

(††) Dit was het Billiet, dat des avonds van den dag der gevangenis, zonder eenige onderteekening of naam van drukker, door den drukker der Staten uitgegeven en alom verspreid werd. Men vindt het bij brandt, Rechtspl. bl. 2. Schoon het den naam van Plakkaat niet, dan leugenachtig, dragen kon, dewijl het nooit ergens afgekondigd, of op hoog bevel aangeplakt werd, is het echter opgenomen in het Placcaetboek der Generaliteit, op bl. 385.

(‡‡) Dit stuk tegen het uitgeven van argerlicke ende se diti euse Boecxkens, Liedekens, enz. is mede te vinden in het Placcaetboek, als boven, bl. 387-389.

(*) Men zie dien bij brandt, Hist. der Ref. D. III. 702. 703.

(†) Deze is óf die bij brandt, als boven, bl. 416-418, óf die op bl. 545, beide aan maurits geschreven.

(‡) Hier wordt het Provisioneel Plakkaat van het Hof van Holland, van 20 December 1618, bedoeld, dat ik nergens vond, dan in het Hollandsch Placcaetboek, D. I. bl. 486. 487.

(*) Hist. der Rechtspl. bl. 179. 180.

(*) Deze Redevoering werd in het Departement der Maatschappij tot nut van 't algemeen te Hoorn, 6 Oct. 1824, uitgesproken, ter gelegenheid van de openlijke uitreiking der eereblijken, door dezelve aan eenen Jongeling toegekend, die, met eigen lijfsgevaar, een Kind aan een' wissen dood ontrukt had. Wij hebben gemeend, na deze vermelding, het plaatselijke (de toespraak des vereerden, enz.) te mogen achterwege laten.

Redact.

(*) Disputatio de Mysticismo, ed. alt. pag. 74.

(*) In zijne Kerkel. Gesch. op bl. 281 env.

(*) Men zal ligtelijk begrijpen, dat ik hier alleen de hoofdrivieren bedoel.

(*) Deze cursijf gedrukte regels bevatten, bijna woordelijke, aanhalingen uit de dichtstukjes, getiteld: 't Vorschgekwaak en Tyranny, in de Krekelzangen van Mr. w. bilderdijk.

(*) Als boven.

(†) Indien het nog noodig mogt kunnen geacht worden de beschuldiging van laster te regtvaardigen, leze men, met eenige aandacht, het dichtstukje, getiteld: het Vrijheidsspook dezes Tijds, en de beide straks genoemde, in de Krekelzangen; en men zal, gelijk ik vertrouw, geene aanwijzing van meerdere verlangen.

(*) Deze is Conservateur du Cabinet d' Anatomie comparée, en niet slechts een bekwaam teekenaar, maar tevens een goed Zoöloog. Hij vergezelde cuvier op zijne inspectiereize door Holland, welke op last van den toenmaligen Franschen Keizer ondernomen was.

(*) De ontdekking van eene nieuwe Tapir - soort in Indië, welke Maïba genoemd wordt, en die in de laatste jaren heeft plaats gehad, leert ons, dat men niet te onbepaald hechten moet aan de uitspraak van cuvier, die, in het Discours préliminaire van zijne onderzoekingen over de gedolvene beenderen, van meening is, dat er weinig kans is, om groote mammalia, die nog onbekend waren, te vinden. De nieuwe wereld heeft daarenboven door deze ontdekking het eigendommelijk bezit van een geslacht verloren, dat men tot hiertoe als zoodanig beschouwde. Veelligt zal men nog vele dergelijke ontdekkingen doen, dewijl onbetwistbaar de oude wereld eene veel grootere verscheidenheid van vormen bezit dan de nieuwe.

(*) Het is hier de plaats om op te merken, dat ik in het anatomisch Kabinet van den beroemden soemmering, te Frankfort, Neger-schedels gezien heb met 6 maaltanden; hetwelk, hoewel geene overeenkomst met de Apen in het algemeen, (die der oude wereld hebben 5 maaltanden) echter met sommigen onder hen, met de Alouates, Atèles, Sajous, Saimiris, Sakis, en daarbij eene meerdere dierlijkheid aanduidt; hetgeen ook andere bijzonderheden in de bewerktuiging des Negers ons leeren. Met dit al houdt de Neger niet op, even zoo zeer als de Europeaan, mensch te zijn; en het moet ons niet verwonderen, bij alle de trappen en overgangen in de natuur, ook trappen en verschillende graden van menschelijkheid aan te treffen.

(*) Het is ten onregte, dat schinz, in zijne Duitsche vertaling van het Règne animal, bij den Chimpansé (S. troglodytes) aanmerkt, dat cuvier dezen als den volwassenen Orang beschouwt.

(*) Bij den Dasyp. 6 cinctus, bij Manis pentadactyla en Myrmecophaga jubata vindt men apophyses spinosae inferiores aan den staart; men stelle dus deze soorten bij die, welke mijn vriend w. vrolik en ik reeds hadden opgenoemd. Zie zijne Verhandeling de mutato
vasorum sanguijerorum decursu. Amstelod. 1823. 4o. p. 33.

(Het vervolg hierna.)

(*) Souli, in het gebergte van Albanië, of het oude Epirus, was weleer een klein Gemeenebest, van de Porte afhankelijk, door dappere mannen bevolkt, en hetwelk langen en moedigen tegenstand bood aan den wreeden en heerschzuchtigen ali-Pacha, die, na vele vruchtelooze pogingen, hetzelve eindelijk, in 1804, in zijne magt bekwam, - de stad namelijk, maar niet de heldhaftige inwoners, die allen ballingschap boven slavernij verkozen.

(*) Ook zij toch waren van achteren met lange haren,
van voren kaal geschoren, vanwaar zij den naam van Kureten ontvingen. Zie strabo, L.X.C. 3. § 3.

(*) Na zich van hunnen arm bediend te hebben, zegt de Schrijver van Griekenland in 1821 en 1822, (bl. 62, Noot) werd de vrijdom van belastingen, welken zij steeds onder hunne Landvoogden hadden genoten, ingetrokken.

(*) Behalve den hier bedoelden, had marcus nog een' broeder, konstantijn bozzaris, die thans in zijne plaats het bevel over de Soulioten voert.

(*) Deze aanspraak is getrouwelijk wedergegeven.

(*) Voorgelezen in het Natuur- en Letterkundig Genootschap: Nemo solis sapis satis, te Alkmaar.

(*) Dit stukje strekke aan de oude vrienden, met welke ik in den laten avond van den 9den Februarij, te Leyden, zoo echt genoegelijk te zamen was, tot eene herinnering aan de vreugde, welke wij vereenigd smaakten; en aan hen, die door de treurige omstandigheden hunner landstreek, of door andere oorzaken, verhinderd werden om deel te nemen in ons genot, tot een blijk van hetgene zij gemist hebben. A.B.

(*) Il est positif que toutes les nations continentales de l'Europe acceptent volontiers nos modes, nos usages, et même nos arrêts littéraires. La Hollande, sous ce rapport, est un pays à citer. La ville d'Amsterdam (les Amsterdamois!) est une véritable encyclopédie. - Le corsaire (een Parijsch dagblad) van 5 Febr. 1825.

(*) Uitgesproken in de Maatschappij felix meritis.

(*) Dit wisten reeds vroegere waarnemers. Belangrijk is ook in dit opzigt de plaatsing dezer twee takken in den kop. Zoo er takken waren, had men ze hier te zoeken. Het achterste gedeelte van het ruggevat is wijder, en herold had het reeds voor het hoofdzakelijkste deel van hetzelve verklaard, (‘denn er bleibt dies auch im Verlaufe des Metamorphose, und scheint sich daher zum vordern engern Theil wie ein Herz zu seinen Gefässen zu verhalten.’ Physiol. Untersuchungen über das Rückengefäss der Insecten. Marburg, 1823. 8o. S. 11.) Daarenboven moet men nu (dewijl de twee takken, die uit het hart ontspringen, het bloed uit hetzelve naar de deelen brengen en dus slagaders zijn) het geheele ligchaam der insekten, buiten het ruggevat, als eene ader beschouwen. Een zonderling besluit voorwaar, doch niet te zonderling om de ontdekking van straus omverre te werpen, en om niet veeleer in de rij der wonderen, die ons de insekten aanbieden, eene plaats in te nemen.

(*) Verzamelingen van waspreparaten, hoe kunstig deze ook zijn mogen, kunnen nooit de natuurlijke preparaten vervangen. Het is daarbij te vreezen, dat velen, vooral jonge lieden, meer nadeel dan voordeel zullen ondervinden, zoo zij, uit zucht tot gemak of om andere redenen, de anatomie aan deze kopijen willen bestuderen. Met dit al kunnen deze preparaten hoogst nuttig zijn, bijzonder voor myologie.

(*) Zie het Mengelwerk van No. II.

(*) Gehouden den 27 Februarij 1825.

(*) Dit is eene opmerking van carus (Lehrbuch der Zoötomie, 1818, S. 636. Hij voegt er de aanteekening bij, dat men zoo ook onder de
spoelwormen zeer zelden mannelijke individuën vindt.

(*) (Dit dichtstukje is, met heusche vergunning, ontleend uit het belangrijk Mengelwerk der Arnhemsche Courant.

(*) ‘Nam quemadmodum numos exploramus, unumquemque cum co conferendo, qui nobis notissimus est: ita hoc in aliis quoque agendum est. Atqui homo inter omnia animalia nobis notissimus est necessario.’ Aristoteles, Hist. Anim. I. Cap. VI. Ed. schneider. T. II. p. 21.

(*) Het eigenlijk genus Hirudo wordt door savigny Haemopis genaamd, en de gewone bloedzuiger heet dus Haemopis medicinalis. Zulks kan even min goedgekeurd worden als de benaming van Acanthia lectularia voor den gewonen Wants. Het strijdt tegen den regel van linnaeus, in zijne Philosophia botan. § 246, die ook op de dierkunde toepasselijk is: ‘Si genus receptum, secundum jus naturae et artis, in plura dirimi debet, tum nom en antea commune manebit vulgatissimae et officinali plantae.’

(*) Wij plaatsen hier, ten bewijze, dat hem, zelfs op St. Helena, en te midden van zijne langdurige sukkelingen, bij wijlen eene grappige luim aanwoei, eene Anekdote van December 1819. - ‘Wij wilden eene kom graven. (Dit geschiedde, om napoleon ligchaamsarbeid te verschaffen, ter herstelling zijner wankelende gezondheid.) De Keizer was gekleed in eene wijde pantalon, in zijn vest, met een' geweldig grooten Bengaalschen stroohoed op het hoofd, en eene soort van sandalen aan de voeten. Hij begaf zich naar de Sinesche arbeiders, die men bij dit werk te hulp geroepen had. Eensklaps verwijderde hij zich, en wij zagen hem te paard, gevolgd van zijnen Jager, naar Deadwood galopperen, op de hoogte eensklaps stilhouden, zijnen verrekijker voor den dag halen, alles naauwlettend bespieden, en daarna ijlings terugkeeren. - Dit uitstapje, in vermomde kleeding, ontrustte den Gouverneur niet weinig. Napoleon vermaakte zich daarmede, en wilde er eene grap van hebben. Hij deed den Abt vignali zich op dezelfde wijze toetakelen, gaf hem zijn paard, zijnen Jager, zijnen verrekijker, en beval hem, dezelfde rol te spelen. De zendeling deed zoo, werd ontdekt, aangebragt, en het gansche Eiland kwam op de been! Hudson, gorrequer, reade, allen ijlden naar Longwood. Vignali werd ontmaskerd, en de
Gouverneur trok, met verkropte spijt, af. Napoleon had daar regt schik in. ‘Wat zeide hudson wel? Is hij niet bang, dat mij te eenigen tijde vleugels zullen aanwaaljen, en ik alzoo het graf zal ontsnappen?’

(*) In vier kisten alzoo! Is 't niet, lieve Lezer, of het ons eene bijkomende gerustheid verschaft, dat de Man des Gewelds en des Bloeds zoo bijzonder zorgvuldig is geëmballeerd geworden? - Vert.

(*) Den jongen napoleon vond Dr. antommarchi sterk, doorgezond, vol genie; met één woord, in alle opzigten een veelbelovend kind. Hij wordt door twee zeer kundige Italianen opgevoed, en is bemind bij de gansche Keizerlijke familie, inzonderheid bij den Keizer zelven en Prins karel.

(*) Dit stakje heeft, met eenige andere, gediend tot vervulling eener spreekbeurt bij die Maatschappij.

(*) Van den Heer loots ontleend.

(*) De Redacteur vraagt den belangstellenden Lezer verschooning voor het rekken van deszelfs verlangen naar het vervolg dezer Redevoering, (niet zonder heusche bewilliging, echter, van den Eerw. Schrijver) door de onverwachte tusschenkomst, in het vorig No., van eene voorzeker niet onbelangrijke vaderlandsche Levensschets, welke men anderzins zoude hebben gemist.

(*) Men weet, dat het voornamelijk de Bisschoppen zijn, die deze wet hebben doorgedrongen.

(*) Profanation, van het Latijnsche profanatio, uit pro, voor, en fanum, het heiligdom; vandaar de benaming profani aan hen, die voor het heiligdom moesten blijven en niet mogten binnentreden.

Aanm. van den Inzender.

(*) Ditzelfde handschrift had in de verkooping der boeken van den Aartsbisschop van Sens, in 1791, 799 l. 19 f. gegolden.

(†) Verkocht voor 840 l. bij den Hertog de la vallière, in 1784.

(‡) Dit handschrift, beschreven in de Bibliographie van de bure, No. 219, had in de verkooping van gaignat, in 1769, 751 l. en in die van den Hertog de la vallière, in 1784, 1499 l. 19 f. opgebragt; doch was steeds aangekondigd geworden als kl. 4to. of gr. 8vo. formaat.

(§) Dit deeltje was bij le febure, in 1797, voor 216 fr. verkocht; maar schijnt niet hetzelfde geweest te zijn (ofschoon de Catalogus zulks vermeldde) als dat in de Bibliotheek van courtenvaux, ten minste volgens brunet, Manuel, t. II. p. 264, wijl dit laatste wel aan jarry werd toegeschreven, doch van zijnen naam niet was voorzien; 't geen zoo veel te opmerkingwaardiger is, uit hoofde der ontzettende prijzen, welke voor ontwijfelbaar zekere voortbrengselen van zijne pen betaald worden, gelijk uit andere art. dezer opgave te zien is, doch allerbijzonderst uit zijne Guirlande de Julie, bij den Hertog de la vallière tot 14510 l. gedreven. - Ook binnen ons vaderland bevindt zich thans een der kunstwerken van dezen beroemden schoonschrijver, in een uitmuntend Ritueel Kerkboek, door hem onderteekend en van zijn' besten tijd, sedert ruim een jaar uit eene Fransche Bibliotheek in die van den mededeeler dezes berigts overgegaan.

(*) Verkocht 72 l. 1 s. bij gaignat, in 1769.

(†) Had 761 l. gegolden bij den Hertog de la valliére, in 1784.

(‡) Verkocht voor niet meer dan 180 l. bij den Aartsbisschop van Sens, in 1791. De hss. van dezen Roman, zeer belangrijk voor de oude Fransche taal en dichtkunst, zijn niet van de allerzeldzaamste, en meer dan één is in ons vaderland voorhanden, onder anderen in de boekerij van den steller van dit berigt.

(*) Vermeld als zoodanig, en als berustende in het Kabinet van Prins gallitzin, in het Manuel van brunet, t. I. p. 181.

(†) Insgelijks vermeld, als berustende in bovengem. Kabinet, in brunet, Man. t. II. p. 263.

(‡) Deze waren bij gaignat voor 7200 l. verkocht, en, in 1801, te Petersburg voor 14000 fr.

(§) Mede vermeld als zoodanig, en als berustende in de verzameling van Vorst gallitzin, in het Manuel van brunet, t. II. p. 41.

(**) Insgelijks vermeld, als zich bevindende in ditzelfde Kabinet, in brunet's Manuel, t. III. p. 413, met bijvoeging, dat een tweede soortgelijk, in de anctie van maccarthy, in 1815, tot 900 fr. opgehouden, voor 1800 was aangeboden.

(††) Ook vermeld, als berustende in voorn. Kabinet, in het Manuel van brunet, t. II. p. 303.

(*) Herkomstig, blijkens den Catalogus, van d'aguesseau, in wiens verzameling, in 1785 verkocht, twee hss. van dit werk voorkwamen, die slechts 33 en 50 l. golden; doch van welke het moeijelijk valt te bepalen, welk van beide het hier bedoelde is.

(†) Mede vermeld, als berustende in het Kabinet van Prins gallitzin, in brunet's Man. t. II. p. 41.

(‡) Volgens voorn. werk van brunet, bestaan er vier zoodanige exemplaren, een van welke eenmaal voor 2000 fr. was geveild.

(§) Een gewis niet min keurig uitgevoerd handschrift van dit belangvol werk is, uit de Meermanniaansche boekerij, in die van den mededeeler van dit berigt overgegaan.

(*) Dit werk bij den val van den Overheerscher nog niet uitgegeven, en de meeste exemplaren vervolgens vernietigd zijnde, is het slechts aan enkele, die vroeger uitgedeeld waren, te beurt gevallen, om in wezen te blijven; 't geen de oorzaak is van hunne groote zeldzaamheid.

(†) Ditzelfde handschrift had 600 l. bij den Hertog de la vallière, in 1784, gegolden. Een ander, door de miniaturen althans niet min fraai en belangrijk, en herkomstig uit de Libliotheek van den beroemden petavius, bevindt zich in de boekverzameling van den berigtgever.

(‡) Van dezen Lyoneschen nadruk, met Aldijnsche letteren, werd een exemplaar, mede op park., in de auctie der Meermanniaansche Bibliotheek, voor f 200 verkocht.

(*) Eene bloemlezing der meest belangrijke Anekdoten uit de 40 stukjes, deze verzameling uitmakende, werd in 1823 uitgegeven bij de Boekhandelaars arbon en krap te Rotterdam, onder den titel van Varieties: consisting of select and interesting Anecdotes, historical, personal, and literary, etc. Het bovenstaand verhaal komt aldaar voor pag. 83.

(*) Letters on the state of Christianity in India, 1823. [Zie Monthly Review, Mei 1824.]

(*) Onder de Hindoos, zoo afkeerig van bloed te storten en dieren te dooden, treft men echter eene sekte of Caste aan, die eenmaal 's jaars een lam offert, hetgeen dan nog bij wurging en zonder bloedstorting geschiedt. Dit kon er dus nog door; maar het zoo heilig kalf, de zoo heilige koe te slagten, welk een gruwel! - De Vertaler.

(*) Het zal den Lezer waarschijnlijk niet onaangenaam zijn, van tijd tot tijd Vergelijkingen tusschen twee beroemde Mannen uit de oude en latere Geschiedenis te vinden. De Schrijver is niet bespottelijk verwaand genoeg, om te zeggen: in den smaak van plutarchus; maar hij ontkent niet, uit dien wijsgeerigen Geschiedschrijver het denkbeeld daarvan te hebben ontleend.

(*) Zie heeren, Karthago, Ned. Vert. bl. 242-253.

(*) Heeren, Karthago, bl. 231-237.

(†) Zie zelfs wagenaar, Vaderl. Hist. XVIIde D. bl. 164, en nog veel meer in de onlangs uitgegevene Gedenkschriften van marlborough door coxe.

(*) Heeren, t.a. pl. bl. 251.

(*) Polyb. L. III. C. 117.

(*) Voorgelezen in het Utrechtsch Geneeskundig Gezelschap.

(*) Sammlung von Abhandlungen für Thierärzte und Oeconomen, 4tes B.S. 361.

(†) Allgemeine Unterhaltungen, 39stes Stuck, 24 May 1769. Vergelijk sacco, Traité de Vaccination, avec des observations sur le Javart et la Variole des bêtes à laine, p. 50.

(‡) Dezelve, hier niet kunnende worden voorgesteld, zullen welligt, ten geschikten tijde, mijnen Landgenooten worden aangeboden.

(*) Door den Heelmeester j. zaad, te Kamerijk, die deze koeijen insgelijks gezien heeft, ben ik onderrigt geworden, dat bij dezelve, behalve aan de tepels, zich ook pokken onder den buik vertoonden. Sacco vermeldt, dat er somwijlen, hoewel zeldzaam, insgelijks eene uitbotting van pokken om den muil en aan de oogleden plaats heeft; a. pl. p. 65.

(*) Eenmaal stond ik in twijfel, of er eene bijpok op den tepel ontstaan was; doch kon ik dit niet stellig bepalen, daar dezelve ook door een ongemerkt steekje met het lancet, bij de inenting, kon zijn voortgebragt.

(*) Comparatio-physiologische und notologische Ansichten von der Krankheiten des Menschen und der vorzüglichsten Hausthiere, S. 16.

(†) Lehrbuch über die gewöhnlichen allgemeinen Krankheiten des Pferdes, Rindviehes, Schafes, Schweines, Hundes, u.s.w.S. 95.

(‡) Dissertatio inauguralis sistens primas lineas Pathologiae comparatae, p. 52.

(§) A.p. p. 60. Viborg deelde ook de koepokken, met een volkomen gevolg, aan den Buffelös mede, a.p.S. 279.

(*) Dictionnaire des sciences médicales, Tom. LVI, op het woord Vaccin, p. 370. Men vindt meerdere proefnemingen, betreffende deze inentingen, met goed gevolg, aan de koe in het werk gesteld, van welke stof men met voordeel gebruik heeft gemaakt voor de vaccinatie van kinderen, bij gohier, in zijn geschrift, getiteld: Précis de plusieurs essais sur la vaccination des bêtes à laine, p. 82 et 83, hoewel hemzelven deze inenting aan Koeijen even min, als aan het Varken, de Kat, het Konijn en het Hoen, gelukt is.

(*) A.p.S. 95.

(†) Ik heb van de pokstof der ingeënte koeijen aan onderscheidene Geneesheeren mededeeling gedaan, aan wie zij meestal gelukt is. De Heer Dr. de braauw meldt mij daaromtrent, dat dezelve volkomen aan het oogmerk heeft beantwoord, en hij, met de drooge stof, een voorwerp met zes steekjes, drie op elken arm, heeft ingeënt, met het gevolg, dat de zes pokjes alle zijn opgekomen, hetwelk hem van andere drooge stof nog nimmer mogt gebeuren, daar er meestal een, twee of drie pokjes niet opkwamen.

(*) Dit Vertoog werd reeds vóór geruimen tijd ingezonden. - Redact.

(†) Geen der drie respective sprekers sloeg den spijker op zijnen kop. Plaatsgebrek alleen was de eenvoudige reden van het verwijl, welke, onzes ondanks, en, zoo wij hopen, ook tot spijt onzer Lezeren, dreigt, wel eens meer eene spaak in het wiel te steken, hoe gaarne en hoe gemakkelijk wij ook de
aangeslagene taak, volgens aangekondigd voornemen, meer geregeld wilden en konden voortzetten. Dit zij, eens voor altijd, gezegd. - Redact.

(*) Dit genoegen hebben wij vermeend, den jongen Zeeman, te zijner aan. moediginge, te kunnen schenken, zonder dat onzer Lezeren daaraan op te offeren. Redact.

(*) De Redacteur erkent de sout, en wenscht dezelve, door de plaatsing van bovenstaande Missive, te herstellen.

(*) Traité de Vaccination &c. p. 285.

(*) Bij de pokziekte onder de koeijen te Gerverskop kon men, volgens de nasporing van Dr. de braauw, geene besmetting door het paard ontwaren, daar de boer slechts één paard had, dat van alle ziekelijke aandoening der pooten vrij was.

(*) A.p.S. 275. Dr. wodville, en coleman, Hoogleeraar aan de Veeärtsenijschool te Londen, simon in Manchester, pilger in Opper-Hessen, benevens huzard, alsmede thureck en tessier, hebben insgelijks de inentingen der mok-stof aan koeijen beproefd; doch aan dezen zijn dezelve niet, of slechts onvolkomen, gelukt. Vergel. g.f. tscheulin, Kunst die Ausschlags- und Abzehrungs-krankheiten der grössern Hausthiere zu erkennen und zu heilen, S. 59.

(*) Naar het voorbeeld van viborg, a.p.S. 277, heb ik
ook de inenting op het inwendige neusvlies beproefd; doch dezelve bleef aldaar werkeloos. Gemelde Hoogleeraar zag aan die plaats, ten gevolge der inenting, door inwrijving der stoffe verrigt, volkomene pokken ontwikkelen, welke met ontsteking van dit deel, uitvloeijing van etterachtige slijmstoffe uit den neus, spekachtige verzweringen, opzwelling der klieren onder de kaak, enz. gepaard gingen. Deze paarden bleven evenwel vervolgens niet vrij van den droes en het schurftuitslag, tegen welke ziekten de koepokken deze dieren, gelijk men gemeend had, zouden behoeden. Hij bevond ook, door de overinenting, dat de paarden, bij welke ééns de pokken hebben doorgewerkt, daarvoor vervolgens niet meer vatbaar zijn.

(*) A.p.S. 275.

(†) Dictionnaire des sciences médicales, Tom. LVI, p. 370.

(*) Dictionnaire des sciences médicales, Tom. XI, p. 98.

(*) Over het beveiligend vermogen der Koepokken tegen de Kinderpokken, door e.j. thomassen a thuessink. Groningen, bij w. van boekeren, 1818.

(*) Bloedzuiger; doch men kent den zin, waarin het woord door hedendaagsche Romanschrijvers wordt gebezigd. - Vert.

(*) Sermo academicus de regimine mentis, quod Medicorum est. Lugd. Batav. 1767.

(*) Ook van den kant van het publiek, dewijl vele lieden den ijverigen en ervaren' Arts te kort doen, doordien zij zich, zelfs ook nog in onze dagen, door een schijnbaar voordeel verleid, liever aan eenen kwakzalver, dan aan eenen kundigen Geneesheer, toevertrouwen. Wel is waar, dat zij, in gevallen van eenig belang, veelal voor hunne ligtgeloovigheid en onkunde deerlijk moeten boeten, zoodat zij meestal de slagtoffers hiervan worden, en de goedgunstige natuur alleen, in gevallen van een' ligteren aard, dikwijls nog de nadeelige uitwerking van het toegediend middel voorkomt; maar zulks is toch aanstootelijk voor den Geneeskundige, die alles tot behoud van zijne zieken zoekt aan te wenden.

(*) Het spreekt van zelve, dat wij hier die genen bedoelen, aan welke geen onderstand door de Diaconie verleend wordt.

(*) N. g. oosterdijk, Oratio de studio medico in commune reipublicae bonum quaris opera dirigendo etc. Lugd. Batav. 1775.

(*) Die gene, welke geen land in eigendom heeft, of niet meer bezit dan hij tot het onderhoud zijner paarden benoodigd is, en dus geheel en alleen Medicus is, kan ook van het voorregt, om op eenige bunders land vermindering van belasting te bekomen, niet profiteren. Wel is waar, dat de Medicus
zich ook als Stalhouder kan aangeven; hiertoe echter hebben velen onzer tot nog toe te veel ambitie.

(†) Men leze hier niet Athei, als vreezende, dat nog het oude spreekwoord: tres Medici, duo Athei, bij velen bekend zal zijn, hetgeen wij echter niet gaarne op ons wilden toegepast hebben.

(*) 2 Cor. V:17.

(†) Hand. XIV:15.

(‡) Joan. IV:24.

(*) Ephes. IV:22-24.

(†) Philipp. III:6.

(‡) Hand. XXVI:9-11.

(§) 1 Cor. IX:22.

(**) Rom. X:1.

(*) Matth. XXII:39.

(†) Rom. XIII:10.

(*) Philipp. II:3, 4.

(†) Jac. I:5.

(*) Epkes. IV:26.

(†) Epkes. IV:32.

(*) Matth. VII:1, 2.

(†) Philipp. IV:5.

(*) Hebr. XII:2.

(*) Dictionnaire des sciences médicales, p. 370.

(*) Essai sur les Epizoöties, par l.b. guersent, p. 113.

(*) Hufeland's Journal, B. XIII, S. 111.

(*) Mémoires et observations sur la chirurgie et la médicine vétêrinaire, Tom. I. p. 39 en verv.

(*) De Staatscouranten van 8 en 9 Aug. l.l. berigtenons, dat gezegde Leeuwin, den oden, te Utrecht, wederom drie levende Welpen, twee mannelijke en een vrouwelijke, heeft geworpen, welke zij thans zelve zoogt; en dat, te Warschau, eene Aziatische Leeuwin, mede uit de Menagerie van den Heer w. van aken, in het kraambedde, mede van drie Welpen, is overleden, welke laatsten echter door eenen grooten Hond worden gezoogd. - Redact.

(*) Kortheidshalve achterwege gelaten, doch bij den Redacteur alsnog berustende. - Redact.

(*) Men moet wel weinig kennis van de huishouding der Javanen hebben, om, met den Heer van den bosch, deze uitgestrektheid in twijfel te kunnen trekken. Er sterft bijna geen Regent op Java, die niet eene menigte kinderen komt na te laten. Zoo waren - om mij slechts tot eenige weinige voorbeelden te bepalen - van de meer dan 60 kinderen, die de oude gewezen Regent te Bangil bij zijne vrouwen en vele bijwijven had, bij deszelfs, vóór een paar jaren, hier te Sourabaya voorgevallen dood, nog 28 in leven, en van een bijna even groot getal verwekten door den eenige jaren bevorens overledenen Eersten zoo wel, als Tweeden Regent van
Sourabaya, nog 31 en 27, behalve de klein- en achterkleinkinderen. En als men nu daarbij in aanmerking neemt, dat, sedert den afstand der stranden door de Vorsten, men de Regentschappen, zoo veel mogelijk, in de oude oorspronkelijke geslachten heeft trachten te houden, zoo is ligt na te gaan, dat de uitgebreidheid van der Regenten Familiën inderdaad niet gering kan zijn.

(*) Om hiervan overtuigd te worden, behoeft men slechts na te gaan, hoe verbazend veel meerder voordeelen het Gouvernement thans van Java heeft, in vergelijking van hetgeen dit tijdens het voormalige Hollandsche Bestuur is geweest, en zonder dat daarom de lasten van den gemeenen man hebben behoeven verzwaard te worden, ja dezelve integendeel nog aanmerkelijk zijn verminderd.

(*) Karel de Groote, lodewijk IX, karel V, lodewijk XII, hendrik IV, en lodewijk XVI.

(*) Dit deed frans niet. Eerst toen de oude zondaar tot den wellust niet meer in staat was, begon hij zich op de zaken des Rijks toe te leggen. ‘Alexander pleegde minnehandel, wanneer hij niets meer te doen had,’ zeide de Maarschalk van tavannes; ‘maar Koning frans leide zich niet toe op ernstige zaken, dan toen hij tot den minnehandel niet meer bekwaam was.’ Hénault, Abrégé chronologique de l'Histoire de France, T. I. p. 447.

(*) Musée des Protestans célèbres, T. II. P. I. p. 60, 70, 81-84, 150, 151. Niet overal hebben wij de bronnen dezer bijzonderheden kunnen nagaan; maar het is zeker, dat Protestantsche Schrijvers zich tegenwoordig wel wachten zouden, zoo iets te melden zonder het allerstelligste en onwraakbaarste gezag. Het was kans, dat zij van heiligschennis betigt, en ook, volgens de nu ingevoerde wet, (den eersten trap tot geloofsvervolging) ter dood gebragt zouden worden.

(*) Sleidanus.

(*) Zie, in het vorige No., het dichtstukje, getiteld: Vadervreugde.

(*) Deze is van luttel beduidenis geweest. - Redact.

(*) Mémoires de pöllnitz, Berl. 1791. T. II. p. 248. Men vindt bij dezen Schrijver ook de ijsselijke omstandigheden van dit voorval. De barbaarsche Vader van frederik deed deszelfs vriend katt onder zijne oogen onthoofden. Hij had 4 groschen (een' schelling) daags, en geen licht.

(*) De Marquis d'argens gaf het werk van julianus tegen den Christelijken Godsdienst in eene Fransche vertaling uit.

(*) Hist. de mon tems, Amst. changuion, 1789, V. [.] p. 38.

(*) Zie de aanspraak van god aan de Demonen: θεόι θετον, ἀν ὲγὼ δημουργός, πατῆρ τε ἔργων, κ. τ. λ.

(*) Deze hervorming had frederik's Vader, na den dood van den spilzieken eersten Koning van Pruissen, bewerkt. Naauwelijks had deze den adem uitgeblazen, of zijn Zoon schrapte de geheele lijst der ambtenaren van zijn huis door, en de Overste der Lijfwacht, de Heer van tettau, riep uit: Mijne Heeren! onze goede Heer is dood, en de nieuwe Koning zendt u allen naar den duivel! Een schoone troost! - Zie
pöllnitz, T. II, p. 6.

(*) Gibbon, Ch. 22.

(†) De kleermakers dragen in Duitschland doorgaans den spotnaam van geitenbokken.

(*) De Bedenkingen over zichzelven.

(†) Mém. de pöllnitz, T. II, p. 252.

(*) Un homme sans passion préférera la Henriade au poëme d'homère. Henri IV n'est point un héros fabuleux. Gabrielle d'estrées vaut bien la Prinsesse nausicaa. (Hare Garderobe was zekerlijk veel meer waard!) L'lliade nous peint les moeurs des Canadiens; voltaire fait de vrais héros de ses personnages, et son poëme serait parfait, s'il avait sû intéresser davantage pour henri IV, en l'exposant à de plus grands dangers. - Hist. de mon tems, T. I. p. 55. Elke regel dezer beoordeeling toont bijna, dat frederik II geen denkbeeld had van 't geen poëzij
is.

(*) Men weet, dat scott, uit eene vreemde grilligheid, volstrekt niet weten wil, dat hij er de Autheur van is, schoon al de wereld zulks weet.

(†) ‘Ja, ja, 't is verschrikkelijk! Zeg onzentwege aan uw' vriend nodier, dat, zoo hij ooit weêr in Schotland komt, onze Dames hem de straf der pantoffel hebben toegedacht.’

(*) De spreker mist, sedert ze jaren, het noodige gebruik des gezigts.

(*) Dit herinnert ons den Vioolspeler jarnowick, die, bij zijnen Muzijkverkooper eene glasruit gebroken hebbende ter waarde van dertig stuivers, eene Fransche kroon ter betaling aanbood; maar, geen geld ter wisseling bij de hand zijnde, droogweg zeide:
‘'t Is niet noodig,’ tevens eene andere ruit brekende.

(*) Joan. XIII:18.

(*) Het is waar, dat door celsus het gloeijend ijzer wordt aangeraden; doch vermits het uit zijne woorden, exulcerandus est, schijnt, dat hij de branding meer als middel ter verkrijging eener sterke etterdragt voorsláat, en ik reeds gedurende eenige weken, door middel eener fontenel, nagenoeg te zelfder plaatse, eene zeer ruime etterdragt vruchteloos onderhouden had, verkoos ik de moxa boven het gloeijend ijzer, omdat zij, langzaam brandende, door den langer aanhoudenden prikkel harer vuurhette, dieper op het aangedane deel in de longen kan inwerken, en daardoor, mijns bedunkens, in het gegeven geval, een' voordeeliger invloed konde uitoefenen.

(*) Ik reken de bijzondere vermelding hiervan belangrijk, opdat geen lijder zich, door het denkbeeld van ondragelijke pijn, van het gebruik van dit middel, in eene anderzins onfeilbaar doodelijke ziekte, late afschrikken.

(*) In het najaar van 1823 viel in de ommestreken van Milaan zulk een verschrikkelijke regen, dat de grond als omgedolven werd, en verscheidene menschen hierbij het leven verloren. Zie Staatscourant van 1823.

(*) Ik heb hier Londen boven andere steden, zelfs Brussel, gekozen, daar gene de eer van het eerst in werking brengen niet kan ontzegd worden.

(†) Buiten zoo vele andere bewijzen, als de schei- en natuurkunde voor dit gezegde opleveren, viudt men hiervan een voorbeeld in den onlangs plaats gehad hebbenden brand te St. Thomas, waar ettelijke magazijnen behouden zouden zijn gebleven, had men de deuren en vensters niet opengebroken, ten eiude goederen te redden. Zie Staatscourant van April 1825.

(*) De Improvisator, der vergaderinge gevraagd hebbende, of zij verlangde, dat hij zou aanvangen met een vrouwelijk of met een mannelijk vers, en het vrouwelijke gekozen zijnde, verzocht verder, dat men het woord wilde kiezen, waarmede het eerste vers moest beginnen; er werden vier voorgesteld: oui, mort, jour, Salins. Ziehier de drie varianten van het eerste vers:

Oui, l'avide trépas allume l'incendie! 
Mort, ta faux dévorante attise l'incendie! 
Jour d'effroi pour Salins, de deuil pour la patrie! 


[Welk eene kwakzalverij! Hoe ver staat hier niet reeds de Fransche Improvisator, zoo wel als zijn Publiek, beneden den Nederlandschen!]

(*) Deze naive, opregt gemeende uitnoodiging heeft werkelijk gevolg gehad, en zijn de Parijsche Gourmands in menigte heengestoomd naar den weldadigen Restaurateur.

Voorts annonceert Mad. ligni, eigenaresse eener Zwemschool te Parijs, dat zij op den 1 Sept. zal laten zwemmen ten voordeele van de ongelukkigen te Salins; en de opvolger van den vermaarden (!) michalon, de Heer millière, deszelfs kweekeling, Kapper van wijlen Z.M. lodewijk XVIII, in de straat Feydeau, No. 26, dat hij, tot zijnent, gedurende acht dagen, het haar zal snijden, voor 1 frank per persoon, ten zelfden einde, waarvan hij de opbrengst bij een' der Parijsche Notarissen storten zal; welk voorbeeld door den Heer harmant, Kapper van Z.M. karel X, werd nagevolgd. En niet alleen de Haarsnijders, maar ook een Coupeur de Chiens, gedomicilieerd op de Pont Neuf, verrigtte deze bewerking, gedurende vijf dagen, ten zelfden einde. (Het verwonderde ons, geene andere titulatuur van dien verheven' kunstenaar vermeld te vinden, daar wij lezen van Artistes en cheveux, Salon pour la coupe des cheveux, Académie de Coîffure, Laboratoire de Pâtisserie, enz.)

Ook ‘Monsieur gailard, Brandspuitmaker te Parijs, heeft den Maire van Salins eene Brandspuit met derzelver toebehooren aangeboden, ten einde het zijne toe te brengen, om in het vervolg deze stad voor het onheil te bewaren, welk haar is overgekomen.’ (!!!) Vert.

(*) Bij de Krooning te Rheims, den 29 Mei 1825.

(*) De ciborie (ciboire), de gewijde ouwel-kas, bij de Roomschen.

(*) Overgenomen regel uit de schildering van eenen Dorpschoolmeester in het Buitenleven van bilderdijk.

(*) VIIIste Stuk der uitgave in 8vo., bladz. 29-33.

(†) IIIde Stuk, bladz. 468, 469.

(*) Het is derhalve een misslag, als de Hoogleeraar ypey, in zijne Letterk. Gesch. der System. Godgeleerdh., D. III, bladz. 289, schrijft, dat den Remonstranten, reeds ten jare 1630, de oprigting van het Seminarium werd toegestaan. Letterlijk gesproken, geschiedde dit nooit.

(*) Waarschijnlijk eene toespeling op het vette ambt van Alderman. - Vert.

(*) Dr. wood verhaalt: ‘dat hij bij hem was op het uur zijns middagmaals; dat hij vermicelli-soep nuttigde, ter hoeveelheid van vier tafellepels, en daarop het achtste deel van een stuivers Fransch broodje; dit, met de helft van een klein glas cider, was het gansche maal. Hij scheen zeer te verlangen naar het middagëten; maar, nadat hij de helft van het zoo even genoemde had genuttigd, begon zijn eetlust zigtbaar te verslaauwen. Zijne verduwingskracht is volkomen berekend naar de haar opgelegde taak: de pols is altijd vol en zacht, en van natuurlijke snelheid; na het eten slaat hij eenige slagen
meer.’

(*) Muzijknoot en percent.

(*) In zijne Beschrijving van Amsterdam, D. III, B. 3. (in 8vo. St. VIII, bl. 61 env.)

