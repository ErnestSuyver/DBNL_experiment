
    
        
            
                Dits die Excellente Chronijcke van Vlaenderen
                Beghinnende van Liederick Buck den eersten forestier tot den laetsten, die door haar Vrome feyten, namaels Grauen van Vlaenderen gemaect Worden [...]
                
            
            
                Dit bestand biedt, behoudens een aantal hierna te noemen ingrepen, een diplomatische weergave Dits die Excellente Chronijcke van Vlaenderen. Beghinnende van Liederick Buck den eersten forestier tot den laetsten, die door haar Vrome feyten, namaels Grauen van Vlaenderen gemaect Worden, achteruolghende die rechte affcompste der voorschreuen Grauen, tot desen onsen doorluchtisten hoochgeboren Keyser Karalo, altijt vermeerder des Rycx gheboren te Ghendt. Etcs. in de eerste druk uit 1531.
                
                
                    
                            Door het gehele werk heen zijn koppen tussen vierkante haken toegevoegd.
                        In de scan is fol. C.iii.v niet correct, op deze plaats zit C.i.v. Deze is vervangen door de juiste pagina uit het google books exemplaar, signatuur: BIB.ACC.008517
                        
                        In de scan is fol. C.xiij.v niet correct, op deze plaats zit C.xij.v. Deze is vervangen door de juiste pagina uit het google books exemplaar, signatuur: BIB.ACC.008517
                        
                        In de scan is fol. C.xxxij.v niet correct, op deze plaats zit C.xxxi.v. Deze is vervangen door de juiste pagina uit het google books exemplaar, signatuur: BIB.ACC.008517
                        
                        Deel 1
                        fol. C.lxi.v: sprepen → spreken: ‘dat hem niemant spreken en mochte’.
                        fol. C.lxxij.r: vau → van: ‘Die marcgraue van Brandenburch’.
                        fol. C.lxxx.r: pesonen →  personen: ‘so waren dese voornoemde personen gheleet’.
                        fol. C.lxxxvij.v: eeu → een: ‘sy sonden aen den coninc eec seer rijckelic Ambassade’.
                        fol. C.xcv.r: te te → te: ‘Ende doe ghecreghen si vander sluys te Brugghe’.
                        fol. CC.v.v: Maximiilaen → Maximiliaen: ‘VP den derden dach van Wedemaent doe trac hertoge Maximiliaen’.
                        fol. CC.viij.v: behoordeu → behoorden: ‘daer si stonden elck onder tsijne daer si behoorden’.
                        fol. CC.xiiij.r: peeert → peert: ‘ende nam dat peert, ende reeter mede naer Atrecht’.
                        fol. CC.xvij.v: srancos → francos: ‘In veteri villa rigido certamine francos’.
                        fol. CC.xix.r: Bugghe → Brugghe: ‘Item vp den.xxviij.sten dach van Ougst waren te Brugghe ghebannen.xxxv.personen’.
                        fol. CC.xxij.r: Vlaenden → Vlaendren: ‘here van Gazebeke vijftich iaer huyten lande van Vlaendren’.
                        fol. CC.xxvi.v: Vlaenrden → Vlaendren:  ‘Ende daer was groten Raet ghehouden, hoe datmen tlant van Vlaenrden’.
                        fol. CC.xxix.v: beghinende → beghinnende: ‘dat vindt ghi hier naer, beghinnende aen dander sijde’.
                        fol. CC.xlviij.v: ouderhouden → onderhouden: ‘sullen den seluen paeys ende alianchie te onderhouden’.
                        fol. CC.lxvij.v: in de tekst staan twee onleesbare tekens. Hier is ‘[...]’ neergezet.
                        fol. CC.lxix.v: eude → ende: ‘Ende men sandt terstont te Dixmude, ende alle twestlant duere’.
                        fol. CC.lxxiij.r: goote → groote: ‘maer roofden ende daden groote schade al tlant’.
                        fol. CC.lxxiiij.v: gnldene → guldene: ‘vergadert ter cause van die twee guldenen voorseyde’.
                        fol. CC.lxxxi.v: hnyt → huyt: ‘so speilden die stadt speillieden van blijschepen, ende huyt triumphen’.
                        fol. CC.lxxxiij.v: brulohct → brulocht: ‘maer men hielt noch gheene openbare feeste vander brulocht’.
                        fol. CC.lxxxvi.v: vientschape → vrientschape: ‘Saluyt met alder ionsten, vrientschape ende minne’.
                        Deel 2
                        fol. iiij.r: maectke → maeckte:  ‘So gheuielt in Februario, int iaer ons heren.M.CCCCC.xviij.datmen grote ghereetschap maeckte’.
                        fol. viij.v: Grane → Graue: ‘Die Graue van Sympol
                        fol. xviij.v: tgheberthte → tgheberchte: ‘quam den.xij.dach van Octobre met grooten heyrcracht ouer tgheberchte’.
                        fol. xxv.v: maectken →  maeckten: ‘die fransoysen maeckten daer omme groot ghecrijsch’.
                        fol. xxxiij.r: geweeest → geweest: ‘ende ander instrumenten ghedient geweeet’.
                        fol. xxxiij.r: Coninghinnne → Coninghinne: ‘Of die bemen die voorseyde Coninghinne’.
                        fol. xxxix.r: verdructk → verdruckt: ‘Van binnen waren si verdruckt ende verheert vanden Ghelderschen’.
                        fol. li.r: crooninighe → crooninghe: ‘ende metter groter ghereetschap diemen maeckte om die crooninghe die des anderen daechs gheschien soude’.
                        fol. lij.v: hone → houe: ‘den welcken volchden sommeghe groote meesters ende Vassalen van des Keysers houe’.
                        fol. liij.r: eeweerdighe → eerweerdighe: ‘die voorseyde eerweerdighe Cardinalen ghecleet met huere pontificaelsche cleederen’.
                        fol. liij.r: eeweerdighe → eerweerdighe: ‘Ende alder naest hem so volchden der vier eerweerdighe Bisschoppen’.
                        fol. lvi.r: muereu → mueren: ‘si braken gaten in dye mueren ende weeghen vanden huysen’.
                        fol. lxij.v: wooorde → woorde: ‘Het inhouden vanden paeyse van woorde te woorde’.                        
                    
                
            
            
            
                
            
            
                _dit004dits01_01
                DBNL-TEI 1
                
                    2015 dbnl
                
            
            
                
            
            
                
                    
                    exemplaar universiteitsbibliotheek Utrecht, signatuur: ABTHO:RAR 10-36
                
                Dits die Excellente Chronijcke van Vlaenderen. Beghinnende van Liederick Buck den eersten forestier tot den laetsten, die door haar Vrome feyten, namaels Grauen van Vlaenderen gemaect Worden [...]. Willem Vorsterman, Antwerpen 1531
                
            
        
        
            
                Wijze van coderen: standaard
                
            
        
        
            
                Nederlands
            
        
        
            
                Dits die Excellente Chronijcke van Vlaenderen
                Beghinnende van Liederick Buck den eersten forestier tot den laetsten, die door haar Vrome feyten, namaels Grauen van Vlaenderen gemaect Worden [...]
                anoniem
               
                
                
                    
                    
                    
                
            
            
            
                
                
            
            
            
            
        
        
            
                Dits die Excellente Chronijcke van Vlaenderen
                Beghinnende van Liederick Buck den eersten forestier tot den laetsten, die door haar Vrome feyten, namaels Grauen van Vlaenderen gemaect Worden [...]
                anoniem
                
                
                
                    
                    
                    
                
            
            
            
                
                
            
            
            
            
        
        
            
                2014-11-15
                
                    EJMB
                
                colofon toegevoegd
            
        
    

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Dits die Excellente Chronijcke van Vlaenderen. Beghinnende van Liederick Buck den eersten forestier tot den laetsten, die door haar Vrome feyten, namaels Grauen van Vlaenderen gemaect Worden [...]. Willem Vorsterman, Antwerpen 1531
 
Zie: https://www.dbnl.org/tekst/_dit004dits01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
        
        
        
        
    

    
    

{==*i.r==} {>>pagina-aanduiding<<}

Dits die Excellente Chronijcke Van Vlaenderen.

Beghinnende van Liederick Buck den eersten forestier tot den laetsten, die door haar Vrome feyten, namaels Grauen van Vlaenderen gemaect Worden, achteruolghende die rechte affcompste der voorschreuen Grauen, tot desen onsen doorluchtisten hoochgeboren Keyser Karalo, altijt vermeerder des Rycx gheboren te Ghendt. Etcs.

Gheprint t' Antwerpen.
Bij mij Willem Vorsterman.
1531.
        
{==*i.v==} {>>pagina-aanduiding<<}

     

{==*ij.r==} {>>pagina-aanduiding<<}

¶ Prologhe. 

    
OMme des willen dat ledicheyt een voester ende moeder es van alle ghebreckelijcheden daer by alle errueren ende alle quaethede wassende ende gheuoet es, so sal elck goed kersten mensche die naer sijn vermogen pijnen te schuwene, ende hemseluen daghelicx onledich maken met gheorloefde saken, ende gode van hemelrijc, voren ende alder eerst smorghens gheloeft ende ghedanct hebbende van sijnder oueruloeyende gracie, dat hi hem vander hellen verlost, ende dyen nacht ghespaert heeft, ende in sonden niet en heeft laten steruen. Naer welcker dancbaerhede sal hem dan onledich maken met sulcker negociatien als hem van noode es, ende sinen state aencleeft, ende emmers als hi omme recreatie te nemene ledich wesen soude van sinen tijtlicken wercke sal hem occuperen met lesene ende visiterene diueersche oude gesten ende coronijcken, merckende hoe eenege Prouincien ende landen bi goeden regimente in eeren gheresen sijn, ende andere bi ignorantie ende andere malicien ghedestrueert ende vergaen sijn, ten fijne dat si bi dien, die in regimente ende regierende sijn, si met wijsheden regieren moghen ende leeren regieren van grade te grade elck int sijne, schuwende sulcke inconuenienten daer bi dat wijlen andere Prouincien ende landen ghedestrueert sijn, exempel nemende aen die ghene die met discretien, iusticien ende wijsheden huere landen geregiert hebben, ende aen dye suppoost ende ondersaten die also begheerden eendrachtelick gheregiert te sijne, elc sijne goede onderesaten in huere staten naer volgende, ende hem met sulcker occupancien omme recreacie te nemen onledich maken, so dat hem onse aduersaris die helsche viant niet ledich en vinde, peynsende om dye woorden van sinte Hieronimus aldus luydende. Semper aliquid boni operis facito, ne te dyabolus inueniat ociosum. Waer bi hi ons vermaent altijts wat goede wercken te doene, ende niet ledich te sijne, omme die woorden te achteruolghene, ende om mi seluen eerst onledich te makene, so heb ic van diueerschen Prouincien ende landen die Coronijcke ouersien ende ghelesen onder alle die welcke ic gheene so vol edele wercken van iusticien, van wapenen, ende van reynder amoruesheden vinde, als die schone ende warachteghe Coronijcke vanden edelen vruchtbareghen lande ende graefschepe van Vlaendren, die welcke ic omme alle goede menschen recreatie int lesen van diere, naemaels te nemene ende ledicheyt te schuwene, voor mi ghenomen hebbe dye te extraherene ende te verrgaderen wt diueersche auctenticke copulatien, ter eeren ende weerdicheyt vanden alder mogensten ende edelsten prinche Kaerle van Oostenrijc, byder gracien gods.coninc.van Spaengien, van Arragon, van Lyons, van Cecilien, van Grenate, van Napels, van Nauarre etc inboorne ende erfachtich graue vanden voornomden lande, die welcke vanden alder edelsten Princhen ende princerssen van kerstenhede ghedescendeert es, so ghi in dese naeruolgende Coronijcke beuinden sult, ne maer om datte te volbringene, ofte ooc te beghinnene, so es mi van noode die hulpe ende gracie des helichs gheests, sonder die welcke een woort ofte lettere daer of te stellende mi ondoenlic ware. Daer om bid ic gode ic aerm snoode mensche vol ghebreclicheden, dat hy mi een spaercsken vander gracien des helichs gheests seynde omme dit werc te volbringene, so dat sijn lof daer bi vermeerdert worde van allen menschen, die tselue in naercommenden tijden visenteren ende lesen sullen, beuindende daer bi dat tvoorseyde van gode beghift es, met vele wtuercorene dinghen, die te lanc waren omme te scriuen, daer of ic nochtans dmarch van dien metten princepalen, ende int corte by gracien voorseyde, meene te stellene, ten eynde dat ic, ofte yemant anders den tijt gheleuende, tveruolch vander seluer Coronijcke noch te ghesciene vanden voorseyde coninc Karel ende [sijn] naercommers, grauen vanden voorseyde [landen continueren] ende int ghescrifte stellen mach, [omme] dat, datte een eewege memorie [vander edelder] generatie ende feyten van allen den [voorseyde] heeren ende princen voorseyde lants [wesen mach] die welcke vanden beghinne [van heurlieder] troncke ende dominie, van [grade te grade tot]ten dage van heden, in [hoocheden edelheden] ende mogentheden, [ghemultipliceert ende gewassen] sijn, mits welcken, [ende omme van desen]
    
{==*ij.v==} {>>pagina-aanduiding<<}

onsen intendite ofte prologhe te scheedene so wil ic die laten varen, ende voort scriuen int eerste capittel van deser seluer prologhe, den staet vanden voorseyde lande, ende int particulier verclaren hoe vele steden, casteelen, heerlicheden, rapassen, dorpen, riuieren, abdyen, canesyen ende andere ghestichten binnen den voorseyde lande ghefondeert ende ghelegen sijn. Int tweede capittel vander seluer prologhe, hoe, waer ende bi wien tvoorseyde lant eerst bewoont ende betemmert was, ende also voort wat heeren voorseyde lant eerst gheregiert, ende wat fundacien sy daer ghesticht, ende hoe lange si gheregiert hebben byden ghedooghene gods, die ons ende hemlieden naer dit verganckelijcke leuen bringhen willen in sijn eewich leuen Amen.


[Deerste capittel van deser Prologhe]

    Deerste capittel van deser Prologhe, verclaerst vanden state tvoorseyde lants, die lingde, die wyde, ende wat ghestichten tot noch toe int selue lant ghefondeert sijn.
    HEt heeft belieft te makene van allen dingen ende te ordonnerene ende te stellene van dnederste vanden conincrijcke van Germanien ende Gallen, wijlen een foreest wesende meest bosch ende wildernesse, commende ten occidenten ende noortwaert aen die zee, door welc foreest een riuiere es loopende, ghenaemt dye Schelde, lancx welcker riuieren oostwaert een lant gheleghen es voortijts ghenaemt tlant van Lotrijcke, hem streckende tusschen der stede Belges ende Doornicke, welc lant nv ghedeelt es, want sekere quantiteyt van dyen sorteert aen tlant van Brabant, so eest sorterende in Henegauwe, ende som aen tvoorseyde lant van Vlaendren, ende zuytwaert so bestrecte hem [tselue] lant tot sommenoble, dwelc Amyens [es], daer die riuiere vander somme loopende [es, aen] die noortsijde van welcker riuiere, [tgraefscap] van Artoys ghelegen es, [palende aen tvoorseyde] foreest, tot daer Arien nv staet [welc foreest] ende wildernesse nv Vlaendren [genaempt bij] diueersche personagien, heeren [ende princhen,] sichtent dat eerst bewoont ende [betemmert was,] teenen schonen ende [vruchtbareghen, ende rijcken lande] ghebrocht es, lanck ontrent.xxx.vlaemsche mijlen, ende.xviij.ghelijcke mijlen breet sijnde, verchiert ooc met vele schone ende diueersche riuieren ende soete wateren, die alle vander eender hueren totter ander hueren cours nemen in die zee, ghelijc dye voorseyde riuiere vander schelde, die leye, die Lyeue, die dendre, die duerme, die zuutleede, het noortwatere, die cale, ende meer andere, waer of die.ij.eerste riuieren voorseyde tgheheel lant doorvloeyen ende vruchtbaer maken, in die welcke alle die ander riuieren meestendeel te Ghent vergaren, so dat dye contreye al daer, door die stercte vanden seluen riuieren (victaellie hebbende) onwinnelijc es, vp dat god die here die hoeden ende bewaren wille, want sonder sijn hoede, alle wakinghe te vergheefs es, so Psalmista seyt Nisi dominus custodierit ciuitaten, frustra vigilat qui custodit eam. Ten si dat god die stede bewaert, te vergheefs bewaert hijse, diese waect, ghelijc ten diueerschen stonden ghebleken heeft, want god dye selue bewaert heeft ouer acht hondert iaren ende meer tot noch toe, dies die ingesetene vanden voorseyde lande hem daer of daghelicx schuldich sijn te danckene ende te louene, ende vanden fondacien, die hi hem lieden metter stede van ghent wel tot.xxvij.schone grote stercke ende rijcke steden van comenschepen, neeringhen oft andersins int voorseyde lant verleent heeft, ghelijc Brugghe, Ipre, Duway, Orchiers, Cortrijcke, Oudenaerde, Gheertsberghe, Nieneue, Aelst, Denremonde, Hulst, Ardenburgh, Biervliet, Middelburch, Oudenburch, Sluys, Damme, Veurne, Sinte Winnocxberge, Dixmude, Ostende, Duynkercke, Burborch, Greuelinge, Cassele, ende Rijssele, van alle welcke voorseyde steden, sommege ghefondeert sijn int herte vanden voorseyden lande, som vp dye frontieren, ende sommeghe van dien die vp den zeecant ghefondeert sijn, hebben schoone hauenen, daer bi dye schepen commen moghen metter vloet tot binnen den seluen steden, ghelijc sluys Biervliet, Hulst, duynkercke, nyeupoort ende dier ghelijcke, ende int voorseyde Landt staen oock vele diueersche bourghen ende casteelen, den graue vanden voorseyden lande toebehoorende, ghelijc Dhoudenburch te Ghent, die bourch te Brugghe, tcasteel
    
{==*iij.r==} {>>pagina-aanduiding<<}

[van Rijssele], tcasteel van Cortrijcke, die twee casteelen ter sluys te Male, te Bieruliet, te Suestinge, te Repelmonde, te Walle bi sint Omaers, ende meer andere. Oock die ghene dye eeneghe vassael heren vanden voorseyden graue in leene houdende sijn, ghelijc tcasteel te Comene, te Dayseele, te Pamele, te Gauere, te Eerzeele, te Liekercke, te Teemse, te Beuere, te Vuerhoeu, te Oudouch, ende te meer ander plaetsen binnen den seluen lande ghesticht wtghedaen vele andere huysen van plaeysancen rontsomme bewatert, daer of die sommege toebehooren ghegoede mannen vanden lande, ofte poorters van Ghent, van Brugghe ofte van andere steden, dwelc te lanck wesen soude, door die menichte van sulcken huysen te specificerene, ende te noemene. Binnen den lande van Vlaendren es een Graefschap gheleghen, daer in begrepen es die stede ende tlandt van Aelst, dwelck onder hem heeft.lxxij.prochien, ende vijf Baenderinghen ende grote heerlicheden, ghelijc Roede, Boulare, Sotteghem, Gauere, ende Scorysse, waer af die twee eerste elc groot sijn.xvij.prochien, die derde.x.prochien, ende dye twee leste elc.vij.prochien, welc voorseyde graefschap men vanden Keyser van Rome in leene houdende es Die stede metten lande van Denremonde ooc binnen Vlaendren gheleghen heeft onder haer.xviij.prochien. Dlant van Waes heeft onder hem.xxiiij.prochien, ende tlant van Cassele ooc also vele, die welcke den Graue van Vlaendren onderdaen sijn, ende vele goets tsiaers weert sijn, Dhoudenburch te ghent ende tcasteel te Rijssele, hebben elc onder hem.lxx.prochien, Oudenaerde.xxx.prochien, Vierambachten.xx.prochien, bouen den ghenen die byder zee verdroncken sijn, beloopende wel tot.xxiij.prochien. Noch sijnder binnen den lande van Vlaendren onghepreuiligierde steden, gelijc Deynse, Repelmonde, Eeclo, Caperijcke, Acx[s]ele, Tielt, Aerlebeke, Neuele Oostburch, Watervliet, Phylippinen, Ghistele, Lanoy, Ermentiers, Waestene, Werueke, Meenene, Meessene, Honscote, Viane, Belle, Poperinghe, ende meer andere dier ghelijcke, sonder dye Rapassen, ende dorpen die niet gepreuiligiert en sijn, daen of binnen den voorseyde landen van vlaendren men grote menichte vinden soude, ghelijck Stekene, Extuelde, Assene, Haelwin, Maldeghem, Eersele, Teemsche, Liekercke, Beuere, Pamele, Heyne, melcene, Aesdonc, Huytkercke, Oostkercke, Poucke, Lichteruelde, Praet, Ayshoue, Vychte, reeseghem, Calkene, Ouermeere, Exaerde, Hamme, Mourssche, Coudenburch, ende veel meer ander die te lanc waren om te specificerene. Int selue lant van Vlaendren staen ooc vele diueersche abdyen ende rijcke kercken, die vanden edelen voorders, Princhen svoorscreuens lants, ende andere heren seer hooghelick ghedoteert sijn. Eerst die kercke ende Abdye van sinte Peeters te ghent van sinte Benedictus oordene, welcker kercken tdorp ende die heerlichede die daer in die selvue Abdye ghesticht es, toebehoort, met meer andere heerlicheden binnen den voorseyde lande gheleghen den abt, ende dye abt vander voorseyde kercke, ter cause vander voorseyde heerlichede, heeft die preminencie den graue van Vlaendren int besweeren vanden voorseyde lande tsweert te gordene, midts dat si ghehouden sijn elc eens binnen hueren leuene, vp die selue heerlichede dlant van Vlaendren te ontfane, ende die heleghe kercke metten seluen lande te besweerene in rechte te houdene, ende naer dat die voorseyde Graue in sulcker wijs dlant vp die voorseyde heerlichede ontfaen ende besworen heeft, so commen si van daer ghereden met haer lieder state binnen der ouder stede van ghent inbringhende thuerer blijder incomste ende ontfanghe van heuren lande, ballinghen ende andere malefactuers, gracie aen hemlieden van hueren delicten begherende ende ootmoedelijck daer om biddende, die welcke hi in gracie ontfaet, ende huere mesdaet vergeeft behouden dat si partien (vp dat sy eeneghe hebben) contenteren ende te vreden stellen, ofte sekere doen, tghewijsde tusschen hemlieden ende partien te volcomene, den voorseyde eedt doende met den anderen poorters ende inghesetene vander voorseyde stede, hem goet ende ghetrauwe te sijne, dwelck men ghecostumeert es te doene vp die grote marct vander seluer stede, naer dat die graue voorseyde in dye kercke van sint Ians voor den choor, ende onder den clocreep, die voorseyde ende ingesetene van diere
    
{==*iij.v==} {>>pagina-aanduiding<<}

ghesworen heeft in rechte te houden. Noch so staeter buyten Ghent oostwaert een andere abdye vander seluer oordene, die hier voortijts ooc in dye eere ende name vanden Apostele.s.Pietere ghewijt was, dwelcke nv es sinte Baefs, van welcker kercken ende abdye, die abt ooc here es van den dorpen ende plaetse daer dye selue abdye vp ghesticht staet, met vele andere grote heerschapien, die de selue kercke int voorseyde lant van Vraendren heeft, ende al eest dat beede die voornoemde prelaten oft Abten hemlieden intituleren huer lieder kercken buyten Ghent ghestaen sijnde, om dat si beede staen buyten dye vesten vander ouder stede, maer midts dat die voorseyde stede so ghemeerdert es met anderen vesten ende poorten, so sijn beede die selue kercken ende Abdyen nv binnen der seluer gesloten, ende sijn die laten ende inghesetene van daer also wel poorters, ende vander preuilegien vander seluer stede beurijt, als die ghene die binnen den ouden poorten ende vesten wonachtich sijn, dwelck ick laten varen wil, ende specificeren nv voort vanden anderen [Abdyen vander] voorseyde oordene binnen de seluen lande ghelegen, gelijc tsinte Adriaens te Gheertsberghe, tsinte Andries te Brugghe, te Eeuiam, ende te Houdenburch. Daer sijn ook int voorseyde lant kercken ende Abdyen van sinte Bernaerts oordene, gelijc ten Dune, te Boudeloe, ter Doust, ende te Waerscoet. Van.s.Augustijns oordene ghenaemt Regulieren sijn te.s.Maertins Tijpre, ten Eecoute te Brugge, ende te Beueren int lant van Waes. Premonstraten ooc van sinte Augustijns regule al wit dragende sijn te Nyneue, ende te dronghene, buyten ghent. Andere kercken ende Abdyen van vrouwen sijn ooc binnen den voorseyde lande, gelijc dye kercke ende abdye in die byloke te ghent, daer een schoon hospitael staet, omme alle manieren van volcke siec wesende, te logierene ende wel ghetracteert te sijne, elc na sijnen state van wat leuene dat si sijn. Noch es daer een ander kercke ende Abdye ghenaemt tsinte Margrieten kercke ten groene briele te Ghent, die kercke ende Abdye te Groeninghen bi Cortrijcke, tcloostere te Marquette bi Rijssele, ende meer andere binnen den lande gesticht gelijc te Meessene te oost eecloe, ter Haghen bi Axele, te Doerressele, te Waasmenstre, ende dier ghelijcke, sonder vele ander cloosters, van ghelijcker oordene dat al noch gheen Abdyen en zijn, hoewel si som genoech gegoet ende ghedoteert sijn om abdyen te wesene, ghelijck te Galileen tsinte Agneete, tsinte Barbelen ende ten Phylidieusen, alle vier te ghendt, tcloostere te Deynse, te Teemssche, te assenede, ende meer ander dier ghelijcke. In dyt voorseyde lant van Vlaendren hebben ooc vier bisscoppen huere gheestelicke dominie. Eerst die bisscop van Doornicke, die welcke onder hem heeft ghent Brugge, Rijssele, Cortrijcke, Oudenaerde Roesselare, Meenenne, Deinse, tlant van Neuele, tlant van Waes, ende sommege ander onder dandere voorseyde int quartier van Ghent ghelegen. Die bisscop van Camerijcke heeft onder hem die stede van Aelst, Denremonde, Gheertsberghe metter heerlicheit van Pamele, Die Bisschop van Terewane heeft onder hem die stede van Ipre, Cassele, Nyeupoort, Duynkercke, Veurne, sinte Winnocxberghe, midtsgaders den prochien in den westcant vanden voorseyde gheleghen. Die bisscop van UUtrecht heeft onder hem vierambacht metten prochien daer aencleuende. Daer sijn ooc int voorseyde lant van Vlaendren vele schone ende rijcke collegiale kercken ende canezien vanden grauen ende heren tvoorseyde lants ghedoteert, gelijc die canezie van sinte Veereltden te ghent tsinte Donaes te Brugge tsinte Peeters te Rijssele, tsinte Peeters te Cassele, die canesie te Cortrijcke, dye canesie te Haerlebeke, te Denremonde, te thorout, tonser vrouwe te Brugge, ende dier ghelijcke. Ende noch sijn binnen den voorseyde lande in diueersche steden ende dorpen vele meer ander cloosters, hospitalen ende conuenten van mannen ende vrouwen, som biddende oordenen, ende som andere dwelc vele tijts benemen soude om die te noemene, ende te specificierene, onder die welcke sijn diueersche manne cloosters, daer vele goede clercken ende doctoren inne sijn dye den volcke ende inghesetene svoorseyde lants den wech der salicheyt leeren met predicatien die si doen, specialijc inden vastene, ende vp alle feestelicke dagen ende sondaghen vanden iare, houdende dagelicx die seuen ghetijden ghelijc in die voorseyde Abdien, ende ghelijc in die pastorale kercken binnen den seluen lande gesticht, die eensdeel onnoemelic
    
{==*iiij.r==} {>>pagina-aanduiding<<}

zijn, ende om te specificieren vele tijts benemen souden, dies ic dat late varen, scriuende voort vanden helegen ghecanoniseerden santen ende santinnen int voornoemde lant rustende, van.s.Peeters te ghent in die abdye voorseyde rusten tgebeente vanden helegen confessoor.s.Bertolf, van sinte Godewale, van.s.Aubert, van.s.Wandregisilus, van.s.Wolfrant, van.s.Amelberghe, ende meer andere. In die Abdye van sinte Baefs te ghent rustet tghebeente vanden heleghen vrient gods sinte Lieuin, martelare wijlen Eertsbisschop van Ibernen, van.s.Bauo confessuer wijlent Eertsgraue van Aspergouwe, van.s.Landolf, wijlen cardinael te Romen van.s.Macharis wijlen Eertsbisscop van Anthiochien, van.s.Amant Eertschdyaken, ooc die ghebeente vander heleger maecht sinte Landrade, van.s.Vinciane, van.s.Veerelt, van Lotrijcke, ende meer andere. Te Brugge es rustende het ghebeente vanden helegen confessuer ende Eertsbisschop van Riemen sinte Donaes in die Canesie, die welcke in dye eere van hem gesticht es. Te dronghene by ghent daer rust tgebeente vanden Martelare sinte Gheerolf. Te Ghistele tgebeente van sinte Godelieue martelersse. Te Gheertsberge tgebeente van.s.Adriaen den heleghen vrient gods. Te Nineue, die reliquien ende gebeenten van.s.Cornelis paeus ende martelare, ende dier ghelijcke rusten eldere ten diueerschen plaetsen binnen den voorseyde lande, daer of wi (ghelieuet gode) ooc scriuen sullen, ende van waer si gheboren sijn, hoe ende wanneer si int voorseyde landt quaemen. Maer omme te sluytene vander gheleghentheyt svoorseyde lants, so moghen wy wel segghen, confesseren, ende kennen dat een gulden lant es, in manieren van spreken, vloyende van heunich ende melcke, beghift van gode in vele wtuercoren dingen, meer dan wi gheseyt hebben, die ooc niet al scrijuelic en sijn.


[Het tweede Capittel van deser Prologhe verclaerst]

    Het tweede Capittel van deser Prologhe verclaerst, hoe dat tvoorseyde landt van Vlaendren eerstwarf, langhe voor dye gheboorte ons heeren, naer die destructie van Troyen, byden edelen Troyanen die gheuloden waren betemmert ende bewoont es gheweest wel.vijc.Iaer voor dye gheboorte van Iulius Cesar.
    TE dien tijden als Abdon Iuge was ouer die kinderen van Israhel, so wasser een prinche ghenaemt Bauo van hooch Frygien, rechtsweer van wijlen Priamus den coninc van Troyen vander moederlijcke sijde, want huerlieder moederen waren ghesusteren, dies hi den seluen Priamus sijnen neue, raet, confoort ende hulpe ghedaen hadde naer sijnder macht, yeghen die Griecken, ende beuindende dat hi voor niet ende te vergheefs sijnen neue voorseyde ghedient hadde, ende bekende byder conste van Astronomyen, ende ander secrete scientien, in die welcke hi seer expeert was, dat dat edele geslachte van Troyen soude ontstronct werden ende te nyeuten gaen inden lande van Asya, omme geplant te sijne in Europen, ende dat voor niet was den griecken te wederstane, daer tegen te stekene, ende van dien hem te meenen wrekende, yeghen den wille der goden gaende contrarie den menschen. Dus docht hem beter te sijne te bughene dan te brekene, ende in obedientie te nighene dan ontwortelt ende te nyeuten al geheel te gane in obstinatichede ende te deser consten hadde hi hem beraden metten ghenen die hem goets raets ionneden, delibereerde ende ghereede hem omme te souckene andere bilanden ende woonsten, achterlatende ende abandonnerende sijn voorseyde conincrijcke, ghelegen in die landen ende onder die subiectie wijlen der Troyanen, dwelc sichtent byden griecken gedestrueert ende te nieuten gedaen es.
¶ Dese voorseyde.coninc.Bauo van Frygien nam met hem alle den schat die hi vergaderen conde, vermanende alle edele ghegoede mannen ende volcke van sijnder familie, hem adresserende, dat si met hem reysen souden met huerlieder schatte, in dien si huerlieder weluaert beminden, dwelc si geerne deden, want onder vele diueersche edele mannen die hem bereet gemaect hadden elc met sijnen schatte, so waren daer.iiij.machteghe hertogen, die metten seluen.coninc.met haerlieder schat ende volcke die reyse aen namen, ooc achterlatende heure landen ende heerlicheden gheleghen onder die iurisdictie van wijlen den voorseyde groten edelen conincrijcke van Troyen, welcke vergaderinge vanden edelen vanden voorseyde.coninc.aengeuallen sijnde, waren wel.ijc.scepen, waermede hi intreye dede vp die zee van hellesponte, varende door dye zee mediterrane, passeren
    
{==*iiij.v==} {>>pagina-aanduiding<<}

de die stroomen van Maroch, ommeringende dye costen van Poortingale ende Spaengien, oock die riuaidgien van gallien, Normandien ende Picaerdien, landende als hi tijt ende pas hadde vp een sandich lant, niet verre vanden lande, dat nv heet Henegouwe, ende quam al daer by wonderlicke auentueren, als gheleet te sijne van eenen witten wolue, achteruolgende der antwoorde hem byden goden ghereueleert, dwelc seer lanck waer om te scriuen, daer omme so laet ict lijden, ende ghedraechs mi in die edele auctentijcke coronijcken vander stede van Belges, die welcke stadt dye voorseyde Bauo eerst fondeerde, ende gaf huer den name Belges, daen of men seecht dat die selue stadt was die hooftstadt van den edelen lande van Lottrijcke, eensdeels gheleghen in Brabant, in Vlaenderen, ende in Henegouwe, streckende tot byder stede van Doornicke.
¶ Waer of dat die Coronijcken seggen dat die selue stede van Belges ghemaeckt was inden name vanden god Belus, vadere van Nynus coninc van Babylonien oft van Assyrien die welcke fondeerde die groote stede van Niniue, ende hi was deerste inuentuer vindende afgoderie, want hi dede consacreren die ymage ende beelde van sijnen vader Belus (ende die dede hi sijnen ondersaten aenbidden, ende dede hem lieden goddelicke reuerentie der seluen beelde doen, welcke pestilencie ende sonde van ongheloouicheyt sichtent ghespruytet es ouer alle die weerelt totter gheboorten ons heren Iesu christi, die ons den wech der waerheyt met woorden ende wercken geleert heeft, waer of dat alle kerstene menschen hem daghelicx schuldich sijn te danckene ende te louene ende dat god wille vergheuen daer dat ghebuert. Nv omme voort onse voorseyde Coronijcke te achteruolghene ende alle errueren te schuwene, soe beuinde ick byden auctentijcke auctuers dat binnen desen lande van Gaule bellijcque waren in tijden voorleden die grote princepale steden ghenaemt belges daer of dye eene es Beauuais in Artoys, int latijne gheseyt Beluacum, ende in Iulius Cesars boucken Belloacum, die andere stede ghenaemt Belges es geheeten Treues, ofte Triere ghelegen in Almaengien, die welcke die.Coninc.Bauo te nyeuten dede ende destueerde omme dieswille dat si groten tribuyt hiesschen te weten duysentich sanglieren, geseyt wilde swijnen, duysentich herten ende.C.ossen, segghende dat si waren die souuerayne van alle desen lande van herwaerts ouere, ende seyden grote dreygende woorden in dien men hem lieden den voorseyde tribuyt niet gheuen en wilde, ende si souden die refusanten alle gadere ter doot brengen. Welcke woorden vanden.Coninc.Bauo verstaen sijnde, antwoorde hemlieden dat die troyanen noeyt tribuyt gheuers en waren ouer alle die werelt, maer waren selue ghewone van andere tribuyt tontfane, ende te dier causen alleen en behoorden si ghenen tribuyt te gheuen, dye van Trieren, maer beual selue die van Trieren dat si hem van doe voort aen, ende sijnen conincrijcke van Belges in Lottrijcke den seluen tribuyt gheuen souden, wt welcker causen die orloghe rees tusschen den voorseyde twee partyen, in sulcker wijs dat die voorseyde.Coninc.Bauo wan ende destrueerde die stede van Triere, die seer groot ende machtich was doen ter tijt, ende nae dat hijse hadde doen pilieren, liet hijse verbranden, ende hi bracht van daer eenen onnomelicken schat binnen sijnder voorseyde stede van Belges, ende als victorieus, brochten ooc mede voor heuren gheuanghene die afgoden van Triere, met alle den ghenen daer men den altaer sacrificie mede dede, waer by van dage te dage huerlieder ongeloouicheyt ende afgoderie wassende was, meer dan te voren, want door die selue afgoden van Triere, ende door die ghene die hi met hem eerst wten lande van Troyen ghebrocht hadde, so dede hi maken binnen sijnder nyeuwer stede van Belges.vij.schone wonderlijcke tempelen, ooc so dede hi maken aen die selue stede.vij.poorten ghenaemt na die.vij.planeten met.xc.torren, elcken torre.C.cubitus hoghe ende.xxx.dicke ende daer na so dede hy maken sijn coninclijc pallays in sulcker wijden, breedden ende grootten byna ongelouelic also elc sien mach in die Coronijcke van Belges, ende aldus so was dese voorseyde stede van Belges byder destructie van Triere also die Philosophe seyt, die destructie vanden eenen, es die generatie vanden anderen ende weluaert. In deser wijs was die.coninc.Bauo seer gheureest ende ontsien van allen den ghenen die ontrent hem lagen ende paelden sijn voorseyde rijcke, totter riuiere vanden rijne,
   
{==*v.r==} {>>pagina-aanduiding<<}

ende omme te versterckene sijne alyancie, ten eersten als hy in desen voorseyde lande van herwaerts ouere, wten lande van Frigien commende metten voorseyde.iiij.hertogen, princepale heren ende edelinghen vanden lande van Troyen ghelant was, so gaf hi elcken vanden voorseyde hertoghen te wijue, een van sijnder dochtere, ende gaf hem lieden liberteyt ende vryheden omme te makende elc een stadt vp die pale van sinen rijcke ende vp die frontieren van Gaule bellijcque, als elc vanden hertoghen dede, want terwijlen dat hi.coninc.Bauo sijn voorseyde stadt van Belges dede maken, so dede elc van hemlieden stichten eene stede, die si also haest volmaect hadden (ter plaetsen haerlieder gheconsenteert als huerlieder vader die sijne'volmaeckt hadde. Ende die eerste Hertoghe was ghenaemt Turguncius, die welcke sondeerde die stede van Tongheren vp die riuaige vander zee occiane, inden tijde van sinte Seruaes, dye bisschop van Triere was, ende neue vander maget Marien, ende Iesum hueren sone, gelijc sint Ian baptiste was, welc vertrecken bi myrakelen van sinte Seruaes ghebuerde. Die tweede hertoge was ghenaemt Mossenanus, ende dye passeerde duer tforeest van Ardennen, ende hi fondeerde die stede van Mets in Loreynen, vp die riuiere ghenaemt dye Mossele. Die derde Hertoghe was geheeten Morinen, die stichte dye stede in latijne geheeten Morinum, diemen nv heet Terruwane, in Picaerdien, dwelck te segghene es in latine terra vana, also gheintituleert byden Hunen gheseyt die hongersche, die die selue stede namaels destrueerden. Die vierde hertoge was geheeten Carineus, die welcke sijn ghestichte ende woninghe maecte vp grote riuieren, in meersschen ende marasschen, die welcke hi dede suueren, ende dede in die voorseyde marasschen ende meersschen fonderen eene stede vp pijlen, diemen hiet Carijne, dwelc nv Ghent heet, gheleghen binnen desen voorseyde landen van Vlaendren, ghestaen op drie grote riuieren, daer grote schepen in varen souden, met alle andere aderen die in die selue riuieren vergaderen, loopende metten voorseyde riuieren tot in die zee. Vp welcke riuieren Iulius Cesar die eerste keyser van Roome naer dye seuen hondert iaren een schoon Casteel maken dede, so ghi in dese naervolgende Coronijcke wel hooren sult.
¶ Dese voorseyde coninc Bauo als hi alle dinghen gheordonneert hadde soe voren verclaerst staet, so intituleerde hy hem bouen den tijtele van sijnder conincklijcker maiesteyt, archidruide, dwelc also vele te seggen es, als prinche der priesteren, ende hooft vanden sacrificien, ende hy starf eerlic inden tijden als Sampson Iuge was ouer die kinderen van Israel, nae wiens ouerlijden, Bauo Belgineus sijn sone succerdeerde in sijn Conincrijc.xliiij.iaren, ten tijden als in Italien regneerde Iulius excanus Eneas sone, die hi hadde by Ereusa wijlen coninc, Priamus dochtere, van Troyen, van welcken troncke, sichtent commen ende ghedescendeert es die voorseyde Iulius cesar, deerste monarchie vanden Romeynen, van hem beginsel nemende, daen of in deser Coronijcken wat van sijnder regnatie verclaerst wert, midts dat hy in dit voorseyde lant van Vlaendren sekere ghestichten hadde ghedaen maken, omme die van Lottrijcke, ende die van Gallen mede te dwinghene, so ghi int selue capittele hooren sult, maer omme die edele van desen lande te lauderene, dwelck men niet te vullen ghedoen en can, soot blijct byden hertoge Carineus fondatuer vander edelder stede Carinea, dwelc nv die machteghe stadt van Ghendt es, so dat voren verclaert staet, dat noch die ingheboren erfach teghe poorters ende borgheren vander stede, edel, ende vanden bloede der edelder Troyanen ghedescendeert sijn, want die gheslachten vander seluer stede hebben ten diueerschen stonden hueren here ende sijn landt ontsedt ghedaen yeghen die moghentheyt der Gallen, ende andere princhen, ende contrarie sijnde den seluen hueren here ende sijnen lande, soot hier naer in dye Coronijcke verclaert sal werden daert behooren sal, daer of ick noch swijchen wille, ende verclaerssen voort, hoe dat naer die.vij.hondert iaren dat dit voorseyde Landt hadde gheregiert gheweest byden edelen Troyanen, ende naer die regnatie van Alexander Coninck van Macedonien, heere van alle der weerelt, wiens rijcke onghestadich ende onlange duerende, tvoorseyde lant van Vlaenderen versocht was vanden lande van Vlaendren.
   


{==*v.v==} {>>pagina-aanduiding<<}

    [Nv suldi hooren hoe Iulius Cesar, omme tlant van Lottrijcke ende die gallen te bedwinghene]

    Nv suldi hooren hoe Iulius Cesar, omme tlant van Lottrijcke ende die gallen te bedwinghene, ter obedientie vanden Romeynen, in dit voorseyde lant van Vlaendren diueersche ghestichten gemaect heeft etc
IN Loths tijden die.lxxvi.Iaer Baeliu ende Rechter was ouer dat volc van Israel, so quam eene dye Ianus ghenaemt was, dye een borch maecte, vp die stede daer nv Rome staet, ende dese borcht was Ianulus ghenaemt, ende Ianus was dye eerste coninck van Italien, ende dit was hondert iaer ende.vij.na dat die kinderen van Israel door die roode zee ghegaen waren, doen Pharao met alle sinen scharen daer inne verdranc. Na Ianus quam vp die voorseyde plaetse regneren Saturnus dye wt Creta ghevloden was, ende naer hem regneerdere Picus, ende naer Picus regneerde Famus, ende nae Famus regneerde Latinus, ende in Latinus tijden wart die edele stadt van Troyen ghedestrueert vanden Griecken, ende doen so quam Eneas van Troyen gheuaren in Italien, ende daer so nam hi Latinus dochter tot eenen wijue, ende die.v.Coninghen dye voor Eneas hadden gheweest, die hadden ontrent.C.ende.l.iaren gheregneert in Italien. Dese Eneas stichte die stede van Pado, daer hi starf, ende na Eneas, so wart sijn sone Ascanius coninc, ende dese coninck Ascanius temmerde in Italyen een groote stadt die Alba hiet, ende na Ascanius regneerden in dese stadt Alba.xiiij.coninghen achter een, ende dese.xiiij.coningen regneerden in Alba ontrent.iiijc.ende.xl.iaren, ende hier na so temmerde alder eerst die stadt van Roome Romulus, ende Remus sijnen broedere, ende doen doode Romulus sinen broeder Remus, ende also bleef Romulus alder eerst alleene regnerende, in die stadt van Rome. Ende na Romulus regneerden in Rome noch.vi.coningen ontrent.ijc.ende.xl.iaren, ende doen so wert die.vij.ste.coninc.verdreuen, die ghenaemt was Tarquinius superbus, omme dies wille dat sijn sone Lucresiam vercracht hadde. Ende hierna so worden binnen Rome, ghecoren Raetsmannen oft Burghemeesteren, die Consules hieten, ende dese Consules regierden Rome.iiijc.ende.lxiiij.iaren, tot dat Iulius cesar ofte Gayus quam die met foortsen die moghentheyt van Rome in nam, ende die alleene eerste here van Rome was, ende ooc keysere, daer alle die Keysers afgecommen zijn, ende ooc die stede van ghent.
¶ Ende nae dat die Romeynen den.vij.sten.Coninc.van Rome verdreuen hadden soot voorsede es, doen coren si Raetsmannen die met eeren ende met grote vromicheyt dye stadt van Rome regieren souden, so dat Rome dat hooft vander weerelt was, ende int eerste iaer nae dat die coninghen verdreuen waren, doen so wart Brutus die eerste raetsman ghecoren, die den.coninc.Tarquinum selue verdreuen hadde, ende na hem worden ander raetsmannen ghecoren, die Rome.xl.iaer regierden, ende int.xl.ste iaer werden te Rome ghecoren.x.mannen, die decemviri ghenaemt waren, ende dese.x.mannen regierden Rome. Ende int honderste ende.vi.iaren.xxxvi.iaer na dat die Coninghen van Rome verdreuen waren, doen coren die Romeynen weder eenen raetsman, die de stadt van Rome regierde, ende dese wart weder Consul ghenaemt, ende Cetillus was dye eerste Raetsman weder, ende na Cetillus regneerden te Rome, andere Consules achter een tot int.C.ende.xlviij.ste iaer, nae dat die Coninghen verdreven waren, ende doen coren die Romeynen Quintilium tot eenen regierdere, ende dese regierder wart Dictator ghenaemt, ende nae Quintilium regierden Rome andere dictatores achter een tot int.C.ende.lxxxvi.ste iaer. Ende doen so coren die Romeynen weder eenen Raetsman tot eenen regierdere, die Consul ghenaemt was, ende dese Raetsman dye was Papirius ghenaemt, ende na Papirius regierde Rome andere raetsmannen, achter een tot in dat.ijc.ende.xliiij.ste iaer, naer dat die coninghen veriaecht waren, ende in dat iaer werden te Rome twee Consules ghecoren, die Mannilius ende Regalus genaemt waren, ende alle iare waren te Rome twee nyeuwe consules ghecoren, die Rome regierden, tot int.ijc.ende.xcij.ste iaer naer der coninghen verdrijuinghe, ende vp desen tijt regierde Rome Publius Cornelius scipio, ende int.ijc.ende.xcviij.ste iaer regierde Rome Fabius maximus, ende dese wart weder Dictator ghenaemt. Ende int iaer daer naer regierden Rome weder twee Consules, Lucius eraculius pau-
    
{==*vi.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

lus ende Terencius varro, ende int iaer.iijc.endeiij.regierde Rome als een raetsman Leuinius ende Marcellus, ende int.iijc.ende.v.Iaer, Claudius Marcus ende Leuinius salinator ende int.iijc.ende.lxi.iaer, na dat die Coninghen verdreuen waren, so wart Scipio affricanus raetsman ghecoren te Rome, ende int.iijc.endelxiij.iaer wart die ionge Scipio affricanus raetsman ende regierder van Rome ghecoren, ende int.iijc.ende.xcij.iaer, werden Metellus ende Posthumius raetsmans ende regierders te Rome ghecoren. Int iaer.iiijc.ende.iiij.na dat die coningen waren verdreuen, so waren Gayus Marcius ende Marius, tot raetsmannen ende regierders van Rome ghecoren. Int iaer.iiijc.ende.xxij.wart Silla met foortsen alleen raetsman ende regierder van Rome ghecoren. Int iaer.iiijc.xlix.wart Marcus Tullius Cicero raetsman ende regierder van Rome ghecoren. Int iaer.iiijc.ende.lviij.werden Pompeius ende Crassus tot regierders ende raetsmannen ghecoren. Int iaer.iiijc.ende.lxij.wart Iulius Cesar ofte Gayus alleen heere ende Keyser van Rome, ende na hem sijnt ghebleuen Keyseren totten daghe van heden, die Rome alleene regeerden.
¶ Iulius die wart gesonden vanden Romeynen int duytsche lant ende in Gallien, omme alle die natien vanden volcke onder die subiectie vanden Romeynen te bringhene, ende Iulius die trac alder eerst met sinen volcke ende heyre ouer dat gheberchte van Italien int duytsche lant, dat Alemanien ofte Germanien ghenaemt es, ende dit was ontrent Zwitserlant, ende daer dede hi een brugghe maken, daer hi met sijnen heyre, ouer den rijn in Gallien trac, dat nv Vranckerijcke ghenaemt es, ende al hadden die duytschen ende Gallen veel nederlaghen ghehadt tegen die Romeynen, nochtans en was in Gallien oft in duytschlant noeyt Romeyn ghecommen, omme die landen te beuechten. Ende doen die Gallen dat vernamen, dat Iulius cesar met groter macht in Gallia quam, so vergaderden si een heyr wt allen den landen van Gallien, ende Germanien, om Iulius te beuechtene, eer hi ouer den rijn in Gallien quame ende die Beauuoisijnen die Bellouagi genaemt waren, dye waren vp dien tijt die cloucste ende die machtichste van volcke die wt gheheel Gallien ghecommen waren, ende waren wel.lxm.wtgelesen mannen sterc, die tegen Iulius Cesar quamen. Die Zwitsen ende Swanen die quamen van.xij.steden teghen Iulius cesar met.lm.mannen wel ghewapent, Nerrij die nv Tornasijnen ghenaemt worden, quamen ooc met xlviijm.mannen ghewapent, dye van Atrecht ende die van Ambiens met den Artoysen, die brochten met hemlieden bet dan.xvim.mannen, van orloghen, Merapi quamen tegen Iulius cesar met.ixm.mannen, die Callenoysen die men nv Vlamingen noemt, die quamen met.viij.duysent mannen, dye Vermendoysijnen brochten.xm.mannen, Cateli ende accuazij diemen nv Henewiers noemt, die brochten met haer.xviijm.mannen, ende Analoysen ende Tongry, diemen nv Brabantsoenen noemt, die brochten.xm.mannen. Adules Conclurses, Eburones, Ceroci, ende Cenani, die Allemanen ofte hooghe duytschen ghenaemt waren, die brochten met haer.xlm.mannen van wapenen, ende alle dese voorseyde waren sterc.ijc.duysent ende.lxxxijm.wtgelesen mannen, die tegen Iulius Cesar quamen om hem te beletten, dat hi ouer den rijn niet passeren en soude, maer dese Gallen ende Germanen werden byna alle van Iulius cesar versleghen, also datter seer luttel ontuloden.
¶ Hier nae wert Iulius gheware dat die Barbaren weder grote schare van volcke vergadert hadden van menich duysent, ende hier tegen so sant hi eenen Roomschen capiteyn, dye Gabba genaemt was, met.xij.Legioenen van Romeynen, ende dese verslougen meer dan.xxxijm.mannen vanden Gallen oft Barbaren. Hierna so trocken die Aquitanien, die ouer die riuiere ghenaemt Gheroude woonden, ende wouden tegen Iulius vechten, maer Iulius versloucher meer dan.xlviijm.mannen van haerlieder volcke, ende hier naer bereyden haer alle die Germanen die tusschen den rijn ende der elue woonden, omme Iulius Cesar te bestrijdene want si haer verlies cleyn achteden, ende teghen dese slouch Iulius so meneghen strijt dat hi meer dan vierwarf hondert duysent mannen ende.xl.duysent van haer verslouch, ende hier naer so ghecreech Iulius inne vele borghen ende steden in Gallien, in Germanien. Ende hier naer so dede Iulius sijn brugghe voorseyt breken die hy ouer den Rijn hadde doen maken, ende hi quam met sijnder schare van volcken den Rijn afgheuaren, ende onder weghe so stichtede hi die stadt van
    
{==*vi.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    
 
Gulicke, ende doen dede hi Nymweghen maken, in Ghelderlant, tot een pale, ende teekenen dat hi al Gallen ende Germanien tot daer toe onder den Romeynen ghebracht hadde, ende alle dat lant dat beneden Nymweghen lach vp dien tijt Sassen ghenaemt, ende van Nymweghen so track Iulius ouer die mase, ende daer nam hy ooc al dat lant inne, ende hi maectet al den Romeynen onderdaen.
¶ Aldus so hadde Iulius gheconquesteert Almanien, Zassen, Zwauen, Zwitsen, Doringhen, Aquitanien, ende Gallien, ende hi hadde bi hem eenen rudder die hiet Brabon, ende om dat hi desen rudder seere beminde soe maecte hi hem coninc van Doringhen, ende van Agrippinen, dat nv Cuelen es, want Cuelen was doen die hooftstadt van Agrippinen.
¶ Naer dat Iulius alle dese landen in sijn handen ghecreghen hadde, so quam hi nederwaerts, van ouer dye mase, met alle sijnen volcke tot in Vlaendren, dwelc doen hiet het woud sonder ghenade, ende hi quam ter plaetsen daer hi die leye ende die schelde vant, welcke plaetse hem wtnemende seer wel behaechde, ende hy vant daer een stercke stede, die daer voortijts byden Troyanen ghemaect was, ghenaemt Carinee, so voren geseyt es, aen die welcke stede hy aen dwest eynde dede een schoon ende sterc casteel maken, vp pijlen, want het een marasch was, ende midts dat hi die selue stede ghefondeert vant vp pijlen, noemde tvoorseyde casteel na hem Gayanda, so nv die stede vp den dach van heden ende sichtent die fondatie vanden seluen casteele geheeten es, want hy Gayes Iulius cesar ghenaemt was, ende naer dat hy tvoorseyde casteel volmaect hadde so dede hy buyten der voornomder stede ende casteele maken twee tempelen, daermen Mercurius den afgod aenbidden soude, dwelc nv die cloosteren ende Abdyen sijn van sinte Peeters ende sinte Baefs, ende in dese stadt so liet hy al sijn volc dat ter orloghe niet meer dienende was, ofte die met hem gheen armoede lijden en wilden. Ende van daer so track hi lancx der zee, omme meer lants te winnene, ende doen so stichte hy Lillebuc, dwelc nv sinte Maurissis kercke es te Rijssele, ende Thorout, ende doen hiet Vlaendren twout sonder ghenaden ende daer woonde lancx te zee seer grote ruesen die Iulius alle verslouch, ende Iulius wan alle dye landen west van der zee. Ende also trac hy tot Bolonien ofte Beunen, ende hier na versach Iulius ouer die zee noch een lant dat groot Bretaengien ghenaemt was, dwelck datmen nv heet Inghelant, maer binnen den tijt dat hi te Buenen lach, so dede hi daer een sterc casteel maken, ende daer na so track Iulius ouere na Inghelant met alle sijne schare, daer hi tot twee reysen wederstaen was van dien volcke, so dat Iulius daer vele van sinen volcke doot liet, ende keerde weder na Buenen als hi daer een wijle tijts ghelegen hadde
¶ Doen quamen tot Agrippinen, dat es Cuelene bi Braboene voorseyde drie grote heren van Iulius cesars wege, met grote macht van volcke. Die eene hiet Brutus, dye andere Crassus, ende die derde die hiet Ecliopus, dye Brabon seer benijde, omme dat Iulius hem coninc ghemaect hadde van Doringhen, ende si seyden tot Brabon als dat si trecken wilden tot Iulius omme hem bystant te doene, so dat Brabon met hemlieden track, ende si quamen te samen met haerlieder volcke tot Lueuene, dat nv Brabant es, ende daer stont eenen tempel daer die heeren den afgod Mars plaghen te gheloouene oft te aenbedene, maer eenege boecken orconden dat Brabon Iulius daer gheloefde ende eedt dede van des rijcx van Rome weghe, doen hi dat lant van hem ontfinc.
¶ Ende doen so trocken dese.iiij.heeren voorseyde van daer den rechte wech naar Iulius, ende sy quamen lijdende door een lant dat vol riets stont, ende doen seyden die heeren, hier moet emmers van water bi wesen. Doen seyde daer een diet lant kende, dat daer by liep een riuiere die de Schelde hiet, ende dat daer vp die passaegie, daer si ouer moesten schepen woonde eenen ruese vp eenen torren, ende hy wachte daer den tol, want die ouer die schelde wouden sijn, die moesten daer laten die helft van hueren goede, ofte die dat ontvoerde die moester laten haerlieder een hant. Die heren dit verhoorende seyden dat si den ruese beuechten moesten, doen so seyde Brabon dat hijt doen soude, dwelck hi dede, ende hy verslouch den ruese met groter pine ende arbeyt, ende slouch den reuse sijn een hant of, ende wierpse ontrent der haluer schelde, ende also verre als hi die hant wierp, also verre so behoort die schelde aen Brabant, ende van dier hantwerpinge, so
   
{==i.r==} {>>pagina-aanduiding<<}

heeft Antwerpen noch den name behouden.
¶ Ende doe die ruese doot was, so trocken die vier heren voorseyde naar Iulius, ende als si quamen ter plaetsen daer nv Ghent staet, daer Iulius seer aen gewrocht hadde, dese plaetse voorseyde dye behaechde den heeren seer wel, seggende tot malcanderen, dat dat een seer wtnemende stercke plaetse was, ende daer vernamen si dat Iulius te Buenen lach, ende doen so trocken si daerwaert, ende als si daer quamen, was Iulius seer blijde van haerlieder comste. 
¶ Ende corts daer na so trac Iulius ouer met sijne scharen van volcke nae groot Brytaengien, dat nv Inghelant es, ende daer comende, so wart daer seer gheuochten ende bitterlick, ende met groten arbeyde ende pijne so verslouch hi hueren here ende coninck ghenaemt Cassibiliaen, ende hi maecte groot Brytaengien gheheel onderdaen den Romeynen, so dat si hem moesten tribuyt gheuen.
¶ Ende also wederomme keerende in Vlaendren daer hi vele Roouers vandt, die hy alle te nyeuten dede, ende hi slouchse alle doot, ende dat was ontrent thorout, ende hi gaf te dier plaetsen in Vlaendren schone preuilegien ende vryheden, ende daer vertrocken die heren, hoe dat Brabon den reuse versleghen hadde vp die schelde, daer dat riet stont, daer die ruese groten tol nam, ende hoe dat hi des ruesens hant gheworpen hadde in die schelde, ende hi trac metten heren ouer die schelde daer den torre stont, daer die ruese woonde, daer nv tclooster van sinte Michiels staet Tantwerpen, ende Iulius dede daer maken een borch, ende hi maecte die plaetse ende die eerde heylich, naer die heydensche ende Roomsche manieren, ende hi maecte daer den coninc Brabon Marcgraue des helichs rijcx, ende om den hantwerp die Brabon wierp, so gaf hi der stadt den name Antwerpen, ende Iulius die gaf die wapene van Antwerpen een borch van siluere, int velt van kele, ende noch twee handen, ende noch voeren si vp den dach van heden, den tijttele, vanden Marcgraefschepe des helichs Rijcx, van des keysers van Roomen weghe.
¶ Binnen den tijden dat Iulius cesar hier in Vlaendren was, doen ter tijt geheeten dwout sonder ghenaden soot voorseyde es, so voer hy iaghen met sijnen heren, ende si iaechden eenen hert, die welcke als hi niet ontulieden en conste soo viel hi neder ter eerden voor Iulius cesar, ende weende tranen also dye herten plegen alsse sien dat si steruen moeten. Doen nam Iulius den hert vp ende liet niet meer iagen, ende dede den seluen hert aen doen eenen gulden halsbant aen sijnen hals, die seer costelic was, ende vp den halsbant stont ghescreuen in griecsche letteren aldus Iulius cesar heeft mi gheuaen, maer door sijn edelheyt liet hi mi gaen, ende desen hert leefde na Iulius menich hondert iaren, want den bant was ghewassen in sijn vel, dat men den bant niet en bekende, doen hi ghecreghen was. Ende in dye selue reyse so quam Iulius te Lueuene, daer den tempel van Mars stont, daer die heren den afgod Mars plaghen te louene, ende ooc den Roomschen rijcke ghehoorsaem te geloue, ende noch so heeft die stadt den name daer af behouden, ende Iulius dye stichtede te Lueuen, eenen borch, ende van daer so trac hi met sinen volcke twee mijlen van daer, ende daer schoot hi eenen Arent, al vlieghende, ende noch so heet die plaetse daer of Aerschoet, ende Iulius maecte daer een Casteel, ende van daer so trac hi naer Rome, want hy hadde gehoort dat Pompeius ende Crassus hem seer sterc ghemaect hadden, omme hem te beuechtene ende te wederstane, want die Romeynen hadden een statuyt gemaect, dat die regierders ofte capiteynen ouer dye.v.iaren hem niet absenteren en mochten ende midts dien so meenden Pompeius ende Crassus voorseyde hem te verdrijvene wt Rome. Dus so quam Iulius met alle sijne scharen van volcke yegen hemlieden. Daer wert wtnemende seer gheuochten ende bitterlijck, ende na vele vechtinghen ende grote bloetstortinghen, so wan Iulius cesar den strijt, ende hadde victorie, ende Pompeius vloot in Egypten, ende Iulius track naer hem, maer Pompeius en dorste daer niet blijuen, ende vloot in Alexandrien daer hi onthooft wart, ende sijn hooft dat wart Iulius ghesonden.
¶ Van desen Pompeius leestmen dat hi.xxij.coninghen verwonnen hadde, maer na dat hi den tempel gods onteert hadde, so en street hi noeyt hy en wart verwonnen, ende desghelijcx Crassus die rechter van Syrien die den tempel gods beroofde, hi wart ghedoot met ghesmoltenen goude, dat hem in sijn kele ghegoten was. Vele exempelen vintmen van sulcken Tyrannen die de helege kercke, ende die ghee
    
{==i.v==} {>>pagina-aanduiding<<}

stelicheyt hem nyet en ontsien te onteerene, dat si versleghen worden, ofte anders quade doot steruen ketyuelicken.
¶ Aldus soe keerde Iulius, ende hi quam met machte binnen Rome dat hy wan sonder weere, ende hi wart daer ghemaeckt ende ghecoren, een eenich prinche te wesen vanden Romeynen, dat noeyt te voren gheweest en hadde, ende hi dede hem Imperator noemen, ende doen en mochten die Senatoren gheen Consules meer maken, ende dit was.vijc.ende.xxij.iaren na dat die stadt van Rome eerst ghesticht was ende.iijc.ende.lxxix.iaren nae dat die Coninghen wt Roome verdreuen waren ende Gayus Iulius Cesar, die eerste Keyser van Rome, en dede hem gheen coninck namen, maer Imperator ende Cesar Romanus, ende dit was int.iij.iaer vander regnacie van Cleopatre. Ende Iulius Cesar domineerde als Keysere van Rome, ontrent vijf iaren, ende na hem werden alle princhen van Rome Cesares geheeten oft keysers
¶ Iulius Cesar was van fatsoene hooghe ende lanc, blinckende ende wit van verwen, vol van aensichte, ende bruyn van ooghen, sterc ende dapper van leden, ende seer liberael, sijn rudderen seer goedende, ende ooc seer lief hebbende, hy was seer sober van drinckene, ende sonderlinghe vanden wijnen, ende in die speceryen en was hi niet seer sonderlinghe curioes, ende int wel spreken so ghinc hi met glorien alle menschen te bouen, ende hi maecte selue een costelijc boeck in latijne van sijnen gesten, ende die es noch ghenaemt Comentaria cesaris, welcken boec Cicero wter maten seer prijst
¶ Iulius Cesar conste alderhande wapenen ende peerden wel hantieren, ende bouen alle sijn ondersaten mocht hi alder best arbeyt ende aermoede verdraghen, ende hi was die eerste in perijckele, die sijn volc in haren noode te hulpe quam, daer si verlast waren, ende dicwils so stont hi alleen vechtende tegen ontallike vele andere lieden, ende die wech vloden die bracht hi weder omme int heyr, ende hi gaf sijne rudderen sulc eenen moet, dat si dicwils vercreghen dat byna ommoghelic scheen, ende als sijn heyr vanden vyanden verscheyden was so wiste hi dat weder te vergaderen ende tot victorie te bringhene, ende hi strafte seere alle die ghene die onghetrouwe ende verradelic waren, ende nae die victorien so loonde hijt dicwils sijne Rudderen, na huere vromicheyt ende hi noemde sijn rudderen Commilitones, dats te seggen sijn medeghesellen, ende die wapenen van sijnen rudderen die dede hi costelick verchieren met goude, ende met siluere, omme dat si te vromelijcker vechten soude, ende te nauwer toe sien souden dat sise niet en verloren, ende hier omme so was hi van sijnen rudders seere bemint ende ooc ontsien, ende si en waren niet veruaert hoe groot een macht yeghens hemlieden quam.
¶ Ende voor Iulius Cesars doot so ghebeurder vele wonderlijcke teekenen, die vele te lanc waren om scriuen.
¶ Dese Iulius Cesar hadde een lange tijt gheregneert eer hy Keyser wart, ende hy was so clouc ende so vroom, dat sijn handen ende sijn herte byna ommoghelijcke dingen vermochten, in manier van spreken, hi hadde binnen sijnen tijde gehadt.lij.strijden, daer of hi alle die victorie hadde, want hy maecte den Romeynen onderdanich, geheel Spaengien, Aragoen, Cecilien, Italien, Almanien, geheel Gallien, groot Brytaengien, dat es Inghelant, ende noch groote menichte van anderen landen.
¶ So ghebeurtdet als hi ontrent den.v.iaren Keyser gheweest hadde, soot voorseyde es, so ghinc Iulius Cesar int capitolium, ende daer wart hem in sijn hant ghegeuen eenen brief, daer in ghescreuen stont, hoe dat Cassius ende Brutus wt waren omme hem doot te stekene, ende desen brief was noch in Iulius hant ghevonden als hi doot was, niet open ghedaen sijnde, ende daer so wort hi ghedoot van Cassius ende Brutus voorseyde, ende dit gheschiede bi conspiratie, omme dieswille dat hy alleene Prinche sijn woude.
¶ Ende dit was ontrent.xl.iaer eer Christus gheboren was, ende daer naer so wart Augustus Keyser, die de doot van Iulius Cesar sijnen oom wrekende was. Ende inden tijde van dese Keysere Augustus, so was Ihesus Christus onser alre salichmaker gheboren vander reynder maghet Marie Amen.

    ¶ Hier eyndet die Prologhe.
    


{==ij.r==} {>>pagina-aanduiding<<}

    ¶ Dits die genealogye van vranckerijck waer huut dat Vlaendre eerst ghesproten es, waer of die Edele Coronijcke hier naer volght.

     
{== afbeelding 
         	
    ==} {>>afbeelding<<}
    

    [ALs die stadt van Troyen ghedestrueert was vanden Griecken]

    ALs die stadt van Troyen ghedestrueert was vanden Griecken],, bet dan.xx.m. personen daer ongheselgiert, ouerbleuen waren met haren wijfs ende kinderen, waer of die principaelste waren Priamus die sone van Frigius, sone vander dochtere vanden groten Priamus coninc van Troyen, Francio ende Anthenor sine neuen. Eneas Frigius broedre ende Turquatus, dese quamen alle te schepe Ende stichteden die Stadt van Venegen in die zee, binnen tijden sy so seere vermenichden van volcke, so dat si hemlieden deelden. Ende Eneas behielt Ytalien. Turquatus voer te Effesien, ende hietet naer hem Turckye francie, Pryamus ende Anthenor met.xiij.duysent volcx voeren in thende van Bulgherien, by den broucken ende meerschen van meotidis vp die dunauwe, ende stichteden daer die stede van Sycambren, van dier stede hieten si Sycambrianen. Ende omme dat sy waren vanden Remenante ofte ouerbliuen van Troyen, hietmense troyanen. Ende van Franciso huer lieder Capiteyn hietmense Fransoysen. Ende als si alle doodt waren, die Sycambren stichteden, die naer commers van hemlieden ordonneerden dat huerlieder hooftman ende hertoghe heeten soude Pryamus, ter weerdicheyt vanden groten Pryamus, coninc van Troyen, omme dat si alle Troyanen waren, ende van Troyen ghedescendeert. Anno domini.CCC.ende.lxxxij.binnen der Keyseren Gracianus ende Valencianus tijden, die van Allanen rebelleerden yeghens die Romeynen, ende sy en wilden den Keysers gheen tribuut betalen. Ende die Keyser Valenciaen seyde tot den Sycambrianen, wilden si die Allanen dwinghen met den sweerde, dat si quamen ter obediencie vanden keysers van Roomen, men soude hem lieden franck ende vry maken thien iaer langh, van allen lasten, ende van allen settinghe ende trybuten. Die Sycambrianen nament aen, ende vochten yeghen die Allanen, so dat sijse brochten ter obediencie vanden Romeynen. Ende daeromme hietmen die Syncambrianen Francken. Ende daer naer so quamen sy wonen vp den Rijn, ende maecten die stadt van Franckeuoort. Ende binnen proces van tijden, so conquesteerden si tlandt van Gallen, datmen nv Vranckerijcke heet. Ende oock Camerijcke, Kuelen, Triere, Mets, Orlyens, Amyens, ende al langhedock, Tourreyne. Garsscoenge, Nerbone, Prouencen, ende Bourgoengne. Dye Capiteynen die de Allanen verwonnen, waren Pryamus ende Anthenor.

    
¶ Hier naer volcht die Genealogie van hem lieden, ende hoe langhe dat sy Rengneerden.

        
{==ij.v==} {>>pagina-aanduiding<<}

      
{== afbeelding 
            	
        ==} {>>afbeelding<<}
    

        
EErstpryamus

    Hertooghe, dye Rengneerdexi.iaer.
    Anthenor Hertoge rengneerde.xij.iaer.
    Marcomirus Dux Pryamus sone, rengneerdexl.iaer.
    Somno Dux Antenors sone, rengneerde.xxxix.iaer.
Ferramundus Dux Marcomirus sone rengneerde.xij.iaer. Hi was deerste coninc Ende wan Gallien metten sweerde, ende dede gallien heeten Vranckerijck. Hi starf Anno domini.cccc.xliiij. Hi was een heyden ydolatre.
Clodius Rex Ferramundus sone, rengneerde.xx.iaer. Hy wan Camerijcke, Amyens, ende Doornicke. 
Meroueus die edele coninc ende prinche van wapenen, hi was des conincx Clodius neue Van hem quamen ende descendeerden alle die coninghen van Vranckerijcke, tot den coninc Puppijn toe. Hy rengneerde.ix.iaer. Ende starf Anno domini.cccc.ende.lxxiiij.
Cilderick wan Kuelen, Triere, Orliens, Angiers. Hy rengneerde.ix.iaer, ende was ofghestelt om sijne luxurie ende ouerspeels wille. Ende die Romeynen stelden eenen Coninc in sine stede ghenaemt Egidius Romanus. Hy rengneerde.viij.iaer, ende wardt doot ghesleghen. Ende die voornomen Cilderick wardt weder coninck, ende wan veele Landtscapen, ende beterde seere die crone van Vranckerijcke. Hi was coninc onder voren ende naer xxiij.iaer.hi starf int iaer ons heeren.cccc.ende.v.hi ende alle sijn voorsaten waren heyden ydolatren. 
Clodoueus deerste kersten coninc was gedoopt van sinte Remigius te Ryemen. hy rengneerde.xxx.iaer.
Lotharius cloddoueus sone rengneerde.L.iaer.hi starf anno domini.cccc.lxxxv
Cilpericus Lotharius sone, rengneerde.xxiiij.iaer.hi starf anno domini.vic.ix. 
Die coninginne Fredegundis sijn wijf bedreef ouerspel met eenen Ruddere die den coninc Cilpericus doot slouch.
Lotharius Cilpericus sone, rengneerde.xl.iaer, ende hi leyde den conincx stoel te Parijs, dye daer te voren altoos ghestaen hadde te Soyson. Hy starf int iaer.vic.xlix. Ende onder hem begonst eerst die heerscappie van den Foreeste van Vlaenderen, so ghi corts hyer naer int langhe ghedeclareert sult hooren.
Dagobert Lotharius sone, sandt sint Loy in tforeest van Vlaendren, omme Vlaendren te bekeerene, tot den Kerstene ghelooue. Ende hy stichtede te Brugghe sinte Saluators kercke, inde Eere van sinte Wulfrant.
 Clodoveus Rex		xvi.
Theodericus	*** 	xviij.
Clotarius		xvij.
Cildericus	*** 	xix.
Theodericus		xx.
Clodoueus		xxi.
Cildebertus Monacus Rex		xxij.
Dagobertus.f.Cildericus monex.		xxiij.
Cilpericus xxiiij.	Lotharius	xxv.
Cilpericus		xxvi.
Theodericus		xxvij.
Cildericus monex.		xxviij.

    Ende hier es huute Moreueus gheslachte.
Ende sichtent den voorseyde gheslachte, so sijn Coninghen van Vranckerijcke gheworden, Puppinius die eerste. Karolus magnus die.ij.Lodouicus pius die.iij.Karolus caluus die.iiij. Hier laten wi dit, ende willen beghinnen die Coronijcke, ende die hystorie vanden Foreestiers. Ende vanden Grauen van Vlaendren etc.
   

 
{==iij.r==} {>>pagina-aanduiding<<}

    ¶ Hier beghint die Coronijcke, ende dye hystorie vanden foreestiers.

    Ende vanden Grauen vanden Lande van Buc, twelck men nv heet Vlaendren.
ANno Domini als men screef.vic.en.xxi.in dien tijden dat Deus dedit was paeus te Rome. Ende die roomsche Keyser hiet Eradius, die welcke dat heylighe cruce ons heren wan vanden coninc Cosdre, die hy doot slouch vp die Ryuiere vander Dunauwe. Ende ten seluen tijden so regneerde in Vranckerijcke die coninc Lotharius Cilperijcx sone, die welcke was de vierde Kersten coninc van Vranckerijcke, als ghi hier voren hebt ghehoort.


    [¶ Van Lyederic zalewaerts sone, die welck was, den eersten foreestier van Vlaendren, ende hoe hi den Ruese versloech]

    ¶ Van Lyederic zalewaerts sone, die welck was, den eersten foreestier van Vlaendren, ende hoe hi den Ruese versloech. Ende hoe hi Ydonea Sconincx van Vranckrijcx dochter troude, waer af hi ghecreech.xv.sonen ende drie dochteren.

Dat eerste Capittel,

    
{== afbeelding 
        	
    ==} {>>afbeelding<<}
    

IN dyen tijden was een vroom behendich man van wapenen, ende een foreestier vanden wilden ende tamme beesten, wyens name was Lyederick van Lylelez Buc, die welcke was die eerste foreestier, Heere ende Prinche int woudt ende wildernisse sonder ghenaden, twelc eerst waeruen hiet tlant van Buc, ende nv esment heetende tlandt van Vlaendren. Dese voorseyde Liederic was Zalewaerts sone, die Prinche was van Digoen die hi hadde by Ermegarde, dye vrauwe was van Roussilioen. Dese liederic verslouch eenen harden groten Reuse, die welc hiet Fynaerdt Ende was een wreedt fel tyrandt binnen den lande van Buc voorseyde. Ende de voornomm Liederick die slouchene doot voor sijn casteel. Twelck men heet Lilelez buc, dats te segghen Rijssele neffens Vlaendren, welc voorseyde casteel es nv sinte morissis kercke. Ende Liederick wan dit voorseyde casteel met crachte, ende veriaechde alle tghesinne van den voorseyde Reuse Fynaerdt, ende wan sinen schat. Dit wordt vernomen ende bekendt van alle den volcke wonende binnen den voorseyde landen van Buc, want si warens seer blijde. Ende tvolck al ghemeene, quam tot Liederick, begheerende dat hy wilde werden huerlider beschermere here ende prinche, het welc hi accepteerde ende wort huer lieder kersten prinche ende forestier int voorseyde landt, nv elcke was vul Roouers ende vul dieuen ende moordenaers, die welcke hy alle dede hanghen aen boomen. Het gheuiel in tander iaer van Liedericx regemente dat eenen maderant van Bourgoengen met sinen neue Madonus van Poytiers, ende Zwijnchaert van Partenay ontschakeden vrau Ydonea des conincx Lotharius van Vranckerijcke dochtre. Ende hi meendese te voeren in Inghelandt. Als dese voorseyde heeren quamen tusschen Noble dat nu Atrecht heet ende Doornicke so worden si onderlinghe cabbelende ende vechtende, ende Zwijnchaert van Partenay stac Madon van poytiers doot Ende daer omme vrau Ydonea beual haren waghenare dat hi voere altoos duere, ende als sy gheuaren quam vp ontrent een groote mijle den casteele van Lylelez buc, doen quam Lyederick der vrauwen Ydonea te
    
{==iij.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

ghemoete, ende hy hadde gheuanghen eenen hert. Ende liederic dochte dattet moest een edel vrauwe sijn, hi vraechde haer oft haer gheliefde met hem te treckene tot sinen Casteele, si was seere verblijt, hoe wel si was met drucke van herten bevaen, omme dat die Prinche van Poytiers doot was, ende sy in tcasteel commende so beual sy den wagenare ende huer twee camerieren dye met huer van Parijs quamen, dat si Liederic niet segghen en souden wie dat si ware ofte van waer dat si quamen. Liederic die edele baroen ontfinck dese edele vrauwe weerdelike ende seer eerlijcke. Ende si vernachtede aldaer met hueren gheselschepe, sy vraechde Liederic oft hy gheen wijf en hadde. Hi antwoorde noch niet, want mijn auentuere van huwen en quam noch niet, hy vraechde, Wie dat sy was ende van wanen dat si quam ende werwaert dat si meende te treckene, doen seydese dat huer vader was een edel man van hoogher gheboorten. Ende een ioncprinche van vreemden landen, hadde mi so lief ende meende mi te leedene in Inghelandt, ende al daer mi te trauwene. Ende tusschen Ryuiere twelcmen nv heet duway ende der stede van Doornicke daer wordt hi doot ghesleghen ende also quamt toe dat ick sijn gheselschap moeste laten, ende lieten mi achtere, also ghy mi in mijnen osbaer saecht, ende ghy mi beweghet hebt gode lof. Ende weet dat ic nemmermeer in mijns vaders yeghenwoordighede en soude durren commen, ende ic en sa[l] nemmermeer thuyswaert gaen, ic sal lieuer dienen ghelijc eenen dienstwijue. Liederic vraechde haer om haren name, ende of s[i] kersten ware, sy antwoorde mijn kerste[n] name was ydonea, doe vraechde Lieder[ic]
    
{==iiij.r==} {>>pagina-aanduiding<<}

waeromme sy nemmermeer en meende weder tot haer vader te treckene, noch tharen lande. Ende dat sy lieuer dienstwijf huer leuen lanc bliuen soude. Doen vraechde hy huer, oft haer gheliefde bi hem te blijuene niet om een dienst ionckwijf te sine, maer als sijn weerde lief, omme sijn goedt ende sijn casteel wel te achter warene, ende bi gheualle noch te wordene sijn ghetraude wijf, ende ghetrauwede kijnderen bi hem te hebbene Sy seyde vermocht ick bi hu te wesen een iaer of twee, ic hope in gode dat hu mijnen dienst wel behaghen soude. Ende aldus so bleef vrau ydonea by Liederic, ende huer camerieren vertrocken, maer sy en dorsten te Parijs niet weder omme trecken. maer den waghenare voerde die camerieren in eenen waghene te partenay int lant van poytau Ende int wech varen huuten casteele van Lilelez buc, die waghenare seide tot Liedericke. Och edele here ende lieue weerdt hanteert doch dese vrauwe wel ende eerlijcke, het es also edele een maecht van gheboorten ende kersten als eenighe vrauwe tusschen hier ende prusen oost, ende spaengen west Liederic en begeerde gheen ander wijf dan ydonea. Ende hi ghecreech bi haer binnen xij.iaren.xv.cnapelijcke kijnderen, ende ooc drie dochteren. Nota. vp feestelijcke daghen so drouch vrau ydonea cleederen van dierbaer baldekin met goude besaeyt. Maer Liederic drouch eenen keerle van graeuwen burckelschen lakene. Ende al sine kijndren omme dat si edel waren vander moederlijcker zijde, daer omme dede Liederic sine kinderen maken ondersneden cleederen Aen die rechter zijde van ruden graeuwen lakene, ende aen dander zijde van baldekin met goude duersaeyt. Nota. Int iaer ons heren.vic.ende xxvi.sandt den coninc lotharius sinte amant die bisschop was van Mastricht, in Lottrijcke, ende in Vlaendren, om te prekene tkersten ghelooue. Ende comende vp die schelde te Ghendt, de wijfs wierpen naer hem met coeschitten, ende andre vuylicheden. Ende hi wordt dicwil inde Schelde ghesteken om te verdrinckene, hy bekeerde tlandt van Vlandre al omme ouer die schelde, ende dat int iaer.vic.xxvi. Als Ydonea.xiiij.iaren by Liederic ghesijn hadde. Die coninc dochte eens in sinen droom daer hy lach en sliep, als dat hi iaghede vijf daghen lanck naer eenen witten hert, ende inden vijfsten daghe worde hi gheuanghen in een foreest, die iaghere diene vijngh die hadde binnen sinen belokene van sijnder wuensten eenen schoonen Rooseboom, die welcke doe hadde.xv.de schoonste roosen die seere wel roken, ende drie schoone ghespende niepkine. Ende den coninck den rooseboom ansiende ende hem dochte dat hy niet blijdere en hadde gesijn binnen sinen leuene. Ende als hi ontwaken was, hi gaf te kennene tvysioen van sinen drome, so dat hem was gheraden te gane iaghene. Ende aldoe wast een lettel ghesneeut int beghinsel vander maent van sporcle, ende die coninc was te Soyson. des morghens hi disponeerde hem ter iacht te gane. Ende hi in eenen busch comende aensach hi eenen al te grooten vreeselicken hert, de welcke liep altoos noordtwaerdre. Ende die coninc Lotharius reedt altijt achter met sinen peerde des andren daechs dye coninc Lotharius verloos al sijn volc, ende vp den derden dach die coninc verwisselde sijn peerdt, te Doornicke, ende hi nam sommeghe lieden met hem als hi ontrent.iij.mijlen hadde ghereden si saghen den hert de welcke liep te Rijssele waert. Ende die coninck reedt altijdt achter den hert. Ende tgheselschap dat hem volchde huut Doornicke si verloren den coninc ende reden weder omme te Doornicke waert, de coninck Lotharius sach noch den hert ende hem dochte dat hi sach een casteel, ende daer omme stack hi sinen hoorne, ende peinsde ware daer eenich edelman, hi sal huten casteele commen, Liederic sadt vp sijn peerdt horende den hooren vanden coninc ende nam sinen hooren aen sinen hals, ende buten sinen casteele commende, hy siet den hert die seere mat ende moede was, ende Liederick vinckene met sinen honden ende duerstackene met sinen spiete, dye coninck Lotharius die quam daer toe ghereden daer Liederic den hert ghedoot hadde. Ende elck groetende den andren. Liederick vraechde den coninc wie hi was, hi seyde hi was een ruddre Fransoys die hadde vijf daghen lanc dien hert altoos gheiaecht, ende hi hadde alle sine ghesellen verloren. Doen seyde Liederic, och edel vriend ende he
   
{==iiij.v==} {>>pagina-aanduiding<<}

re comt met ons vp ons casteel, ende midts dat ghy desen hert hebt gheuolcht vijf oft ses daghen lanc, comt ende rust hu vijf oft ses daghen wi willen blijde sijn ende vanden hert eten ende wel te ghemake wesen. Die coninc in tcasteel comende, dye vrauwe.Ydonea was seer versaecht omme dat sy Lotharius hueren vader sach van vreesen soe bedeech si sieck ende wordt ligghende te bedde. Den coninck ter tafelen gaende ende aensiende die xv.knechten, ende die drie dochterkins, hi vraechde wiens kijnderen het waren. Liederick seyde god heeftse mi verleent bi eenen vreimden wijue. Ende bi huer so heb ic.xviij.kijnderen ghehadt binnen.xiiij.iaren. Ende dicwils twee kijnderen te gader. Dye coninck vraechde waer omme hebben si ondersneden cleederen. Ende dat beste laken es aen de luchter sijde, ende het behoort bet ende waerschuldich te sine aende rechter sijde. Liederick seyde vriendt omme dat mijn vrauwe es edelder dan icke ben, daer omme hebbic den kijnderen aende luchter sijde ghedaen maken baldekin, ende aende rechter sijde grouf laken als ic draghe. Die coninc wordt seer merckende vp die kijnderen, want si hadden alle die vysonomye vander moedere. Die coninc vertelde hem ende wardt segghende hets leden ontrent.xv.of xvi.iaer dat mijn dochter ontscaect was van den Prinche van poytiers, maer waer dat si toe belende en constic noyt gheweten, dese kijnderen hebben alle so wel de vysonomye van mijnder dochter. Och edel vriendt ende lieue weerdt sal ic die moeder van desen kijnderen niet moghen sien. Liederic en wiste niet dat sijn gast was die coninc van Vranckerijcke, ende vadre van sinen wijue Ende Liederic sprack den coninc toe segghende, ic sal mijn wijf die moeder van desen kijnderen doen commen, ende men ghinck om haer, maer si en wilde niet commen. Liederic ghijncker selue omme, daer si lach vp huer bedde weenende seere Hi seide haer dat si quame ter tafele, si seyde dat en dadic niet om aldat goedt dat in eerderijcke es, want hu gaste dat es mijn vadere, den groten Lotharius coninc van Vranckerijcke. Liederick was seere in sijnder herten verwondert, want hi en conste binnen.xv.iaren voor leden die sy met hem ghewoont hadde noyt van huer gheweten wie dat huer vader was. Lyederic ghinck totten coninck segghende dat si sieck te bedde lagh. Die coninck vraechde al noch van wanen dat sijn wijf was, hi seyde ende hi swoer den coninck dat hi binnen.xv.iaren dat si te samen ghesijn hadden van haer noyt en conste gheweten van wanen datse was, noch ooc wie huer vader was, of van wat gheslachte dat si was. Doen vraechde die coninc hoe es hueren name. Liederic seyde, si heet ydonea. Die coninc seyde, so eest ydonea mijn eyghen dochtere, sonder twijfle Doen seide die coninc tot Liederic. Ic gheefse hu tot eenen wettelijcken wijue. Ende wil hu prince maken van al dese landen hier ontrent ghelegen. Ende ic vergheue hu alle mesdaet dat ghi bi huer geweest hebt sonder tconsent van mi, of van onsen maghen. Die coninck Lotharius wildese emmer sien, eer hi drincken of eten soude. Ende Liederick leede den coninc ten bedde daer Ydonea lach, so stond si vp van hueren bedde, ende wellecomde hueren lieuen vadre, ende al daer seyde si hem alle de gheuaernesse, hoe dat si aen den heere Liederic gherochte. Die coninc maecte blijde chiere ende bleef aldaer.x.daghen lanc, ende men ontboodt al dese naeruolghende steden, als Doornicke, dye van Noble dewelc men nv Atrecht heet. Ende die vander Ryuiere dat nv duway es. Dese quamen al in Liedericx casteel, tot den coninc Lotharius. Ende die coninc gaf sijnder dochter Liedericke den foreestier teenen wettelijcken wijue, in de presencien vanden principaelsten ende de edelste ende eerlijcste van Doornicke, Ryuiere ende Noble.
Ende men hielt daer een costelijcke feeste ende brulocht vijf daghen lanc gheduerende. Ende dye ter brulocht quamen gauen ghiften ter weerdicheyt van hueren vadre den coninck Lotharius van Vranckerijcke. Ende die coninc maecte Liederic Prinche ende Here ende Foreestier, van alle den steden van Sommenoble totter noordt zee, in presencien van alle den ghenen die ter feesten vander brulocht ghecommen waren. Dit waren die steden daer Liederick heere of ghemaect wordt. Eerst Sommenoble, Vermandoys, Nyelle, Aryen, Beunen, Seclijn, Ryuiere, Lylelez buc
    
{==v.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

Blondijn, Brughstoc, Aerlebeke Buysen Dese feeste vander brulocht ghedaen sijnde ende daer alle saken vulcommen, die coninc Lotharius beual Liederic bouen allen dinghen dat hi dat foreest van Vlaendren, ende alle die steden ende landen, daer hi hem here of ghemaect hadde, houden soude in sijne rechtueerdicheyt. Ende ouer elcken recht vonnesse streckende. Also wel vp den rijcken als vp den armen, also wel ouer die edele als ouer tscamel ghemeente, Twelcke hi den coninc beloofde te doene. Ende hy swoert hem niet achter te latene. Ende dede daer manschip den coninc Lotharius, van al tgene dat hi van hem ontfanghen hadde, voor al dat volc, dat daer ter brulocht commen was. Ten.xi.daghe naer dat die coninc Lotharius seer weerdichlic ontfanghen gheweest hadde, so heeft hi orlof ghenomen aen sine dochtre omme te Parijs waert te treckene. Ende dye van Doornicke hem seere grote weerdicheyt bewijsende, ende hem met groten dienste bi waren, ouermidts dancbaerheden huute dien dat Cilperick des conincx Lotharius vadre hadde ghedaen eerst fonderen onser Vrauwenkercke te Doornicke, hier bi gheleeden sy hem met state al tot Parijs toe. Ende Liederic nam.vij.van sinen oudtsten sonen eerlicken gehabytueert, ende si voeren met haren vadre, ende met haren grootheere te parijs waert. Nota. dat die van parijs haren coninc hadden ghedaen soucken, ende hadden ducht dat hy vanden wilden beesten verbeten hadde gheweest. Ende die coninc in parijs commende alle dat volc van parijs was seere verblijdt ende toochden hem blijde wellecomme, ende men reedt yeghens hem met blijden ghelate, ende daer wordt ouer al ghehoort alle dye maniere, hoe den coninc Ydonea sijn dochtre gheuonden hadde, ende dat sy van.xv.cnapelijcke kinderen moeder was, vanden welcken die.vij.oudtste sonen met Liedericke hueren vadre binnen Parijs present daer bijden coninc waren. Daer omme ordonneerde den coninck een groote feeste, ende dede beroupen een Ioostement ter weerdicheyt van Liedericke. Ende daer hadde Liederic in dat ioostement die eere, den danck, ende den prijs, als die alder sterckste, ende die vroomste Prinche van hem allen.die in dat ioostement waren,
   
{==v.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

ende men houeerde daer.viij.daghen lanck ende men hielter grote feeste, die Heren, Princhen, ende menich Edel Baroen, vergifteden Liederic, ende sinen.vij.kijnderen, die met hem te Parijs ghecommen waren, welcke Heeren ende vrauwen sonden schoone ende costelicke ghiften der schoonder bruudt Ydonea, des conincx van Vranckerijcke dochtre. Ende Dagobert des voorseyde Conincx Lotharius sone, der schoonder Ydonea broedre was ouer blijde, omme dat sijn lieue sustre aldus leuende gheuonden was, ende veele te meer omme die schoone ende vrome kinderen die van huer ghecommen waren, vander welcker dat hy oom was. Dese eerlijcke en tryumphante feeste ghehendt sijnde, Liederic nam orlof aen sinen sweer Lotharius den coninc, ende aen sinen zwaselijnc Dagobert. Ende aen alle die edele, grotelic bedanckende hemlieden vander weerdichede, die hem en sinen wijue ende sinen kinderen ghedaen was. Ende daer beual den coninc Lotharius sinen behuweden sone Liederic, als dat hy dat wilde foreest van Vlaendren wel ende rechtueerdelic regieren soude, Ende suveren van allen straetroouers ende malefactuers. Liederic te vlaendren waerts commende met alle sine.vij.kindren, in alle die steden die hem ghegheuen waren so was hy eerlijc ontfanghen, als huer lieder nyeuwe Prinche ende Here. Ende dede maken vp die Leye te Aerlebeke een casteel al daer hi sine woonste maecte. Ende als Liedericx kijndren groot waren, so deelde hy sine heerscappen onder sine kijndren. Iozeram was dhoudtste, ende Leenhoudere. Anthonius die gaf hi dat Foreest van Buc dat men nv Vlaendre heet. Bosschaert hadde des princhen dochtre van Leuwene, ende Boudewijn was heere van Sommennoble dat nv es Amyens, Lyonel was heere in tlandt van Vermendoys. Gallerant was heere van Nyelle. Mauris was heere van Lylelez buc, datmen nv Rijssele heet. Saladru was heere van Aryen. Bandrijn was here van Ryuiere, dat nv es Duway. Maniser was heere van Sychin dat nv heet sint Omaers. Ioffroyt wordt heere van Blondijn, dat nv Ghendt heet. Ganimedes was heere van Brughstock, twelc men nv Brugghe heet. Bandianus was heere van Aerlebeke. Ende hi hadde dat casteel doen meersen. Ende dedet costelicke maken, ende pingieren daer inne die wapenen van Saluwaerdt sinen groothere ende van Ermegarde
    
{==vi.r==} {>>pagina-aanduiding<<}

van Ronsselgon sijnder grootvrauwe, ende van vrau Ydonea sijnder moedere, die ionghe Liederick die welcke was die ionckste sone ende die laetste van vijfthien kinderen was versleghen van den Sarasijnen voor die stede van Parijs. Dye groote Liederic dye dede vele busschen vellen binnen den lande van Vlaendren, twelc men doe hiet twout sonder ghenade, ende seer vele lants winnen, ende hi stichtede Brugghestock, ende dede maken eerst onser vrauwen cappelle diemen nv heet sinte Donaes. Dese Liederick was eens bi Parijs met al sijne kinderen in eenen grooten strijt, al waer derthien heydenen coninghen waren, ende daer was seer vreesselijcken gheuochten, al daer so bleuen doot versleghen vier heydenen Coninghen, ende vijf vlodender te Spaengien waert als te haren lande, inden seluen strijt verloos Liederick sijnen ioncksten sone. Liederick die Prinche van Buck was alsoo gherechtigh, het gheuiel in eene somertijt ontrent sint Ians baptisten dach midsomers, dat Liederick hadde van sconincx Lotharius lieden, die welcke quamen visenteren mer vrauwe Ydonea sijn wijf, ende dat ter weerdichede vanden Coninck Lotharius, dye welcke worden minlijck ontfanghen, hy ontboot diueersche van sijnen edelen subgijten, mannen ende vrauwen, omme die edele dier commen waren eerlick te ontfanghene. Ende daer was een groot hof beroupen, soe datmer houeerde, danste ende reyde. Ende eeneghe vanden ionghen ioncfrauwen verhit wesende die weinschten omme kersen, prumen ofte ander fruyt, so datter quam aldaer eene schamele vrauwe met eenen paendere vol nyeus fruyts te vercoopene om huer ende huer kinder ander voetsel met dyen ghelde te coopene. Dit siende Iozeram Liedericx oudtste sone, dye welcke cochte tvoorseyde fruyt sonder ghelt te gheuene, maer beloefde datmen haer wel betalen soude, welcke paendre met fruyte worde ghestelt voor dye vrauwen ende ioncfrauwen, ende dat belof van betalene wort vergheten, ende dye voorseyde vrauwe was verbeydende voor die poorte om betaelt te wordene van haren fruyte so haer beloeft was, ende wort eyndelick doncker nacht, ende doe ghinc si thuyswaert, ende als si thuys quam soe vant si huer kindeken doot van hongher Tsanderdaechs daer naer keerde si weder ende claechdet Liedericke, dye welcke reet met Iozeram sijnen sone te Doornicke ende deden daer aen die galghe hanghen sonder letten. Dit verhoorde die Coninck Lotharius dat Iozeram die oudtste leenhoudere schoffierlicken ghedoot was, hi confisquierde alle die steden ende landen die hy Liedericke ghegheuen hadde, ende hi quam met eender grooter heyrcrachte yeghens Liedericke. Ende buyten Rijssele was seere gheuochten maer Liederick hadde die victorie, ende eyndelick wart den paeys ghemaect tusschen den coninck Lotharius ende Liederick. Ende corts daer naer toe starf die coninc Lotarius ende dat was int iaer ons heeren.vi.hondert ende seuen en dertich. Ende naer Lotharius soe regneerde sijn sone die vrome coninc Dagobert, dye welcke seynde sinte Loy in Vlaendren omme te bekeerene alle dat volc lancx den zeecant van Gwyse tot Oostburch. Ende te Brugghestock stichte hy sinte Saluators kercke in dye eere van sinte Wulfrant. Ende om dat sinte Loy een groot deel van Vlaendren bekeerde, specialick lancx den zeecant, daer heift hi in Vlaendren twee mesdaghen binnen den iare. Dese Liederic stichte te Brugghe die burch ende tcasteelken vanden Looue ende onser voorseyder vrauwen cappelleken, welck nv es Tsinte Donaes, maer Boudin dyserin deerste Graue van Vlaendren dede dye cappelle breken, ende den choor maken alsoomen dye nu heden vp den dach sien mach. Liederick als hi dat foreest van Buck, dat nv Vlaendren heet, gheregiert hadde den tijt van sessen vijftich iaren, soe rees eene oorloghe tusschen Syghebeert ende den coninc Clodoueus Dagoberts sone ende Liedericke, want Syghebeert woude Amyens ende Vermandoys of trecken Liedericke ende Liedericx kinderen, ende gheuenet sijnen neue den Coninck Clodoueus. Ende die monic Syghebeert ende Clodoueus quamen met groten heyrcrachte voor dye sommenoble, ende aldaer was seer gheuochten. Ende in dien bloedegen
    
{==vi.v==} {>>pagina-aanduiding<<}

ende groten strijt was die edele Foreestier Liederick seer ghequetst, so dat hijer corts of starf, ende wort gheuoert te Arien, ende aldaer seer eerlijcke begrauen, inden iare ons heren alsmen screef seuen hondert ende seuen en tseuentich. Nota dat Liederick hadde eenen bastaert die hiet Namelon, die hi hadde bi Graciane des Conincx dochtere van Bretaengien, by haren versoucke als sy ionck was. Ende als dye Ionghelinck Namelon.vi iaren oudt was, so sandtmene al heymelick tot Liederick sijnen vadere, ende als Namelon groot was, so was hi een edel stout man van wapenen, ende hi ghecreech met sijnder vromicheyt een groot deel vanden lande van Meustren, datmen nv Normandien heet.



[¶ Van Anthonis Liederic sone, den tweeden Foreestier]

    ¶ Van Anthonis Liederic sone, den tweeden Foreestier, vanden lande van Vlaendren, die welcke regneerde ontrent sesthien iaren. Ende daer nae so was hi ende sijne kinderen, oock mede het meestendeel van sijnen vrienden ende maghen versleghen vanden Wandelen ende vanden Hunen.

¶ Dat.ij.Capittel.

    
{== afbeelding 
        	
    ==} {>>afbeelding<<}
    

ANthonis Liedericx sone was die andere Forestier, hy regneerde ontrent sesthien Iaren, die welcke was versleghen vanden Wandelen ende vanden Hunen, ende sijne kinderen, ende al dat meestendeel van sijnen broeders. Ende Vlaendren, Brabant ende Lottrijcke was bedoruen vanden Hunen, vanden Wandelen, ende vanden Gotten, ende gheduerde wel die spacie van hondert iaren, omme dat crancke regement vanden coninghen van Vranckerijcke, tot datter quam den coninc Kaerle Marteel ende sijn sone puppijn, die vanden Paeus Zacharias coninck van Vranckerijck ghemaeckt was. Ende dye voorseyde Paeus nam den Coninck Cildericus, diemen hiet Hildericus sijn croone ende sceptre, ende dede dien Cilderick eene crune scheeren, ende maectene monick in Sarepten, ende men gaf dye croone ende den sceptre Puppijn Kaerle Marteels sone hem ende sijne nae commers. Ende dese Puppijn ende sijn vadere stelden Vranckerijcke weder omme te pointe, ende verdreuen alle die Sarazijnen ende die van westen, als die spaengiaerts ende die van Zassen metten Hunen, ende Gotten, ende die Alanen ende Wandelen die huyten Oosten quamen. Ende dese nyeuwe coninghen suuerden Vranckerijcke van alle onghelooueghe menschen, hier toe so was Gheeraert van Rossilgon behulpelick, ende Kaerle Marteel commende in Vlaendren vp die Leye in tcasteel te Haerlebeke, voerde daer Escoreyt boscharis sone, here van Lueuene des heren Liedericx derde sone, die selue Escoreyt hadde eenen sone gheheeten Liederic, die welcke als hi twintigh iaren oudt was, ghinck hy metten Coninck Puppijn ende naer Puppijns doot, hi woonde metten Coninc ghenaemt Karolus magnus. Ende als doe begonste tlant van Vlaendren weder te becommene tsijnen eersten state ende in redelicken pointe. Anthonis eer dat hy vanden Hunen versleghen was, ouermidts dat sijn vader te Arien begrauen was, daer by dede hy die selue stede van Aryen meersen ende beuesten, ende deder inne fonderen sinte Iacobs kercke.
    



{==vij.r==} {>>pagina-aanduiding<<}

¶ Van Lyederick van Haerlebeke den.iij.Foreestier, dye welcke Vlaendren seer suuerde vanden Roouers.


¶ Dat.iij.Capittel.

    
{== afbeelding 
        	
    ==} {>>afbeelding<<}
    

LYederick van Haerlebeke Escoreyts sone, Boschaerts tsheren van lueuenen sone, die liederick van Lylelez buc sone was, te wijle dat hi woonde metten coninc Karolus Puppijns sone, vertrack hi coninc Kaerle hoe dat sine voorders heeren van Vlaendren gheweest hadden. Ende daer waren noch casteelen ende woonsten die ghepingiert waren metter wapenen van Vranckerijcke ende van Rousselioene, ende vanden heeren van Lotterijcke daer sine voorders of commen waren Dit vernemende die grote coninc Kaerle midts dat Vlaendren al doe noch wilt was ende vul moordenaers ende roouers, hy beual Lyedericke dat hy aldaer vpper iagere wesen soude ende een foreestier. Ende dat hi tlandt vanden roouers soude pijnen te suuerene. Lyederic oorlof nemende aenden coninc quam te Vlaendere waert ende maecte sine woonste te Haerlebeke al daer hy vp ghehouden was. Ende hy suuerde altemet Vlaenderen, maer daer waren sommeghe dye groot gheweldt den volcke ghedaen hadden, dye welcke leyden dicwils laghen omme Lyedericx Casteel te stelene ende te ghecrijghene, ende hem te doodene hadden si gheconnen, die welcke hieten Mylon van lauwe, Iaques van lauwe, Ende van steenvoorde le hardy met sinen drien bastaerden ende een yeghelic hadde eenen stercken torre, daer si hem vp onthielden ende woonden. Item noch wasser Hughe van langemarc, Lauden van eluerdijnghe ende Testaert van boesijnghen. Item bouchaerdt ende Landriet Alle dese waren horrible moordenaers. Ende waren tsamen so sterck ende so machtich datse Liederick nyet en conste verwinnen. Die coninck Kaerle seynde te Doornicke ende te Vlaender waert den Bisschop van Parijs om te visenterene of si goede kerstenen waren, Ende of si den sondach vierden ende of si die zede hilden van goede kerstenen. Ende als den voorseyde bisschop quam bijder brugghe van pontawendijn, so wordthi bespronghen vanden voorseyde Roouers diene doot sloughen Ende die knapen reden seer drouuich wech, totter wet van Doornicke, twelcke niet varre en es vandanen, ende dedendaer huere clachte, des Bisschops van Parijs lieden waren ghearresteirt vander wet van Doornicke weghe, ende dye vander wet van Doornicke sonden boden hute om die waerheit van dyen claerlicke te ondervijndene. Ende dye voorseyde boden vonden doot ligghende den voorseyde Bisschop van Parijs. Ende die heerders die daer vp dien acker die beesten wachten, seyden dat si den eenen moordenaer wel kenden. Ende hiet heer Erby van landen, maer wye dander waren dat en wisten sy niet, dese boden keerden metter bodtschap te Doornicke waerdt. Ende des dooden Bisschops knapen worden ontsleghen Ende tlichame vanden Bisschop wort ghehaelt ende begrauen in onser Vrauwen kercke te Doornicke. Ende dye waerachticheyt van deser houtraedicieuse moordt wordt ouer ghescreuen den coninc van Vranckerijcke, ende wie de roouers ende moordenaers waren. Die coninck Kaerle dye men hiet Karolus magnus, ontboodt Lyedericke dat hi commen soude bi hem te Parijs twelck
    
{==vij.v==} {>>pagina-aanduiding<<}

hi dede, ende Lyederick commende biden coninck, dye coninc ondersochtene hoet met hem stondt. Lyederic andtwoorde hoe dat hi altoos stondt ende was in vreesen, ende en dorste nauwelic huut sinen casteele trecken, omme die groote foortse ende ouerdaet die die voorseyde Roouers bedreuen. Lyederick bleef een stick tijts byden coninc, ende dit was int iaer.viic.ende.xcij. Int eerste iaer vanden Keyser Constantijn, die coninck Kaerle gaf Liederick van Aerlebeke Auctoriteyt ende moghenthede den quaden te hanghene ende te doodene, Ende te iusticierne naer huer lieden verdiente. Ende maecte hem ende sine naercommers gheweldeghe princhen ende foreestiers van Vlaenderen. Ende beual hem alle die roofcasteelen ende moortholen vanden voorseyde neghen roouers te minerenne, ende te nyeuten te doene. Ende daer toe so gaf den coninc den seluen Lyederick eene quantiteyt van saudoniers ende lieden van wapenen, die huer lieden saudye ontfanghen souden te Doornicke. Ende helpen Liedericke alle die quade roouers ende vertasserers te nyeuten doen, ende Vlaendren helpen suueren. Liederic in Vlaendren commende, hi ghecreech altemet dese voorseyde Capiteynen vanden roouers, Eenighe worden doot ghesleghen int gheuecht. Andere dede hi hanghen aen boomen ende aen galghen, hy wierp omme ende raseerde huer lieden sloten ende roofhuysen ende verdreef al huer lieden medepleghers, Onderwijsende dat die castyhijnghe was huuren specialen beuele vanden Coninck Kaerle van Vranckerijcke. Ende dye coninc hadde belooft dat hi soude seynden diuersche Monicken ende Predicaers binnen vlaendren, vp dat by dien die rechte reghelen van eenen goeden kersten menschen leuene soude meughen vermeerst ende versterckt worden, binnen den Lande van Vlaendren. Ende Lyederick dede stichten ende fonderen sint Saluators Kercke te Aerlebeke. Ende als hi Vlaendren gheregiert hadde.xliiij.iaer so starf hi, ende sijn sone Inghelram dedene begrauen (met eenen also grooten state) te Aerlebeke, in sinte Saluators Kercke, ende dit was int Iaer ons heeren alsmen screef viijc.ende.xxxvi.



¶ Van Inghelram den.iiij.Foreestier, die welcke veel Steden ende Dorpen fondeerde.


Dat.iiij.Capittel.

    
{== afbeelding 
        	
    ==} {>>afbeelding<<}
    

INghelram Lyedericx sone van Aerlebeke die track tot den Coninck Lodewijc die goedertieren ende dede hem manschip vanden Foreeste ende Heerschapye van Vlaendren, Hi dede vele Steden ende Dorpen maken vp loopende Beken ende vp Rijuieren, ende so dede oock Andrack sijn sone. Dese Inghelram rengneirde in Vlaendren ontrent xviij.iaren, ende starf int Iaer ons heeren viijc.ende lij. Hi licht begrauen te Aerlebeke bi sinen vadere, hi was de vierde foreestier in Vlaendren.



¶ Van Andrack den.v.Foreestier, die welcke vele Bosschen dede vellen.


¶ Dat.v.Capittel.

    
{==viij.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

ANdrack Inghelrams sone, die vijfste foreestier, Hy regierde Vlaendren ontrent.x.iaer, hi dede manschap vanden heerscappye des foreests van Vlaenderen Aen den coninck Kaerle dye men hiet dye caluwe. Andrac consenteirde dat so wye buschvellen wilde, ende maken daer of winnende landt dat selue landt soude sine sijn, ende sinen naercommers emmermeer, huuten welcken quamen huut diueerschen landen vele menschen te Vlaenderwaerts medallen metter weune ende waren vele arbeyders, de welcke seere rijcke wierden vanden bearbeyden lande, ende vanden vruchten dye sy daer vp wonnen, ende haer lieder naercommers. Dese voorseyde Andrac starf inden iare ons heeren viijc.ende.lxij. Hy ligt begrauen bi sinen vader te Aerlebeke.



¶ Van Boudin dye.vi.Foreestier, die welcke wart Graue van Vlaendren ghemaeckt van den coninc van Vranckerijcke, ende trauwede die schoone Iudich, dochter vanden Coninck.ende brochte sinte Donaes lichaem te Brugghe.


¶ Dat.vi.Capittel.

    
{== afbeelding 
        	
    ==} {>>afbeelding<<}
    

BOudin dyserin Andracx sone, dede homaigeende manschap den coninc Kaerle die caluwe, Hi was die.vi.ende die laetste foreestier, hi was seere vroom yeghens dye Heydenen, want binnen den heydensche lande dede hi vele vrome feyten ende duervacht meneghen strijdt met den coninck Kaerle van Vranckerijcke. Ende halp hem in heydenesse vele diueersche steden winnen, als Andronoble, ende Constantenoble, daer die voorscreuen Boudin groote eere behaelde bouen vele andre kersten Princhen, want hi metter handt verslouch meneghen meughende Sarazijn. Ende inden iare ons heeren alsmen screef.viijc.ende.lxiij.commende van Constantenoble te Vranckerijcke waert. Die voorseyde Lodewijc met Boudin dyserin andracx sone, so es waer, dat de selue Boudin die schoone Iudich des voorseyde conincx Kaerle die caluwe dochtre, ende was svoorseyde Lodewijcx sustre, die welcke Boudin dyserin so schoone toe sprac, so dat hijse ontscakede, ende brachtse in Vlaendren te Brugghe Bijder welcker hi hadde twee knapelijcke kinderen, waerof deene hiet Kaerle, ende dander Boudin, dit vernemende die coninc Kaer
    
{==viij.v==} {>>pagina-aanduiding<<}

le die Caluwe, hy vergaderde een groote heyrcrachte, als volck van wapenen om Boudin Dyserin te nyeuten te doende ende te scoffierne, maer Boudin met sijnre vroomicheyt wesende in eenen wijch, by sinte Loys berch bi Atrecht verslouch dat heyrcracht vanden coninck, die welcke inden seluen wijch ooc gequetst was Ende hi vloodt naer parijs. Ende des iaers daer naer, so sandt die coninc Kaerle den bisscop Ancelmus van Reymen, met vele edele lieden van wapenen te vlaendren waert gheleedende om boudin Dyserin ende Iudich te verwatene. Naer t inhouden van die decretalen, die de Paeus Gregorius ordonneerde yeghen die ontscakers ende voordt so meende de voorseyde bisscop Ancelmus dat landt van Vlaendren te vermalendyene. Dit verhoorde boudin dyserin, ende ghinc den Bisschop te ghemoete hem ootmoedlic biddende, dat hi hem dyes verlaten wilde: maer terstont slouch des Bisschop volck naer boudin dyserin ende naer sijn volc maer boudin metten sinen weerden hem so vromelicken yeghens die fransoysen, so dat si het meeste deel doodt sloughen ende vijngender so vele dat nauw een ynckel ontgaen conde. Ende in dien seluen strijdt, was den voorseyde bisscop Ancelmus ooc doodt ghesleghen ende sijn oom gheuanghen. Ende om sine putertierhede ende quade woorden ende ghewercken, so dedene Boudin dyserin hangen aenden muer vanden Casteele van Rijssele al gheleerst ende ghespoort. Die coninc verhoorende die vromicheyt van boudin dyserin, Ende ooc merckende dat Boudin hadde.ij.cnapelicke kijnderen bi sijnder dochtre, die schoone Iudich. Men dede tractieren om een bestant van eenen iare tusschen den coninc ende boudin. Binnen deser tijdt van desen bestande, so reysden Boudin ende Iudich te Rome tot den paeus Nicolaus, diese beede absolueirde ende trauwede. Ende die paeus sant ij.cardinalen aen den coninc van vranckrijcke beuelende hem ende ghebiedende dat hi dat huwelic van boudin ende van Iudich sijnder dochtere consenteren wilde. Die coninc bescaemt sijnde merckende tbidden vanden cardinalen des Paeus ende sine meeninghe, so heeft hi ontboden met vriendelicken letteren, dat sine dochtre Iudich met Boudin hueren man souden commen te Parijs, metsgaders datsy vanden Paeus Nicolaus waren gheabsolueirt, ende ooc biden seluen paeus ghetrauwet si lieden biden beuele des conincx te parijs commende, hebben hem lieden verootmoedicht ende baden den coninc vergheuenesse van alle denpointen die si yeghen den coninck mesdaen mochten hebben. Die coninc seyde metsgaders dat ghilieden vanden paeus gheabsolueert sijt, so vergheuic v dat ontscaken van mijnder dochtre ende die mesdaedt dat ghi den bisschop mijnen bode versleghen hebt, ende die mesdaet vanden wijghe omme dat ghilieden tmijnen eersten ontbiedene bi mi ghecommen sijt, die coninc hielt Boudin en Iudich sijnder dochter te parijs, Ende dede ordonneeren een grote feeste in Anaxore, ende hi ontboodt bi hem alle sijn edelen van sinen state, ende voer daer met alle den edelen ende sijnder dochter Iudich. Ende boudin volghde hemlieden in Anaxore, daer was die feeste van der brulocht ghehouden met grooter tryumphe. Ende boudin ende iudich bleuen daer.viij.daghen lanc. Ende in die princepale feeste vander brulocht, so makede de coninc hem prince ende daer toe graue van vlaendren. Ende hi dede hem daer manscip, als vanden graefschepe van vlaendren. Ende die coninc dede hem gheuen tlichame van mijn here sinte Donaes, de welcke was eerdtbisscop van Ryemen, ende een helich confessoor, welc werde lichaem hi dede bringen in vlaendren te Brugghe, daert noch vp desen dach rust Ende dede breken onser vrauwencapelle inden burch de welcke liederic van Lylelez buc dede maken daer te voren, mer boudin dyserin deidse meerderen ende vauteren somen noch sien mach, ende daer gaf hy sinte donaes lichaem. Ende ordonneerde aldaer sommighe religieusen, die de.vij.getijden hilden daghelicx, hi dede maken den steen dat nv die vanghenesse es ende thoude schepenhuis twelc binnen sgrauen Lodewijcx vanmalen tijden ghebroken was ende vermaket so ment nv sien mach, ende was int iaer ons heeren.xiijc.ende.lxxvi. Ende boudin dyserin dede vernyeuwen dye looue. Naer dat hy Iudich ghetrauwet hadde, so rengneerde hy als Graue.xvi.iaer lanck.hi starf int iaer ons heeren viijc.ende.lxxxi.hi was begrauen te sint omaers in tclooster van sinte Bertins.
    
{==ix.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    




        
        
    
¶ Van Boudijn die Caluwe den.ij. Graue, die Tclooster van sinte Peeters te Ghendt stichte,


¶ Dat.vij.Capittel.

BOudin dye caluwe Boudin dyserins sone, dese was die tweeste Graue van Vlaendren, hy hadde teenen wijuen Geertruudt dye welcke dochter was van Eggedier, Adelwaerts sone, des conincx van Inghelandt. Ende si hadde te gader eenen sone, die men heet den grooten schoonen Aernoudt die welcke stichte tclooster te Blondijn dat men nv heet sinte Peeters te Ghendt, Hi leefde seere langhe, ende regierde Vlaendre in goeden payse, bet dan.xxxix.iaer lanck, onder Lodowijc balbun, ende Carolo magnum ende Lodewijcke ende coninghe bastadrum van iudouico baldun, ende onder den grote Hughe van Bourgoengen, Hughens sone dye viij.iaer regierde, ende gaf die croone den gherechten hoire van Vranckerijcke Karolo stulto Lodewijcx baldij ghetraude sone, dese Boudijn dye caluwe staerf des daechs naer dertiendach, int iaer ons heeren.ixc.ende xiij. Hy licht begrauen te sinte Peeters te Ghendt, welcke cloostre hy selue stichte.



        
        
    
¶ Van Aernout, dyemen hiet den Ouden, den.iij.Graue.die welcke.xij.Canueneken tsinte Donaes te Brugghe ordonneerde.


¶ Dat.viij.Capittel.

    
{== afbeelding 
        	
    ==} {>>afbeelding<<}
    

AErnoudt diemen hiet den Ouden Aernoudt, als hy een ionck man was in Vranckerijc, men hieten den schoonen Aernoudt dese was die derde Graue in Vlaendren, hi verdreef die hunen ende die wandelen. Ende daeromme gaf hem dye Paeus die thiende in Vlaendren, van der Prochie van wijtsgate bi Ypre, die hi gaf der Kercke van sinte Donaes te Brugghe, daer hi ordonneerde.xiij.prouenden, ende deder stellen.xij.caneuneken reguliers. Hi regneerde wel.xxxvij.iaer onder den coninc van Vranckerijcke Karolus stultum. In sijns vaders tijdt, so was coninc in Vranckerijck ghemaect Hughe cappet, diemen seyt die vleeshauwere, als voren wat verhaelt staet, ende was int Iaer viijc.xcv. Dese Aernoudt starf int iaer ons heren.ixc.ende.lvij. Ende hi licht begrauen sinte Peeters te Gendt, bi sinen vadre, sijn wijf
   
{==ix.v==} {>>pagina-aanduiding<<}

hiet Aleyt ende was des Grauen dochtre van vermendoys.



¶ Van Boudin dye ionghe, den.iiij.Graue, die veel steden, ende marcten stichtede.


¶ Dat.ix.Capittel.

    
{== afbeelding 
        	
    ==} {>>afbeelding<<}
    

BOudin dye ionghe des ouden Aernoudts sone die hi hadde bi Machtelt des hertoghen hermans van Zassen dochtre. Ende hi hadder ooc by den ionghen Aernoudt, dese Boudin was die vierde Graue van Vlaendren, dese Boudin regierde iij.iaer lanck vlaendren, binnen der tijt dat sijn vader leefde omme dat sijn vader so oudt ende onvermeughen was. Dese Boudin dede vele profijts den lande van Vlaendren om steden te ordonneren ende te beuestene, hy dede stichten Ypre, sinte Winnocxberghe, Dixmude, Borborch, Duunkercke, Ardenburch ende Roesselare, Hi ordonneirde die maerckedaghen te stellene, als Typre, te Brugghe, te Cassele, te Borborch, te Vuerne, te Cortrijcke, te Roesselare, ende in meer andre plaetsen, ende ordonneirde hemlieden ende gaf sommeghe vrijheden. Item om dat in Vlaendren niet vele gelts en was, so dede hi ordonneren die coopmanschepe, bi permutacien ende in wisselinghe ofte manghelinghe deen ware voor dandre, te weten fruut om kiekenen, twee hennen om een gans, twee gansen om een verckin, een weder om drye lammeren, drie calueren om een cou. Dese Graue boudin was seer deuoot, maer hi en rengneirde niet langhe naer sinen vadere, want hi starf vanden pocken vp eenen nyendach Hi was begrauen inden tempel te sichijn dat nv sinte Bertens cloostre heet. Ende Machtelt sijn wijf, naer die doot van hem troude den Hertoghe van Angau. Ende by hem so hadde si drie sonen Gooselijn, Godenaert, ende Henselijn. Ende sy regierde wel.vi.iaren Vlaender landt, omme dat Aernoudt hueren oudtsten sone te ionck was, Dese voorseyde Boudin rengneirde.xiiij.iaer Ende starf int iaer ons heeren.neghenhondert en vijf en tsestich.



¶ Van Aernoudt Boudins sone, den.v.Graue.


¶ Dat.x.Capittel.

    
{== afbeelding 
        	
    ==} {>>afbeelding<<}
    

    
{==x.r==} {>>pagina-aanduiding<<}

AErnoudt die ionghe Boudins sone, hi was die v.Graue van Vlaendren, Hy hadde te wijue Suzanna des conincx Berngarius dochtre van Ytalien ende van Lombaerdyen, ende hi hadde bi haer eenen sone die Boudin hiet, diemen daer naer hiet boudin met een schoonen baerde, Hi regierde Vlaendren ontrent.xviij.iaer binnen Lotharius tijden des conincx sone, diemen hiet Transmarijnus Ende binnen Lodewijcx Lotharius sone tijden, de welcke Aernoudt die ionghe.ij.coninghen manschip dede vanden lande van Vlaendren. Hi starf int iaer ons heren.ixc.ende.lxxxiij.



¶ Van Boudin metten schoonen baerde, den.vi.Graue, die welcke eerst het Ridderschap in Vlaendren ordonneerde.


¶ Dat.xi.Capittel.

    
{== afbeelding 
        	
    ==} {>>afbeelding<<}
    

BOudin metten schoonen baerde. Hi was een alte schoone een man ende een vroom prinche groot ende sterck. Hy hadde te wijue Ogyeue des Hertoghen Ghijsebrechts dochtre van Lutzenburch. Deze Ogyeue hadde.v.Edele Princen te broeders. Eerst Aelbrecht die bisschop van Mets in Loreynen. Frederick die Hertoghe van Loreynen. Heyndrick hertoghe van beyeren. Diederick die Graue van Lutzenburch. Ghijselbrecht die Graue van Salijnes. Dese voorseyde Graue Boudin hadde byder voorseyde vrauwe Ogieue eenen sone, diemen hiet Boudin van Rijssele. Desen Boudin was dye vie. Graue in Vlaendren, hy ordonneerde eerst in Vlaendren Trudderschap. Ende hy ordonneerde ende stelde in die Steden ende dorpen, wijse ende zebareghe lieden, die Scepenen ende Wethouders souden sijn ende rechters. Hi hadde eerst manschip gedaen den coninck Hughe capet van Vranckerijcke ende dye ouerleedt, doe dede Boudin weder manschip, Hughe capets sone, die een seer gheleert man was ende groot clerck. Ende als Boudin metten schoone baerde Vlaendren heerlijcke ende wel gheregiert hadde xlvij.iaren lanc, doen verschiet hi van deser werelt, als men screef.M.ende.xxxv.ende sinte peeters bi Ghendt leyt hi begrauen.



¶ Van Boudijn van Rijssele, den vij.Graue, ghenaemt den goedertieren.


¶ Dat.xij.Capittel.

    
{== afbeelding 
        	
    ==} {>>afbeelding<<}
    

    
{==x.v==} {>>pagina-aanduiding<<}

BOudin van Rijssele, sone van Boudin metten schoonen baerde hi was die.vij.Graue in vlaendren, ende men hietene den goedertieren Boudijn. Hy dede die stede van Rijssele bemueren, hy stichte al daer sinte Peeters canesye, hy was een wijs ende wel gheordonneert Prinche, ghetempert ende ghemaniert, ende een vroom man van wapenen. Ende daer omme ghecreech hi te wijue Adelye des conincx dochtre van Vranckerijcke, bijder welcker hi hadde twee sonen Boudijn van mons, ende Robrecht de vryese Ende eene dochtre die Machtilt hiet, dye welcke hadde te manne Willem van Normandyen, dese willem wan Inghelandt metten sweerde. Ende wordt coninc van Ingelandt, dese boudewijn, ende Robrecht sijn ioncste sone (wonnen al tlandt van ouer dye Schelde, ende Thertochschip van eenhaem Houdenaerde, Gheerstberghe, Aelst ende Denremonde, Tlant van waes, ende dit in preiudicien vanden Keyser,



¶ Hoe dye Keyser Heyndrick met grooter heyrcrachte, nederquam, op den Graue Boudewijn.

 
{== afbeelding 
     	
    ==} {>>afbeelding<<}
    

NAedat die keyser voorseyt verhoort hadde van die grote fortse ende ghewelt, dat Graue Boudewijn bedreef met sinen sonen, so quam hy met eenen also grooten heyrcrachte naer Vlaendren toe, te weten met xv.duysent mannen van wapenen. Ende hi quam duer Henegauwe naer sint omaers, om den Graue Boudin ende sine kijnderen te destruerene. Het gheuiel dat die ionghe Graue Robrecht die Vryese binnen der wijle, dat die Keyser in Vlaendren commen woude, omme naer sint Omaers te vaerene, om sinen vader te beuechtene, binnen der seluer tijde so wan Robrecht al tlandt van Walcheren in metten sweerde, Ende dye Keyser
    
{==xi.r==} {>>pagina-aanduiding<<}

dat verhorende, dat Robrecht dat landt van Walcheren ghewonnen hadde, hi dede huut Lottrijcke commen noch.xxm.mannen van wapenen. Ende si quamen haestelicke byden Keyser te sint Omaers waerdere. In die stede van aercke al waer hi lach wel.v.weken lanc ende aldus was die Keiser wel.xxxvm.mannen sterc. Ende die Keyser meende wel te vercrijghene den Casselberch, ende also voordt altemet Vlaendren. Als Robrecht die vryese die sterckheyt des Keysers vernam, so riedt hi sinen vader Boudewijn, dat men bi daghe ende bi nachte, eenen nyeuwen dijck maken soude. Ende datmen gheenen cost daer yeghen sparen en soude. Die welcke dijck binnen.iij.daghen ende.iij.nachten, wel drie mijlen varre ghedoluen was. Ende vp eenen nacht so meende dye Keyser Cassele te belegghene. Ende daer thenden vanden nyeuwen dijcke, so quam Boudin van Rijssele met sinen sone Robrecht die vryese, den Keyser Heyndric te ghemoete ontrent met.xviijm.mannen, daer was seere gheuochten. Ende van Skeysers volcke versmoorden inden nyeuwen dijc wel.ix.duysent mannen bi ghetale. Ende bet dan.xij.duysent volcx was den Keyser of ghesleghen. Ende dye Keyser tsanderdaechs smorghens tijlicke ouermerckende, hoe sine Princhen ende vele van sinen edelsten ende vroomsten volcke die hi bi hem hadde, waren daer inden dijck versmoort, hy was iammerlijcke bescaemt ende ghescoffiert. Ende hi vertrack ende vloodt van daer al tot Nymmeghen toe, inden lande van Gheldere. Ende Robrecht die Vriese achteruolghende den Keyser met groter macht, ende stac dat vier in Nymmeghen. Ende in tcasteel aldaer dye keyser was, so dat die keyser van node moeste vlyen ende voer tot mens vp den Rijn, Desen Boudin van Rijssele naer die doot van den coninc Robrecht van vranckrijcke sinen sweere, midts dat des conincx Robrechts kinderen, Heyndric ende Philippus wie hi naer hem liet al noch te ionck waren, daer omme was hi ghemaect Rewaert ende Regent van Vranckerijcke, ende hy wast wel.xvij.iaren lanck. Ende dede hebben sinen oudtsten sone Boudin van mons, binnen sinen leuene in huwelicke Rijchilde de Grauenede van henegauwe, dye welcke weeduwe was van Hermanne den Graue van Berghe.daer bi datse hadde eenen sone diemen hiet Boudin de simpele, de welcke seere simple was Ende daeromme Boudin van Rijssele deden Clerck maken ende Canonick. Ende als Boudin van Rijssele ghestoruen was, so wardt Boudin van mons Graue van Vlaendren de welcke ooc aen Rijchilde sinen wijue behuwede dat Graefschip van Henegauwe. Ende omme dat tvoorseyde Graefschip van Henegauwe mochte toecommen sine kinderen, die hi hadde by Rijchilde, hi beleedet so dat sijn stiefsone die cannonick was die wordt Bisschop ghecoren van Chalons. Naer dat boudin van Rijssele, geleeft hadde ende.xxxiij.iaer lanc tlandt van Vlaendren gheregiert hadde in groten payse, ende in groter eeren ende hadde ooc.xvij.iaer geweest regent van Vranckerijcke, doen starf hi te Rijssele, int iaer ons heeren.M.ende lxvij.ende hi was begrauen in sinte Peeters canesye, die hi stichten dede Nae sine doodt vrauwe Odelye, die deuote weduwe van boudin van Rijssele de welcke des conincx van Vranckerijcke dochter was, stichtede die Abdye te Meessene, daer si bi daghe ende bi nachte in bedinghen was, ende diende gode in penitencien in vastene, ende in aelmoesene te gheuene. Ende als dit clooster vulmaeckt was, ende die Nonnen wel ghestapelt ende voorsien waren doen dedese haer voeren te Roome, in een Osbare ende tot den Paeus commende, nam si sine benedixie, ende dat gheestelic habijt van weduweschepe. Ende daer naer keerde si weder in haer Cloostre, te Meessene, ende daer sijnde, was sy een speghel van eenen goeden heleghen leuene, ende verschiet daer, naer datse hadde al haer heleghe sacramenten ontfanghen, ende daer lichtse begrauen.


¶ Van Boudin van Mons, die.viij.Graue van Vlaendren, de welcke ordonneerde dat dye Baliuus draghen souden, een langhe witte Roede.


¶ Dat.xiij.Capittel.

    
{==xi.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

BOudin van mons Boudins van rijssele sone, dat was die achste graue van Vlaendren, hi was seere paysyuele, ende hy en drouch noyt wapene, hi plach achter lande te rijdene in Vlaendre ende in Henegauwe met eenen Spoorware vp die handt, hi ordonneerde dat die Balyuus in sine heerscepie draghen souden eene langhe witte Roede in de rechter handt, in teekene van gherechticheden ende goedertierenhede. Naer die doodt van sinen vadre, so was sijn regement so eerlic ende so notabelic ende so payselijck, datmen in Vlaendre noch in Henegauwe niet en vacht, noch men roofde, noch men en stal daer niet, noch men en vermoorde niement, dus en wast gheenen noodt datter yement wapene draghen soude, yeghens yement die leefde, omme dat ouer al in vlaendren soe vromen pays was, dye van sint Omaers, Beunen, Arien, tlandt van Guysen, ende oock in tlandt van vier Ambachten, metten lande van Waes, tlandt van Aelst, metten Lande van Walcheren, nyewers en was eeneghe veete, twist ofte oorloghe noch nyement en dorste yeghen dieuen oft roouers eeneghe dueren sluuten, of ploughen wechdoen vanden velde, want alle dinghen waren also vrij, al hadtmen ghedreghen platteelen vul goudts achter weghen, nyement en hadt den andren begheert te nemene, dese Graue Boudin ouermerckende die vromicheyt van Robrecht de vriese sinen broedre, die yeghens die Heydenen ende Sarasijnen seere vroomelick vacht, ende hem daer inne eerlic ghequeten hadde in diueersche wijghen. Ende ooc midts dat hy in sijns vaders tijden so behendelic den raedt gaf datmen den nyeuwen dijck maken soude, daer die Keyser by was gheschoffiert.hier omme so gaf hem sijn broeder Boudin dat landt van Aelst, ende van vier Ambachten, ende tlandt van Walcheren. Ende omme dat die selue Graue Boudin dat landt van Vlaendren ende van Henegauwe so paysiuelic hielt, daer omme was hi gheheeten die paysiuele goedertieren Graue. Maer omme dat hy Rijchilt te wijue hadde, de welcke Hermans sijns rechtsweers wijf geweest hadde, ende dese kijnderen bi haer ghehadt hadde te wetene Aernoudt dye simpele, ende Boudin die onnoosele, daer omme so waren si verwaten van den Bisschop van Camerijcke. Maer si waren gheabsolueert van den Paeus Leo die.ixe.welcke paeus was des voorseyde Richilts oom, maer een point was hemlieden ghegheuen in penitencien als dat sy nemmermeer en souden te gader slapen, of deen metten anderen conuerseren, Dese goede Graue Boudin van Mons, stichtede dat Clooster te Hannon in Henegauwe, twelcke was een Casteel in tijden voorleden daer Bouuen ende Roouers vp laghen, hy dede dat Casteel stichten ende te nyeuten doen, ende hy maeckte daer of een Clooster van Monicken. Ende als hi Vlaendren in Payse gheregiert hadde ontrent.vi.iaren, so starf hi int iaer Duysent ende.lxxi.hi licht begrauen te Hennon, int voorseyde Cloostere, dat hy selue stichtede.



¶ Van Aernoudt dye simple, den ix.Graue.


¶ Dat.xiiij.Capittel.

    
{==xij.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

AErnoudt dye simple Boudin van Mons houdste sone was die.ix.Graue in Vlaendren, ende ontrent twee iaer was hi Graue in Vlaendren, hi wilde dat Richilt sijn moeder hem bestieren soude, ende Richilt regierdet so midts huerer felheyt ende aerchheyt datse Vlaender landt bedarf, Want bijder orloghe die sy stichtede waren beede heur kijnderen versleghen in eenen wijch te Bauencouen bi Cassele van haer lieder oom Robrecht die vriese. Ende dese voorseyde Aernoudt die simple wordt begrauen te sinte Bertins in Tclooster te sint Omaers, hy regierde twee iaer, ende starf int Iaer.xc.ende.lxxiij.



¶ Van Boudin dye onnosele, den.x.Graue.ende van Richilt sijnder moeder, die welcke grote tweedracht ende discoort maecte in Vlaendren.


¶ Dat.xv.Capittel.

    
{== afbeelding 
        	
    ==} {>>afbeelding<<}
    

BOudin dye onnosele Boudin van Mons ioncxste sone, ende broeder van aernoudt de simple hi was die.x.Graue, in Vlaendren, ende regierde ontrent drie maenden, omme dat dese twee Boudin van Mons kijnderen waren ionc van iaren, so onderwant haer Richilt haer lieder moeder tlandt te regierene, ende si en wilde nyement van Vlaendren hebben tharen Rade, also nam si eene wale tot eenen cancellier. Ende men hietene die here van Maelgij, die welcke hadde leedt de Vlaemijnghen. Ende onder hem beeden maecten al tlandt van Vlaendren in discoorde ende discentie, bi huer lieder quader ordonnancie ende quade groote exactien. Dese quade felle Richilt wedewe vanden goeden prinche Boudin van mons ende moedre van den voorseyde twee ionghers van Vlaendren Aernoudt de simpele, ende Boudin donnoosele die welcke bi haren quaden regemente, ende aercheyt versleghen waren, om die grote foortse ende exactie die sy in Vlaendre dede. Ende verstoorde also dat soete paradijs van weilden, als Vlaendre was binnen heurs mans tijden, ende brochte dat soete paysiuele

{==xij.v==} {>>pagina-aanduiding<<}

tlandt van Vlaendren in grooten twiste ende rommelijnghe van orloghen. Ende daer omme die drie Steden van Vlaendren, te wetene Ghendt, Brugghe, ende Ypre, gauent te kennene Robrecht de vryese die haers mans broeder was, ende oom van hueren kijnderen. Als waer omme dat huer Robrecht die vryese ontboodt ende verboodt bi ghescriften dat si haer des landts van Vlaendren niet onderwijnden en soude. Richilt merckende, dat die Vlamijnghen yeghens haer ghescreuen hadden Aen haren swacelijnc Robrecht ende ouer haer gheclaecht hadden, so voer si in alle die smalle steden. Ende vermakede die wetten ende dye officiers, ende ordonneerde groote settijnghen vp tvolc, ende so wye datter yeghen seyde of murmureerde die deidtse vanghen ende onthoofden. Item omme dat Robrecht die vriese hem onderwandt die Graue van Aelst was ter bede vanden.iij.steden te regierene Vlaendren ende hare twee kinderen daer hi oom of was daer omme nam si hem of dat graefschip van Aelst, ende confijsquierdet ende leydet thuere tafelen tot harer kijndren behouf, ende ooc dat landt van Walcheren, ende stelder in nyeuwe officiers, daer naer ginc si te Oudenaerde ende dede die eerlicste mannen vander stede onthoofden omme datsy seyden datter quaet was datse haer swacelijncx landt geconfijsquierdt hadde te haerer kijndren behouf. Item so ontboodt si den edelen ruddere, mer Ian van gauere ende dedene heymelic onthoofden. Ende ontboodt ooc den hoogh balin van ypre, ende deden vanghen. Ende ontboodt ooc de wet van Ypre bi haer te commene, maer si excusseirden hem lieden dat sy buten der casselrye van Ypre nyet trecken en wilden. Rijchilt seere verstoort sijnde trac van Oudenaerde te meessene. Dit vernamen die van Ypre, ende.lx.mannen vanden eerlicste van Ypre die ghinghen haer te ghemoet te Meessene, ende si deidtse alle gader doot slaen. Ende binder eerster nacht datse in meessene ghelogiert was, so dede si die stede van Meessene gheheel ende al in gloede stellen ende wordt al verbrandt. Dese felle ouerdaet dede Richilt in Vlaendren. Die drie steden van Vlaendren Ghendt, Brugghe, ende Ypre, screuen ouer in Hollant aen Robrecht die vryese haren swacelijnc, dye doe te wijue hadde des Keyser Heyndricx broeders dochtre, dye weduwe was van Florens die vriese in hollant, ende here van vrieslandt. Robrecht die vriese in Hollant sijnde, hi orloghede yeghens die vryesen, die hem rebel waren, ende si en wilden niet betalen tsgrauen demeynen. Ende hi screef aenden coninc van Inghelandt dat hy hem wilde senden.iiijm.saudoyiers, ende men soude hemlieden te Brugghe betalen, huer lieder saudye van vier maenden te voren. Item binnen dese tijt, so heeft Robrecht ontfanghen brieuen vanden drie steden van Vlaendren waer inne dat hy verstondt, hoe sinen neue dye heere Ian van gauere, onthooft was, ende die eerlicste van Oudenaerde, ende van Ypre, doodt ghesleghen waren. Ende dat clooster van Meessene dat sijn vrauwe moeder hadde ghedaen stichten al te male verbarnt was. Ende dat sy sine heerscepye van Walcheren ende dat landt van Aelst tot harer tafle geconfijsquieert hadde. Robrecht die vriese dit verhoorende wordt seer verstoort. Ende dochte om Vlaendren bijstant te doene. Ende midts dat hy ne gheene nyeumare en hoorde vanden Inghelschen souduyiers, daer omme so makede hi een iaer bestandt metten vryesen, ende hi bereede hem om te Vlaendren waerts te commene. Binnen deser tijt so quamen die Inghelsche saudoyiers bet dan.iiim.ende si quamen te Brugghe, om aldaer te ontfanghene huer saudye van vier maenden, welc drouch wel.lxm.guldenen, de welcke die Graue Robrecht van Holland ghesonden hadde te Brugghe. Dit vernemende Richilt dede alle die saudeniers arresteren, ende quam te Brugghe. Ende nam die.lxm.guldenen, die welcke dye graue Robrecht van Hollandt te Brugghe ghesonden hadde, ende diemen den seluen saudeniers ghegheuen soude hebben. Robrecht die vriese in Vlaendren commende, met eender menichte van Rijnschen heeren, die Inghelschen quamen hem ooc ter hulpe ende baten. Richildt verhorende dat haer swacelijnc Robrecht die Vriese in Vlaendren was commen metten duutschen heeren, so vloet si in Lessene, met haren twee kijnderen Aernoudt ende Boudin Ende ontboodt die van Henegauwe, ende dye van Pijckaerdyen dat si haer wilden te hul

{==xiij.r==} {>>pagina-aanduiding<<}

pe comen. Robrecht hoorende hoe dat Rijchildt die Inghelsche saudeniers ghearresteirt hadde, ende die.lxm.guldenen ghenomen hadde. Hi met alle sinen edelen, ende met den Vlaminghen, ende met drie duysent Inghelsche saudeniers track naer Henegauwe.



¶ Hoe Robrecht dye vryese, track naer Lesse ende verbrande die stadt, ende verdreef Rijchildt met hueren twee kijnderen.

    
{== afbeelding 
        	
    ==} {>>afbeelding<<}
    

RObrecht bi Lesse commende, hy verdreef Rijchildt met hueren twee kijnderen, ende hi ghecreech tcasteel, ende hy verslouch meer dan.iiij.duysent van Rijchildts lieden vrome mannen van wapenen, hy roofde Lessene, ende stacker tvier inne ende verbrandet. Ende Rijchildt vloodt in Rijssele, ende veynsde huer, ende seyde datse wilde accorderen metten drie Steden van Vlaendren Ghendt, Brugghe, ende Ypre, ende vrientschap maken met Robrecht hueren swacelijnc. Ende doe so sandtse brieuen aen den coninc Phelips van Vranckerijcke haren neue biddende om hulpe, omme te wederstane die Vlaminghen, die haren ionghen Graue Aernoudt veriaecht hadden, ende haer volck van Henegauwe, ende van Pijckaerdyen versleghen hadden, bedt dan.iiij.duysent edele mannen van wapenen, Ende die heer van Corchy. Ende sy sandt den coninck.xxx.duysent guldens, om te bedt van hem gheholpen te wesene, ende bystandicheyt van hem te vercrijghene. Die coninc Phelips van Vranckerijcke dede in allen landen groot mandement ende beuel, in Auerngen, in Bourbon, in Bourbonois, Borgoengen Berry, Langhedoc, Bloys, Poitau, Ange au, Tours ende Toureyne, Gascoengen, Bretaingne, Suyenne, Campaengen, Loreyne Bare, Normandye, Pycaerdyen, ende al omme te Parijs te commene, Ende om Richilde ontset ende onderstandt te doene. Binnen deser tijde dye scalcke Rijchildt sende eerst te Ghendt, omme te hebbene van daer.lx.eerlicke poorters. Ende te Brugghe omme.lx.ende Typre ooc omme.lx. Ende si begeerde huut alle smalle steden van Vlaendren, ende casselryen C.ende lx.mannen, die waren al te samen drie hondert ende.xli.persoonen. Ende begheerde dattet souden sijn die rijcste ende die eerlicste, si soude hemlieden bidden vergheuenesse. Ende met hemlieden raet nemen, wij ende hoe men Vlaenderen regieren souden, tot dat die Graue Aernoudt groot ghenouch ware. Ende datmen

{==xiij.v==} {>>pagina-aanduiding<<}

haer eene byleuijnghe wilde bewijsen in Vlaendren. Maer Rijchildts meeninghe was omme dat die drie steden ghesonden hadden om Robrecht voorseyde, die welcke haer ende haer kinderen verdreuen hadde, ende huer volck versleghen ende brandt gesticht ende gherooft. Ende huer meenijnge was van dien huer seluen te wrekene, ouer die.iijc.ende.xl.vlaminghen, als si te Rijssele souden sijn gecomen, men soude die namen ende toenamen van elcken bysondre ghescreuen hebben, ende men soude alle die poorten van Rijssele gesloten hebben, ende by x.of.xij.te gadere soudemense in diueersche herberghe gheleedt hebben, ende vp huer lieder hooft soudemen hemlieden beuolen hebben dat si niet huter herberghen gaen en souden, voor datse Rijchildt in Tcasteel ontboden hadde om yegens haer commen te sprekene, Ende daer soudmense al ynckel een onthooft hebben. Desen raedt ende voortstel wetende, mer Gheeraerdt van Buck dye Casteleyn vanden casteele van Rijssele, sandt brieuen heymelic aen die drie steden van Vlaendren dat sy niet en souden commen te Rijssele tot Rijchilden si en warender wel vp voorsien, elck van. ij.of iij.vrome knapen, die welcke ondere bedectelic wel gewapent ende voorsien sijn souden, ende dat si in die stede niet commen en souden voor half voor noene, want hy dan yegens hemlieden spreken soude. Ende hi screef aen hemlieden alle den raedt ende meeninghe van Rijchilden, ende vanden heere van Malgy die Richildts Cancellier was. Ende hy ontboodt ende screef aen Robrecht die Vryese dat hi wilde commen Typre vp eenen certeynen dach, hi die Casteleyn was van Rijssele wilde met Robrecht spreken in secrete. Si lieden veersamende Typre Robrecht die Vriese ende die voornoemde Casteleyn, mer Geeraert van Buc, daer gaf hi Robrecht te kennenne al den valschen raedt van Rijchilde ende van haren Cancellier die here van Malgy. Doen badt Robrecht den castelein, waert so datmen die poorters onthoofden wilde, dat hi den poorters informeren wilde te voren, ende hemlieden dat seggen soude, als dat si den hoorne blasen souden, ende beckenen slaen in allen herbergen daer si ghelogiert sijn, ende dan commen ende versamen int casteel teenen hoope. Ende Robrecht die vriese soude commen als dan wel met vim.mannen sterc, daer nu tclooster van Markette staet, het welcke doe eenen busch was. Ende Robrecht seyde dat hi wel bemoede als dye Vlaminghen mochten sijn int casteel, dat Rijchildt soude dat casteel beleggen van buyten, ende dat casteel beleydt sijnde, dan soude Robrecht die Vriese commen ten casteele waert, ende hi soude slaen vp Richildts lieden, ende datmen dan dat casteel van buten open dade, so dat die Vlaminghen Robrecht mochten te hulpe commen. Ende het gheuiel also dat dye.ccc.ende.xl.poorters van Vlaendren, al en warent niet alle die rijcste om te Rijssele te gane al totter Graefnede Rijchildt. Het waren doch die vroomste ende die stercste, ende elc hadde met hem.ij.of.iij.lijfknapen sijne vrome gesellen, de welcke onder huer vpperste cleederen ghewapent waren ende wel voorsien. Ende si quamen voor Rijssele. Ende die graue Robrecht van Hollandt, diemen hiet die Vryese bleef alsoot gheordonneert was een halfmijle buten Rijssele. Die Castelein mer Gheeraert van Buck seyde die poorters den raedt van Richilde, ende waert so dat dye heer van Maelgy hemlieden dede eenich ouerlast ofte seide eenege scimpege woorden, dat si haren hoorne blasen souden ende beckenen, want men soudse in tcasteel alle onthoofden, ende die sommige aen die balcken hanghen in haer lieder herberghen, dat was den raedt van mijnheer van maelgy, ende dat si niet en lieten sien sloughen emmer doot den Cancellier, want die casteleyn seyde hemlieden (want hi wistet wel) dat si eerst souden commen tot die van Ghendt in haerlieder herberge, ende die heere van Maelgy soude tot hemlieden commen, datsine ooc dootslougen. Ende metten teekene vanden beckene te slane dat si alle tsamen souden commen ten Casteele, want mer Gheeraert van Buc den Castelein soudse al inne laten, ende Robrecht die Vriese soude hemlieden te hulpe commen, ende hemlieden alle weder thusewaert gheleeden. Ende het geuiel ooc also hy hemlieden voorseyt hadde, want als si ter poorten van Rijssele quaemen, men leede dye poorters van Vlaendren bi.x.bi.xij.in diueersche herberghen. Ende als sy alle ghelogiert waren, ontrent dye auent maeltijt, so comt die heere van Maelgy ter herberghe daar die eerlicste van die van Ghendt ghelogiert waren, ende si saten en soupierden, die

{==xiiij.r==} {>>pagina-aanduiding<<}

voorseyde here van Maelgy cancellier sprac hemlieden schimpelicken toe seggende aldus. Vous sanglans traitres de Flandres, rebelles de vrne seigneur, want ghi huwen graue, huut sinen lande veriaecht hebt, ende sine edele van Henegauwe versleghen, sine Stede van Lessene gherooft ende verbrandt. Ende voort so hebt ghy Inghelsche saudeniers, ende Robrecht die vryese ontboden, die welcke vyanden vander croone sijn bijden heere van den throone ghi sullet alle becoopen, ende hi dede hemlieden tooghen vele basten seggende met desen basten salmen hu alle hanghen ter solder veinstren hute van elcker herberghen Die knapen van dese poorters si sloughen ter stont die beckenen dat si cloncken van herberghe te herberghe, so datmense hooren mochte alle die stede van Rijssele duere. Ende terstont vergaderden alle dye Vlaminghen bi een ende sloughen doot den here van Maelgy ende al sijn volc dat bi hem was. Ende alle die Vlaminghen quamen totten casteele geloopen ende alle die ghene die hemlieden eenich beledt daden omme ten casteele niet te moghen commene die sloughen si doot. Here Gheeraert van buc den voornomm casteleyn ontfinc alle de Vlaminghen in tcasteel. Ende des anderen daghes Rijchildt dede beuelen alle die tharen iaren commen waren, ende wapene draghen mochten datsy dat casteel souden belegghen van buten ende van binnen. Alst beleyt was so quam Robrecht die vryese Graue van Hollant met sinen Rijnschen heren, ende met sine Inghelschen saudeniers buten voor dat casteel, ende si versloughen alle die van Rijssele, dye tcasteel van buten beleydt hadden. Ende die vlaminghen die in tcasteel waren die holpen hem. Robrecht van buten hendelicx die victorie hebbende.die van Rijssele quamen te harer poorten om Robrecht te wederstane. Robrecht vijncse alte met, ende vele worter doot ghesleghen, ende hi wan Rijssele metten sweerde, ende hy nam Ghijsele hute Rijssele. Ende Rijchilt vloodt in Vranckerijcke, tot den coninc Phelips ouer Robrecht ende ouer die Vlamingen claghende, Huut al welcker clachte, die coninc van Vranckerijcke quam te Vlaender waert met eenen groten heyrcrachte, om sijn nichte Rijchildt te helpen ende om robrecht de vryese te verwinnene of te verdrijuene. Robrecht die vryese vernemende die comste van den coninc Phelips, hi stelde capyteynen, te Rijssele, te sint Omaers, te Belle, ende dede diueersche plaetsen beuesten. Ende hi dede Cassele bemueren, dat welcke hi voor een slot vercoos om sijn lijf te beschudtene metsgaders die van Vlaendren yghen den coninc Phelips sinen recht zweere. Robrecht die ontboodt die van Ghendt, van Brugghe, ende van Ypre, Bordorch, Berghen, Deurne, Nyeupoort, Oudenburch, Ardenburch, Roeselare, Aerlebeke, Dixmude, Couckelare, Thorrout, Ende meer ander vrome lieden die in Dorpen, ende velden woonden, dat si comen souden bi hem te Cassele, ende waren als sy al te samen vergadert waren ontrent.xviijm.mannen sterc, twelc eene cleene menichte was yeghen dat heyrcracht vanden coninc van Vranckerijcke, ende sine edele Godefroot Bisschop van Parijs Eeustaes Bisscop van Lengres, Bisscop van Beeuuays, die fransoysen, die normans, die van berry, de bourbonoizen, die bourgoengnoenen, die van Aneugnon, die van Nauarre de van Langedoc, die van Campaengnen, die van Montagu, die van Chalons, die van Riemen, die van Orliens, die van chartres, die van Estampes, die van Bloys, die van Couchy, die van vermandoys, dye van Pyrone, die van Corbye, die van Ribelmondt, die van Bretaingnen, van Loreyne, van Baer, van Niuers, van Amyens, van Soison, van Henegouwe, van Toureyne, alle dese Landtschepen quamen om Vlaendren te verderuene, ende om Robrecht te vernielene. Robrecht aensiende die grote menichte vanden volcke vanden coninc van Vranckerijcke, hi badt den Vlaminghen dat si vasten wilden eenen dach, ende wullen gaen, ende hemlieden gode beuelende, ende dat si alle gode aenroepen souden, om sine hulpe ende gracie. Ende ouermits dat die fransoysen moede waren van rijdene ende van gane, so wilde Robrecht die gaen bestrijden des anderen daechs, na dat si gheuast hadden. Ende smorghens al die wijle, dat die Fransoysen sloughen huer Tenten en Pauwelioenen omme alle dese Edele te velde te logierene.


¶ Hoe Robrecht die vryese, met allen sinen Edelen, ende met den Vlaminghen, den Coninc van Vranckerijcke beuacht.


{==xiiij.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

RObrecht die Vryese met twee vlercken scharewijs commende daer den Coninc was, die noch niet en bemoede beuochten te sine beghan te slane vp die Fransoysen die noch vp huer verweeren niet en waren, ende te gheender ordinancie en consten gheraken, nauw wasser een die hem verweerde, ende Robrecht met sinen volcke was hauwende ende keruende. Dye coninc vloodt wech, daer wierdt so vele volcx versleghen, so dat alle die grachten ende beken ontrent Cassele die waren ghevarwet vanden bloede van den voorseyde Fransoysen. Daer waren versleghen veel princhen ende grote heren ende edelmannen, ende sonderlinghe so bleef daer versleghen die Graue Aernoudt Rijchilds oudtste sone, die welcke was geuoert sint Omaers in sinte Bertins cloostre, ende daer begrauen Des Bisschops van Parijs broedre dye Graue was van Beunen wardt in desen strijt gheuanghen van Robrecht die Vryese, ende noch vele ander edele heeren. Ende Robrecht deidse al verscheeden legghen in diueerschen vanghenessen in Vlaendren. Ende ooc heindelick so wordt Rijchildt gheuanghen van Robrechte heuren Swaecelinck. Dit verhoorde die Coninc ende sendede den Bisschop van Parijs tot Robrechte die Vryese vraghende by wat occusoene dat hy so star yeghen die crone ende occupeirde Vlaendren dat hem niet toe en behoorde.

{==xv.r==} {>>pagina-aanduiding<<}

Robrecht verhaelde alle die causen, ende die sticken vander felder Leeuwinnen Richilden ende sonderlinghe, hoe datse Walcheren ende tgraefschip van Aelst hem ghenomen hadde, ende hoe hi vanden drie Steden van Vlaendren ontboden was. Ende hoe datse sine tsestich duysent guldens ghenomen hadde die hi sine Saudeniers ghegheuen soude hebben. Ende vanden here van Gauere ende die Schepenen, ende die eerlicste van Oudenaerde hadde ghedaen onthoofden. etc. Die Bisschop van Parijs alle dese sticken hoorende was seere verwondert, ende hi makede met Robrecht een bestand van.xl.daghen, inden name vanden Coninck. Ende hi badt Robrechte voor sinen broeder den Graue van Beunen die Robrecht gheuanghen hielt. Ende ter bede vanden seluen Bisschop ontslouch hi den seluen Grave, ende schanckene den seluen Bisschop, ende ter weerdichede van den voorseyde coninc sinen recht zweere, die welcke voorseyde Bisschop commende tot den Coninck, ende hem alle die sticken vertreckende so si ghebuert waren, die coninc dit horende segende hem van groter verwonderheden. Ende hi ontboodt Robrecht de vryese, omme van hem gheinformeirt te sine. Ende gaf hem vrij saufconduyt, omme tot hem te commene. Robrecht andtwoorde tot des conincx boden dat hi daer niet commen en wilde, want hi en betraude die walen niet. Als dat die coninc verhoorde wordt hy al te seere verstoort. Ende dede te Vitry een groot heercracht vergaderen. Ende hy quam weder te Vlaendre waert met een heercracht van wel.lxxm.mannen. Edele princen, Hertoghen, Grauen, Baenraetsen, Rudderen, ende knechten. Ende Boudin de onnosele dede den Coninc manschip van den Graefschepe van Vlaenderen. Die welcke Boudin was Richildens ioncste sone. Ende als de Coninc omtrent vier daghen hadde geweest ouer den nieuwen dijck.Byden rade vanden Bisschop van Parijs, so keerde hi weder omme naer Parijs ende een groot deel van synen edelen. Maer die ionghe Graue meende te beuechtene synen oom Robrecht die Vrieze metten Pycaerts ende met Heynewiers. Robrecht dit vernemende dat dye Coninck wederomme ghetrocken was, ende tmeeste deel van sinen volcke, ende dat Boudin sijn neue begheerde wijch te hebbene yegens hem.Robrecht vergaderde al tvolc van Vlaendren. Ende tusschen sint Omaers ende Cassele was seere gheuochten, ende daer was Boudin donnosele de.x.Graue van Vlaendren versleghen. Ende aldus als Robrecht die Vrieze alle sine vianden verwonnen hadde, som doot ghesleghen, som gheuanghen en som gheuloden, so wort hy een gheweldich Prinche ende heere van Vlaendren. Ende hy maecte dat lant van Aelst anex den lande van Vlaendren. Ende onder die Casselrie van Ghendt. Ende hi deder of manschip den Keyser. Ende hi dede eerst in Vlaendren iusticie, als van te rechtene metten sweerde.


¶ Van Robrecht die Vriese.xi.Graue van Vlaendren, die welcke metten sweerde conquesteerde West vrieslant, ende dede eerst iustitie metten sweerde doen.


¶ Dat.xvi.Capittel.

    
{== afbeelding 
        	
    ==} {>>afbeelding<<}
    

RObrecht die Vriese Graue van Hollandt, van Vrieslandt, Graue van Aelst, Heere van Walcheren, als hi al sine vianden hadde verwonnen ende veriaecht, soe wordt

{==xv.v==} {>>pagina-aanduiding<<}

hi gheweldich prinche ende heere van Vlaendren, hi was die elleuenste Graue van vlaendren, hi was die ionckste sone van Boudin van Rijssele des Regents van Vranckerijcke.
Dese Robrecht was die ghene dye binnen sijns vaders tijden veriaghede den Keyser Heindrick vanden nyeuwen dijcke ende van sint Omaers tot inder stadt van Nymmeghen in Ghelderlandt. Ende hi stack dat vier in Tcasteel, daer den Keyser in ghelogiert was. Dese Robrecht hadde te wijue ghetruudt dye Hertoghinne van Elsaten, des hertoghen Bernaerdts van Zassen dochtre, ende si was weduwe van Floreins dye.vij.Graue van Hollandt. Robrecht hadde by Gheertrude sinen wijue twee knapelicken kijndren, waer of die eene hiet Robrecht, ende dander Philips, ende drie dochteren, deerste was Adelie, ende hadde te manne sint Tauwe den maertelare, die was Coninck van Denemarcke, dandre hiet Gheertruudt, ende was Hertoghinne van Elsaten. Die derde hiet Marie ende was nonne meneghen tijdt, ende Abdesse in tclooster te Meessene, dat huer grootevrauwe dede stichten. Dese Robrecht conquesteerde metten sweerde Westvriestlandt ende Camerlandt, Alkemare, Haure, Henschusen ende Meyeblieck. Ende hi was in Rodes, in Cypers daer hi vele lofs ende victorie vercreech yeghens die Heydenen ende dye Sarazijnen, want hijer meneghen Sarazijn doot slouch. Voordt so was hi in Suryen ende in dat heleghe landt van Iherusalem, met Wenemare de Marquis van Ferrara, ende metten Hertoghe van Bruuswijck van ghuulken van Loon, die welcke onder hemlieden vele iammers deden den Heydenen. Ende hy van danen te Vlaender waerts commende Rijchild sine Swachenede, nam hem Tlandt ende Tgraefscip van Aelst, twelc hi weder creech bi twee wijghen, inde welcke wijghen hi seghe hadde en victorie. Ende daer Richilds twee sonen versleghen bleuen, als voren gheroert is, ende Richild gheuanghen. Daer naer so trac Robrecht tot Mens vp den Rijn tot den keyser Heyndrick, ende dede hem manschip vanden lande van Aelst, het welcke hi bi des keysers consente dede maken anex Vlaendren. Ende voor den Keyser was verhaelt dye sware schade ende schande die den Coninck van Vranckerijcke hadde gehadt te Cassele by Occuzoene van Richilde. Ende daer omme dye Keyser beual Robrechte te Mens bi hem te blijuene. Ende hi ontboodt den Coninc van Vranckerijcke dat hem belieuen wilde by hem te commene te Mens, also hi ooc dede. Ende dye Coninck van Vranckerijcke daer commen sijnde, daer waren vertooght ende verhaelt alle die quade fayten van Rijchilde, ende Robrechte en was geen onrecht ghegheuen, als alle die saken wel verstaen waren, anders dan dat hijt den Coninck nyet ouerghescreuen en hadde al dat grote ongelijc dat hem Rijchild ghedaen hadde, ende den lande van Vlaendren. Dye Keyser Heyndric maecte den pays tusschen den Coninck ende Robrechte, maer Robrecht moeste den coninck bidden om remissie, ende doen manschap vanden lande van Vlaendren West gheleghen vanden schelder ende vander Leye, ende dat hy Rijchilde sijnder Swasenede soude lyureren ende verlossen hutter vangenesse, ende gheuen haer om hare byleuijnghe Oudenaerde metter casselrye daer onder behoorende. Ende Robrecht belouede ter goeder trauwe dyt al te vulcommene also gheringhe als hi in Vlaendedren quame. Ende aldus nam Robrecht orlof aenden Keyser ende aen den Coninck, ende in Vlaenderen commende, hi dede Rijchild huuter vangenesse, ende gaf haer te kennene hoe datse occusoen ende cause was bet dan van.lxxxm.des edels volcx doot, ende dat huut heurer felheyde, ende was ooc occusoen van beete heurer kindren doot. Hi gaf haer Oudenaerde metter casselrye, ende hi vermaende haer dat si haer voughen soude te godewaert, ende verpenitencien heure ouerdaet die si gedaen hadde, met vastene, biddene, ende andere weldaden. Dese Rijchild blijde sijnde datse so ontsleghen was vander vanghenesse.Ende te haer seluen commende wordt seere weenende voor haren swaselijnc Robrecht, hem biddende vergheuenesse vanden groten ongelijcken dat si hem ghedaen hadde ende den lande van Vlaendren. Ende dese felle leeuwinne ouermoedich ende quaet, veranderde so in corter tijt dat si bet scheen een

{==xvi.r==} {>>pagina-aanduiding<<}

onnosel schaepkin dan anders, gheen lijn waet draghende, vp gheen bedde slapende, dicwille vastende, des vrydaechs gheersten broot etende ende water drinckende, die aerme huusweeken vertroostende, ende die siecken vysenterende, ende aldus persevererende inder penitencien ende weldaden totter doot toe. Ende hendelic so wordt si siec, ende met groter deuocien ende weerdicheden hare heleghe sacramenten vander heleger kercken ontfanghen hebbende, verschiet van deser weerelt, ende wort begrauen byden paysiuelen Boudin heuren anderen man, in tclooster te Hennon. Robrecht dye Vryese regierde Vlaender in grooten payse wel xxij.iaer. Ende hi hadde sinte Pietre die Apostele in alte grooter weerde, ende hi stichtede xxx.kercken in die eere van sinte Pietre, eerst sinte Pieters Canesye te Cassele, met.xxx.prouenden, ende hi dede Cassele beuesten ende bemeuren. Item hi stichte die halue Canesye van Thorout, ende die Abdye van sinte Pieters Thoudenburch, diemen nv heet sinte Aernoudts. Item sinte Pieters cappelle te Brugghe, te Oorscamp, Toostende, te Tielt, te Hulst, te Maldeghem ende in vele andre plaetsen. 

¶ Item nota bene, dat in die prophecie van Ermegarde so leistmen, alsmen om Robrecht dye Vryese ghinc, als dat hi in Vlaendren commen soude om te wederstane die quade felheyt van Rijchilde die prophetersse. Ermegaerd sprac dat Robrecht Graue van Vlaendren worden soude, ende dat hi Vlaendren seere vermeersen ende beteren soude, ende dat van hem souden commen al die Vlaemsche Princhen totter tijt van Antekerste toe. Robrecht int xxij.iaer van sijnder heerscapie siec sijnde, ende ontfangende alle sine sacramenten, so starf hy op sinte Nycasis auent int iaer ons heren.M.xciij.ende was begrauen tsinte pieters te Cassele, in die crocht onder den Choor.



    [¶ Vanden ionghen Robrecht dye Vryese.xij.graue van Vlaendren]

    ¶ Vanden ionghen Robrecht dye Vryese.xij.graue van Vlaendren, die welcke halp Ihrl'm winnen, ende creech sint Ioris lichaem, ende schanct in de kercke van Aquitanien ende maecte den proost van sinte Donaes te Brugghe Cancelier van Vlaendren.

¶ Dat.xvij.Capittel.

    
{== afbeelding 
        	
    ==} {>>afbeelding<<}
    

DIe ionghe Robrecht die Vryese des voorseyde Robrechts sone, hi was de.xij.graue van vlaendren, ende hi hadde te wijue Clemencie, dochtere vanden edelen prinche ende Graue van Bourgoengnen, die men hiet die Testabaerdich. Ende bi haer hadde hi.ij.sonen, als den edelen Boudin toegenaemt Aptkin, ende Willem, die wel ionc starf, ende hi was begrauen te.s.Maertens Typre. Dese Robrecht was met Godeuaert van Bilgoen te Sardenay in Anthiochien daer vele Ammiralen waren verslegen Ende hi halp beclemmen die heylige stede van Ihrl'm met Godeuaert van Bilgoen, ende halp Ihrl'm winnen, ende als hi weder keerde huut Syrien te Vlaenderwaerts commende hi ghecreech tlichaem van sint Ioris, dwelcke hi gaf in aquitanensi ecclesia Ende eens teenen tijden so meende hi te Parijs te rijdene, ende commende by Dampiere Martijn, viel van sinen peerde, ende hi wordt seere gequetst, so dat hy cortelinge daer naer starf. En hi was gheuoert in tcloostre van.s.vedast te Atrecht, ende daer begrauen int iaer.xic.ende.xi. Nota, als hi voer in Suryen, hi ordonneerde dat den proost van sinte Donaes te Brugghe soude sijn Cancellier van Vlaendren ende draghen den Seghele vanden Graue van Vlaendren.




{==xvi.v==} {>>pagina-aanduiding<<}

¶ Van Boudin des Ionghen Robrechts Svriesensseyde.den.xiij.Graue die ghenaemt was Graefhabkin, de welcke grote iustitie dede.


¶ Dat.xviij.Capittel.

    
{== afbeelding 
        	
    ==} {>>afbeelding<<}
    

DIe edele rudder Boudin, des ionghen Robrechts Svriesenseyde in edelhede, in fayte van wapenen, in iusticie te doene. Ende in gherechticheden en was hy niet mindre dan sijn vadere, oft Robrecht die Vryese dhoude sijne grootheere. Dese Boudin habkin hadde te wijue des Grauen Alexius van Bartaengnen dochter, maer omme dat si onderlinge maeghscip waren. Die Paeus Passcharis deidtse scheeden, want het aldus gherecisteert was vanden Paeus, dat Constancia die Coninghinne van Vranckerijcke des Conincx Robrechts wijf.Ende Ermegard die Graefnede van Auerne waren twee ghesusteren, vander Coninghinne Constantia, quam Edelia Graefnede van Vlaendren des houden Robrechts Tsvriesen moedre, ende van Ermegaerde quam ooc een andre dochter, heetende oock Ermegaerde, Graefnede van Champaengnen van Edelia der coninginnen dochter Graefnede van Vlaendren quam die ionghe Robrecht die Vryese. Ende van Ermegaerde van Champaengnen quam Berta die Graefnede van Montfoort. Ende van Robrecht dye Vriese die ionghe so quam Boudin habkin. Ende van Berte quam Abisis graefnede van Nantes in Bretaengnen. Ende van Abisis so quam die Graue van Allein, vanden welcken dat Boudin habkin hadde die dochtere Ende aldus metsgaders dat si maechscip waren, so moesten si van malcanderen scheeden. Dese Boudin was dye.xiiij.Graue in Vlaendren. Die wijle dat die ionge Robrecht die Vriese sijn vadre was te Anthiocien, ende in Suryen te Iherusalem, ende te Sardenay. Alle die in Vlaendren officien hadden, als Saliuus, Scouteetenen, ende des heeren knapen, sy waren fel ende onghenadich den ghemeenen volcke. Ende sonderlinghe den cooplieden. Die knapen ende dienlinghen vanden heeren si waren straetroouers vertasserers ende moordenaers, waer by dat in Vlaendren gheen neeringhe en was, want hier bi alle cooplieden Vlaendren schuweden. Dit vernam Boudin hapkin ende dede vele schoone boomen vellen, ende ouer al vele galghen maken. Ende dede ghebieden, so wye hem wist te beclaghene van eenighen officiers ofte dienlinghen dat ment hem soude te kennen gheuen, men soude hemlieden goet recht doen. Ende wat hemlieden ghenomen ware, men soudt hemlieden doen weder gheuen, die clachten quamender so ontallicke vele dat een wonder ende iammer om hooren was. Item in eene thoroutmarct so warender te Brugghe inde steenstrate ghelogiert, ten huyse ten slotele vp ten noene cooplieden, oosterlinghen, Lapidarizen. Ende si wouden naer die noene rijden omme tsnauents te wesene te Thorout ter marct. Ende aldaer in die selue herberghe was ghelogiert mijn heere Heindric van Caloo met.ix.ander mannen van edelder gheboorten, ende met huerlieden knapen Die cooplieden sonden heurlieder knapen alle wech tote.ij.die welcke van hemlieden last hadden om voren te rijdene, om spijse te doene bereedene yeghen snauens daer si te Thourout logieren souden. Ende den seluen riddere seyde den seluen knapen dat si

{==xvij.r==} {>>pagina-aanduiding<<}

inder ghelijcke voor hemlieden ook spijse souden doen bereeden als eenen haluen wederbuuc ende vijf kyekenen, want si daer ooc tsnauens meenden te wesene. Des achternoens ten drien heuren dye cooplieden hiesschen den weerdt huer lieder bygordel metten gelde, dwelck die weerdinne besteit hadde, ende daer toe een lederen sack met precieusen steenen Al dit merckende die selue heyndric met alle sinen gheselschepe, si daden alle huer peerden sadelen ende reden achter die cooplieden al schoonekins. Mer als si quamen byder leepe, so reden die edele sterckelic achter, so dat si die cooplieden achterhaelden ende omrijnghdense, ende vermoordense, ende worden ghesleypt in eenen busch. Mer Heindric quam te Thorout, ende men gaf die sweerden die werdinne te bewaerne, ende den sack metten ghesteenten ende dat bygordele metten ghelde dat hi den seluen cooplieden gherooft hadde. Die spijse was bereet, si wilden gaen eten, ende die knapen vanden Oosterlingen vraeghden naer haer lieder meesters. Die edele seyden, si en wistender niet of. Alst doncker begonst te sine, doe quam dye mare in Thorout datter drie cooplieden vermoort waren byder leepe Ende als dat hoorden die twee knapen die dye spijse hadden ghedaen bereeden, si sijn darwaert ghegaen, ende vonden hare meesters daer liggende vermoordt. Boudin hapkin was als doe te Wijnghendale, int casteel dat sijn grootheer die houde Robrecht die Vriese dede maken, ende hoorde ooc die mare datter drie cooplieden vermoordt waren by der leepe. Die graue Boudin liet sijn auent maeltijt staen ende quam te Thorout ende vraeghde naer die knapen vanden voorseyde cooplieden, waer si ghelogiert waren. Ende den prinche commende byden knapen, hy vraechde wat coopmanscap dat hare meesters hadden. Si hadden seyden si, deen een Scrijnkin met precieuse steenen, ende een bygordel met ghelde dander, ende die derde hadde een tassche vul guldens. Dye Graue vraechde voordt den knapen of si yement hadden ghehadt in huer lieder geselschap. Si seyden anders niement dan edele mannen met huerlieder ghesinde, die gelogiert waren in die selue herberghe, ende si baden dat wi spijse souden doen bereeden te haren behouf, twelcke wi deden. Ende sitten hier noch en soupperen. Doen dede die Graue commen die werdinne ende vraeghde haer wat haer die Ridders hadden ghegheuen te verwaerne, ende te bestedene. Sy seyde, het lach in hare scrijne, ende en wiste niet wattet was. Die Graue Boudin leede met hem beede die knapen vanden cooplieden, ende hi ghinc besien dye scrijne, ende men vandt die precieuse steenen ende tbygordel, ende die graue ginc achterwaert in die camere, daer mer Heindric van Caloo sadt met sinen gheselscepe, ende vraechde waer omme si te Thorout commen waren. Si seyden om sommighe dijnghen te coopene die hemlieden van noode waren. Hy deidse alle gadere vanghen, ende des anderen daechs naer dat dye Graue messe hadde ghehoort beual den cooplieden die te Thorout waren dat si commen souden te Wijnghendale int Casteel. Daer dede die Graue Boudin mer Heindric van Caloo ende sinen.x.edele medeghesellen staen vp die principaelste tafle vander sale, omme dat si edele waren, ende reepen ouer die balcke worpen, ende dat elk hem seluen binden soude dat strec aen den hals of men soudt hem doen doen, dit gedaen elc tstrec aen den hals hebbende, dye Graue stack met sinen voeten een scraghe omme, ende die tafel viel ter eerden, ende dede elck trecken die voeten nederwaert omme dat si te eer verworgen souden. Dese iusticie gedaen sijnde, hy seyde den cooplieden dat si Vlaendre vysenteren wilden, ende dat elc claghede sine scade, wie hemlieden vertasseert hadde of gherooft, men soude hemlieden die schade vprechten of iusticie daer ouer doen. Item men gaf den twee knapen vanden cooplieden brieuen van des Grauen weghe dat si souden doen commen eeneghe aeldijnghers met lieden van ghelooflicheyt, men soude hemlieden restitueren haer lieder goedt dat gherooft, ende byder doot van huer lieder maechschip hemlieden verstorven ende toecommen was. Item Boudin te Brugghe sijnde, hoorde clachte van eender weduwe, dye haren meestere schuldich was van pachte, wel.xvi.Royalen, sy hadde twee vette coeyen, dye meende sy te vercoopenne, maer een Ionckheere van Oorscamp, dye cochtse sonder gheldt te betalene, soe moeste sy al thare vercoopen dat sy hadde, nochtanne

{==xvij.v==} {>>pagina-aanduiding<<}

was si gheuanghen, ende men moestese verboorghen, ende en conste hueren credituer niet vuldoen metsgaders dat huer den voorseyde ioncheere niet betaelt en hadde van hueren coeyen. Ende als dye Prinche dit hoorde, hy stondt voor eens varwers huys ende ontboodt den ioncheere van Oorscamp, hi quam ghereden totten Graue Boudin hapkin, voor des varwers huys. Dye prinche beual daer soubijt datmen den ioncheere van Oorscamp met leersen ende met spooren inden siedende varwers kethele worpen soude, hi voer van steden te steden, van heerlicheden te heerlicheden ende hoorde selue alle clachten, hi dede tmeestedeel der Officiers hanghen aen galghen, ende den dienlijnghen vanden ioncheeren die de lieden roofden ende vertasseirden 
Item dese Boudin als hi bi goeder iusticien Vlaendren ghesuuert hadde, ter bede vanden coninc van Vranckerijcke sinen here ende sinen naer neue, so orlooghde hy yeghen den Coninc van Inghelandt ghenaemt Heynric. Ende Boudin Apkin maecte den coninc van Ingelandt ende die sine so vele te doene, ende hi dede hem vele schimps ende moeyenesse omme datsi gheuanghen hadden den Hertoghe van Normandyen, ende hadden ghecreghen de stede van Rowaen datse nauwe hadden broodt te etene. Maer het gheuiel bi auentueren, dat Boudin Apkin van eenen Bortoen ghequetst wordt met eender schote die welcke wonde festuleirte Ende in Noumandyen.ix.maenden siec sijnde, dede hem voeren te Vlaenderwaert. Ende comende te Roeselare, so wordt hy ghesleghen van der popelsye. Ende doen dochte hem dat hi niet meer man was om wapene te draghene, ofte achterlande te rijdene, om elcken mensche recht ende vonnesse te wijsene. Ende ten seluen tijden, so quam bi auentueren tot hem sijn rechtsweere Kaerle sinte Cauwerts sone des conincx van Denemercken, die welcke Kaerle hy hadde bi Adelye de houdste dochtre vanden houden Robrecht die vryese, dese Kaerle quam metten galleyen van Alexandryen, ende hi hadde gheweest te Iherusalem. Ende quam om te vysenteirne sinen rechtsweer Boudin Apkin, die welcke hy aldoe noyt en hadde ghesien. Ende die Graue was alte blijde van sijnder comste. Item aldaer so om boodt den graue Boudin Apkin by hem den Abt van sinte Bertins. Ende gaf hem eeuwelic ende eruelic die heerscappye van Poperijnge tot sijns cloosters behouf, ende hy deidtse mortalizeren. Ende daer naer gaf hi ouer sinen neue Kaerle dat landt van Vlaendren. Als sijn gherechte ende naeste hoir, ende dede hem moninc cleeden te sinte Bertins. Ende als hy ontrent.xi.maenden moninc geweest hadde, doen sloot, sijn loopende festele, ende wordt weder ghesleghen vander popelsye vp den xv.dach van hooymaent. Ende die heleghe olye ghenomen hebbende, verschiet van deser werelt. Anno domini.xic.ende.xviij. Ende wiert begrauen te sinte Bertins met groter weerdicheyt by sine voorouders, ende doe nam properlic ouere Kaerle sinte Cauwerts sone, dat graefschap van Vlaendren, Als gherechtich hoir van dien.



    [¶ Van den goeden Graue Kaerle]

    ¶ Van den goeden Graue Kaerle, sint Cauwerts sone, tsconincx van Denemercke, den.xiiij.Graue, dye welcke eene halue Canesye stichte tonseyde vrauwen binnen Brugge, ende wardt vp eenen vrydach binnen sinte Donaes kercke te Brugghe vermoort.

¶ Dat.xix.Capittel.

    
{== afbeelding 
        	
    ==} {>>afbeelding<<}
    


{==xviij.r==} {>>pagina-aanduiding<<}

DIe heleghe ende gherechteghe Kaerle sint cauwerts sone tsconincx van Denemercke was die xiiij.Graue in Vlaendren. Als hi in Vlaendren ontfanghen was, hi ghinck sint Omaers, ende ontboodt sine edele ende sine leenhouders, ende hy hielt aldaer een costelic hof van groter chierlicheyt. Ende midts dat hi verhoorde dat te auennes int casteel vele roouers waren,Ende Hughe de auennes dye Casteleyn was, ende hilt tcasteel van Saintpol. Men roofde alle dye lieden die daer leden, ende men vermoordese. Ende daer omme beual dye goede Graue Kaerle, dat sine Edele ende sine Leenhouders hem volghen souden te Saintpol, omme dat Casteel, ende andre Roofhuysen te destrueirne, gelijc Auennes ende meer andre. Ende hy deidtse alle breken ende destrueren, ende hi iusticierde die Roouers ende Moordenaers die seer sterck waren, ende hi suuerde Tlandt so datmer vry mochte gaen ende keeren, dyt verhorende die coninc van Vranckerijcke, dat sijn neue Boudin Apkin ghestoruen was, ende dat Kaerle sijn ander sweer weer eruelic hoir was, ende landtsheere van Vlaendren. Ende dat hi tlandt ende die weghen ghesuuert hadde vanden Roouers, so ontboodt hy Kaerle dat hy te Parijs quame, ende hem manschap dade van den Graefschepe van vlaendren Dit ghedaen ende blijdelic van den coninc Lodewijc ontfanghen sijnde, quam weder te Vlaenderwaert, ende daer commende vandt Clementie Boudin Apkins moedre met eenen grooten heyrcrachte van pycarden, die welcke wilde selue Vlaendren huer leuen lanc regieren, ende meende Kaerlen te veriaeghene. Ende oorloghede met vrienden ende met maghen yeghens kaerle, ende omme dat die van Oudenaerde, huer nyet en wilden ontfanghen, als Landtsvrauwe, so ghecreech si bi crachte Oudenaerde, ende roouede dye Stede ende slouch die lieden doot, ende dede die Stede verbarnen, hare hulpers waren, die Graue van mons ende van Saintpol, die Graue van Hesdijn, die Here van Couchy, van Arien, van Beunen, ende van Condeyt, ende vele andere, die Oudenaerde hielpen verbarnen ende beroouen, ende veil quaets daden in Vlaendren. Dye goede Kaerle met sijnder wijsheyt ende vromicheyt, hi ginc te Hesdijn, te Beunen, te Couchy, te sint Venants hi selgierde alle die fortressen, ende brac die mueren, en dede die vesten vullen, maer hy en stichte gheenen brandt. Aldus verwan hy sine vianden, die sommege waren gheuangen, ende sommeghe doot geslegen sommege die vloden, die sommeghe begheerden pays, ende Karels vrientscepe. Ende die pays begheerden, die verghaft hi hemlieden gheerne om die minne gods. Kaerle aldus sine vyanden verwonnen hebbende, gouuerneerde hi bedt dan.vi.iaer vlaendren in groten payse, hi was seere deuoot gode, den aermen lyberael ende milde, ende van elcken bemint, den kercken begiftelic, ende den quaden stuer ende fel in sinen tijden die Nonnen die in sinte Benifacius kercke woenden te Brugghe dat nv onser vrouwen kercke heet, hi dede die Nonnen translateren ten houe in hoedeghem Ende hy dede onse vrauwen kercken meersen, ende stelder inne eene halue canesye, in dat.vij.iaer sijnder heerscappie, so wasser eenen groten dieren tijt al Vranckerijck duere, ende ook in vlaendren so dat vele armer lieden van hongher storuen waer om dat die goede graue maecte eenen poorter van Brugge gheheeten Tammaert sijn aelmoesenier, beuelende hem dat hi alle dage soude gheuen elcken aermen mensche een broodt het gheuiel dat Kaerle hadde te doene Typre vp eenen vrydach ende voor de noen wasser ghedeelt in dye presencie van den graue.K.bi tammaerdt sinen aelmoesenier bet dan.viijc.brooden. Item die graue.K.beual Tammaerde dat hy alle vrydage gheuen soude.xiij.aerme lieden elc een cleet, ende een hemde, ende een paer scoens. Item alle vrydage vastede hi te biere ende te brode, ten ware dattet eenege sonderlinghe geest gheweest hadde. Item alle vrydage, so drouch hi eene haren scilicie naest sinen lijue, ende hi sliep al gecleedt ende hi ghinc alle vrydaghe wullen, ende baervoet ter kerckenwaert, ende hi en schiet vander kercken nyet ten was hooge noene. Ende hi ghinc alle vrydaghe lanc gecleedt, om datmen sine bloote voeten niet sien en soude Ende hi hadde dan aen eenen haesac gegort met selueren penningen, die hy den armen gaf, die yegen hem om aelmoesen quaemen, Het gheuiel dat om den dieren tijt vanden coorne die in Vlaendre was, ende ook al vranckerijcke duere, so dat die oosterlingen broch

{==xviij.v==} {>>pagina-aanduiding<<}

ten vele schepen met coorne, dit vernemende mer Lambrecht van straten ende Bertolf sijn broedre, die proost was van sinte Donaes. Ende Bosschaert van straten, si cochten al dat coorne om seere cleenen prijs yeghen die oosterlingen. Ende si cochtent ooc te Coukelare, ende te Lisseweghe, ende allen die thienden bye den Cloostre van sinte Pieters te Ghendt, sinte Bertins, sinte Omaers, en sinte Winnocxberghe toe behoorden. Ende si leydent al in hueren schueren, ende vp hueren graenders. Ende vercochten huer cooren seer diere nae haren wille, so dat die aerme niet ghestaet en waren om cooren te coopene. Tvolck starf van benoedicheden ende van honghere, dat gheroup vanden ghemeenen ende oock vanden aermen quam in die ooren vanden goedertieren Kaerle, dat dese Bertolf van der straten, die proost van sinte Donaes, ende Lambrecht vander straten sone, dat si hadden vele schueren ende graenders vul corens, maer si wildender alte vele ghelts of hebben. Ende daer omme beual die Graue Tammaerde, dat hi ondersoucken soude, of dye proosten mer Lambrecht sijn broeder so vele corens hadden als dye mare liep, ende oft also ware, dit ondersocht sijnde, men vandt datsi vele corens hadden. Ende daer omme beual die Graue Kaerle dat die proost ende Lambrecht sijn broeder eygens hem soude commen spreken. Die proost ende mer lambrecht commende, dye Graue sprac, segghende tes groot iammere dat ghi heer proost, so vele coorens hebt, ende so grooten coop. Ende ghi laet vlaendren bederuen van honghere, doe swoer dye proost, hi en hadde niet coorens ghenoech vi.weken om hem ende sijn ghesinne te voeden metsgaders sine cannonicken. Ende heer lambrecht van straten sprac ooc die graue Kaerle toe seggende van ghelijcken dat hy nauw coorens ghenouch en hadde, om een maendt bi te leuene. Die goede graue Kaerle sprac datmen soude voorsien omme den proost om die cannonicken ende huer lieder ghesinde. Ende der ghelijcke ooc omme heere lambrecht ende ooc sijn ghesinde om een half iaer lanc gheduerende, ende daer mede soude elc ghepaeyt wesen. Doe beual die graue Kaerle datmen alle die schamele lieden, dat coorne soude gheuen, ten minsten prijse. Ende die gheen ghelt en hadden, men soudt hemlieden gheuen om gods wille, want daer was corens ghenouch omme te sustineirne Brugghe twee iaer lanc gheduerende. Alle menschen quamen om coorne, om daer by te leuene, dye sommeghe omme een iaere, die sommeghe om een half iaer. Ende men onfinckere een ouerdadich ghelt van den voornoemden coorne datter vercocht was, nochtan so bleeffer corens ghenouch omme die Canesye mede te voedene, ende mer Lambrecht met sinen huysghesinne een iaer lanc gheduerende. Ende die goede Graue Kaerle, siende dat groot goedt datmen vanden coorne ontfanghen hadde, hi ontboodt den Proost Bertolf, ende sijn broedere heer Lambrecht van Straten, ende begonste hemleeden schoffierichlick toe te sprekene, ende seyde hemlieden dat sy onghenadighe wouckenaers waren, ende nyet weerdich en waren officieren te sine, ende dat si waren als onnutte vermalendijde ende verwaten lieden, ende weerdich hunt allen goeden gheselschepe versteken te sine, ende huut allen goeden steden, als valsche lueghenaers, sueraers, ende onprofijtelicke allen goeden kersten menschen. Niet te min, ghi seyt dat ghi nauwelijc coren hadt om hu ende huwe Cannonicken.vi.weken by te leuene, ende ghi Lambrecht om een maent. Weet dat ic u corens ghenouch ghelaten hebbe, bet dan om een iaer bi te leuene, ende daer is vele ghelts of ontfanghen. Ende die Graue seyde, tammaerde dat hy hemlieden dat ghelt soude ouer gheuen. Ende die proost sprac sinen broeder onweerdelic toe, seggende ende hem beuelende dat hijt nyet en name. Doen beual dye Graue Kaerle datmen al tgheldt soude deelen den aermen om gods wille. Bosschaert van Straten Lambrechts sone dyt verhoorende vanden Proost sinen oom dat die Graue hem so schimpelick toe ghesproken hadde, ende oock sinen vadre midts dat tammaerdt gewroucht hadde vanden coorne. Daer omme so seyde Bosscaert totten Proost sinen oom. Mijn vader heift in Oorscamp een huuthof ende een groot bogaert, streckende aen Tammaerdts eestre. Ic sal die palen verstellen vanden landt ghesceede ende hem ontrecken dat landtsceedt van sinen eestre, ende stellen die palen tot voor

{==xix.r==} {>>pagina-aanduiding<<}

die poorte van sinen eestre, ende also sullen wi hem ofwinnen sijn eestre, ende aldus so moghen wi ons wat wreken ouer hem. Ende aldus biden rade vanden proost, Bertolf ende van Lambrecht Bosscaerts vadre, soe verstelde Bosscaert die palen, want het gheuiel in die keerse tijt ontrent sint ians dach midsomers, dat mer Lambrechts van straten mistlieden, die poorte van Tammaerdts eestre opene vonden, ende byden beuele van Bosscaert, so pluckeden si of alle die rijpe keersen Ende die pachter van Tammaerts eestre waerts gheware, ende hi wilde die keersen nemen, ende beletten datmense niet wech dragen en soude, waer bi dat dye pachtre wiert met vuysten gesleghen, ende onder die voeten ghetorden. Ende Bosscaert met sijns vaders knapen droughen die keersen tsint Donaes in die proostye, seggende den proost die geuaernesse Die pachtre claechdet den graue K.ende Tammaerde sinen meistre die schade van sine fruyte, ende sinen quetsuere Ende men ontboot Lambrecht, ende sinen sone Bosscaert, maer hy en wilde totten graue nyet commen, maer des ander daechs dede mer Lambrecht ende sijn sone bosscaert Tammaerdts poorte vellen, ende omme worpen ter nedre. Het gebuerde noch in die prume tijt dat Bosscaerts van straten knapen quamen in Tammaerdts eestre, ende si schudden alle die prumen of die si daer vonden. Het wordt Tammaerde gheclaecht, maer hi ghedoochdet want hi moeste metten graue kaerle varen in pycaerdye, ende daer omme belaste hi sommeghe van sinen lieden, die wijle dat hi metten graue huyt soude sijn, dat si dat casteelkin van sinen eestre wel bewaren souden. Ende waert dat si meer quamen int eestere, omme smeerpeeren, ofte om eenich ander fruyt te nemenne, dat mense met crachte wederstaen soude. Binnender tijt dat Hertoge Kaerle in pycaerdyen was, daer hy ooc here of was.Ende Tammaert sijn aelmoesenier was ooc met hem, so gebuerdet vp alder dach in pietmaent, Lambrecht ende sijn sone Bosscaert beuelen al huerlieder knapen, dat si alle dat fruyt of doen souden, dat in Tammaerts eestre was. Die knapen in teester commende, den pachter quam te Brugghe, ende claeghder Tammaerdts oom, want Tammaert metten prinche in Pycardyen was, ende daer omme Tammaerts oom sende.xx.vrome ghesellen ten eestre waert, ende daer wordemen vechtende, so dat bosschaerts knapen alle ghewondt waren, ende seere gequetst. Deen hadde den voet of, ende dander die vuyst of ghesleghen, die derde den aerm bi naest of, so dat men Bosschaerts knapen moeste te Brugghe voeren. Als dyt vernam mer Lambrecht van straten ende Bosscaert sijn sone, si ghinghen ten eestre waert met groter macht, ende dede alle die boomen vellen, ende tcasteelkin vanden gronde vpwaert omme werpen. Als daer dat gedaen was, si keerden weder omme in Brugghe, ende quamen in Tammaerdts huys, ende sloughen doot Tammaerdts oom, ende Tammaerdts dochtre, dye beurucht was, dye was so ghewont dat die vrucht bedarf, ende si starf corts daer naer. Omtrent midwinter, die graue Kaerle quam te Brugghe, ende Tammaerdt was seere bedruct om sijn oom ende om sijne dochtre, dat si so iammerlicke gedoot waren, ende omme sine vaderlicke erue, die so gheselgiert was. Het was den graue geclaecht, ende alle dingen waren ondersocht, van beeden partyen, ende si bleuens ten segghene vanden graue Kaerle, die welcke seyde, so dat Bosscaert bleef in dye schade, ende in die schande, want hy moest vprechten die schade vanden frute, ende vanden boomen, oft die weerde daer ouer betalen. Ende hy moest doen maken, die poorte, die huysen ende tcasteelkin, beter dant te voren was. Ende eenen somme van penninghe gheuen alle iare, tot dat die boomen also groot waren, als si waren, eer si twist namen yeghen malcandre. Ende Bosscaert soude seggen dat hem leedt ware, dat hy dye palen valschelijck hadde doen verstellen, ende van alle sticken die daer te voren gheschiet waren. Ende oock beual hy hem alle die schade binnen eenen iare vp te rechtene. Het gheuiel op den.xiij.dach dattet wel gheurosen was, ende daer vp wat ghesneeut, vp die maeltijt als dye Graue Kaerle te Brugghe was, ende soude gaen eten vander noene, doen quam den abt van sinte Bertins moede in ghegaen, ende al beclact voor den Graue Kaerle, ende seyde die benedixie. Die Graue seere verwondert, vraechde hem wat hi te Brugge sonderlincx te doen hadde, aldus commende int therte

{==xix.v==} {>>pagina-aanduiding<<}

vanden wijntre, ende sulcke pijnen ende moeyenesse hem seluen dede, haddi in sijn clooster gheweest, hi en hadde so beslapt niet gheweest, noch so moede, ende ghy en sijt hier niet gecommen sonder cost, twaer beter hadt ghy bi huwen monicken ghebleuen, ende dese hoochtijt niet verswymt, ende hadt huwe monicken met desen coste gherecreeirt. Doen sprac dien abt, gheduchte here ende prinche wilt weten dat Bosscaert van straten, heift ons beloeft ouer drie iaer onse thienden te bewarene van Couckelare, ende van Lisseweghe, ende bi Houdenburch, ende wi en connen van hem noch van sinen vader niet ghecrijghen. Item van ten ghiften van huwen weerden neue, die weerdighe edele prinche Boudin apkin van salegher memorie, wi en ontfanghen niet. Die goede Kaerle worde seere verstoort ende seere gram, ende hem verwonderde seere, maer hi temperde si gramscap om dye weerdichede vander feeste, ende van sinen edelen, dye te sinen houe waren, maer hi en mochte niet eten van groter gramschap. Maer hi ontboot den proost Bertolf, als dat hi niet laten en soude, hi en quame ter maeltijt vanden Graue Ende dye proost commende, maer seere spade. Die Graue vermaecte diueersche officien ter seluer maeltijt, ende gafse den ghenen dye ter maeltijt waren. Ende die prinche beual den abt, dat hy soude segghen voor den proost, ende voor hem allen dye daer waren, waer omme dat hi so inden fellen winter te Brugge ghecommen was. Hy beclaechde hem aldaer ouer Lambrecht van straten, ende van Bosscaert sinen sone, dat si hem drie iaren die thienden onthouden hadden, sonder betalen. Doen sprac die goede Kaerle. O cancellier ende heer proost wat segdy hier toe, ende wat raedijs. Die proost wordt seere beschaemt, om die schandelicke saken van sinen broedre mer Lambrecht, ende sinen neue Bosscaert, daer omme dat hi aldaer ontboden was. Ende men hilt dese princhelicken feeste in Tsprinchen hof met vele heeren en schiltknapen, dye ter feesten ghenoodt waren, maer mer Lambrecht van straten, noch gheen van siden kindren, noch nyement van al sinen gheslachte en wasser ghenoodt, noch geroupen ter voorseyde feeste, noch vanden officien diere vermaect waren, men sprac niet aen den proost. Niet yeghen staende, dat hi nochtans cancellier was als noch, recht ofmen sijns niet gheachten hadde. Dit merckende die proost, datmen sijns niet en achtede, trac huyter princhelicker sale seere verstoort. Die graue dye sprack. Hoort Bertolf, ic beuele hu dat ghi den abt ende sijnder abdyen doet vernoughen, binnen viij.daghen, so dat ick nyet meer clachte en hoore, op die verboerte van huwen seghele vanden Cancellier, ende ooc vp die verbuerte van al den goeden van huwen broeder, ende van Bosscaert, gheconfijskiert ende tmijnder tafele gheleyt te sijne, als verbeurt goet. Den Proost wech gaende, hi seydet sinen broeder Lambrecht. Ende si droughen ouer een, dat sy souden te sinte Maertens messe typre gaen, ende ontbieden alle huerlieden vrienden ende maghen, omme bystandicheyt, want si meenden den goeden graue Kaerle te doodene, aengesien dat hi noch vader, noch moeder, suster noch broeder, oom noch neue hier in vlaendren en hadde, noch eeneghen maech, dye sine doot wreken soude. Aldus meende si sterck ghenouch te wesene. Item vp sinte Vincentius dach, Bertolf die proost, ende mer Lambrecht van straten, ende alle sine kijndren, ende met vele rechtsweers, mer Guyot van steenvoorden, ende vele andere vergadert zijnde, so was ouer een ghedreghen, als die graue Kaerle soude te Brugge sijn, midts dat hy des vrydaechs nuchtens, bi costumen tijlicke ghinck tsinte Donaes, vp die vaute bouen den choor, in sine deuocie. Ende hy ghinc dan met eenen langhen keerle totter eerden, om te bedeckene sine voeten, want hi tsvrydaechs altijt baerbeens, ende baeruoets ghinc, hoorende daer eene messe of twee. Ende plach daer vp die vaulte altijt te blijuen totter hoogher noene, ende dat alden dienst ghedaen was. Ende aldus die ordonancie ende raet, die Bertolf den Proost ende sine vrienden Typre, tsinte Maertins hilden, was dat Bosscaert vander Straten, ende sine broeders ende daer toe vele vrome ionghe ghesellen van huerlieder gheslachte, als Willen, Wyntrij, Werrin ende Ysaac, dese souden alle te Brugghe liggen, in huerlieder sheren ooms huys.s.Donaes, in die proostie, ende svrydaechs nuchtens souden si wesen vp die vaute, bouen den choor, om te bespien wanneer die graue.K.

{==xx.r==} {>>pagina-aanduiding<<}

soude commen sinte Donaes. Ende bouen der vauten sijnde, si soudene doodt slaen. Des dijscendaechs vp den vastenauent, die welcke quam in tlaetste van sporcle. Doe quam die goede graue.K.te Brugghe, ende tsvrindaechs daer naer, twelcke was den derden dach van Maerte. Die goede graue Kaerle quam alleene baeruoets gaende van sinen houe tot sinte Donaes snuchtens seere tijlicke met eenen langen keerle seer deuotilic, ende hi hadde gegort sinen haessac met selueren penninghen, die hi by costumen om gode plach te gheuene, ende op dyen voorseyde vrydach tijlicke ghinc hi bouen der vaulte sine bedinghe lesende, also hy ghewoone was. Ende als sijn capellaen soude misse lesen, so quam daer een aerm wijf biddende om aelmoesene totten voorseyde Graue, ende hi sine rechter hant stekende in sinen haessac, meenende der aermer vrauwe om Gods wille te gheuene. Doe quam bosscaert vander strate met sinen broeders ende met sinen magen, ende slougen den graue sine rechter hant af, daer hi der vrauwe een aelmoesen mede ghegeuene soude hebben. Ende bouen dien so cloofde hy hem sijn hooft in tween ende vermoordene al daer hi knielde in sijn deuocie. Ende die arme vrauwe ontfangen hebbende den penninc, so liep si wter kercken, roepende wachaermen, men vermoort daer bouen den Graue Kaerle. Ende die wethouders vander stede worden die sake vernemende, ende also dat si inden burch quamen, so slouchmen se doot, ende ooc den goede Tammaerdt, die aelmoesenier was vanden graue Kaerle. Ende Bosscaerdt ende alle sine ghesellen namen Tammaerdts goet, ende daer naer ghinghen si in tsprinchen hof, en slougen al Tsgrauen gesinde doot, ende namen al des princhen yuweelen, ende brochtense in die Proostye. Die graue lach in die kercke van sinte donaes tot tsondaechs naer der noene. Ende sommege personen namen bedectelicke cleederkins, ende nettense int bloedt vanden Graue, ende ghenasen vander cortsen ende van meer andere siecten, mer niemant en dorste bewaren, want Bosscaerdt ende sine mede gesellen beletten dattene nyement wech draghen noch begrauen en mochte. Dese mare van dese onredelicker moort, liep al Vlaender duere, ende Brabant Henegauwe, Artoys, ende over alle diueersche landen, ende hoe si waren in groter menichte die dit fayt gedaen hadden, huyten welcken groot volck quam te Brugghe waerts. Ende daer omme Lambrecht van straten, Bosscaert ende Willen sijn sonen, Inghelram van eessene Wijntry, Ysaack, ende alle huere medepleghers, si vloden inden burch, ende hilden den steen, tghyselhuys sinte Donaes ende die looue, ende si voorsaghen hemlieden van prouanchen genouch omme.iijc.gesellen een iaer lanc bi te leuene. Doen quam dye abt van sinte pieters, mer Seruaes van praet, mer Boudin van Ghendt, mer Hellin van Bouchoute, mer Diederick van Dixmude, mer Rijckquaert vander Beerst, ende sine broeders quamen met machte te Brugge, ende deden dat lichaem van den prinche ter eerden doen te sinte Christoffels kercke, ende beleyden mer Lambrecht van Straten ende sine medeghesellen bedt dat een maent lanc. Willem van Looburch graue van Ypre verhorende die doodt van sinen neue den goeden graue.K.quam te Brugge, ondersouckende tfayt, ende dat occusoen, waarom dat hi vermoort was. Hi dede senden om sine mannen ende alle die hem wel wilden, ende dede belegghen den burch, ende dye wel waken ende bewaren, so dat mer Lambrecht ende sijn gheselschap hem nyet huyt stelen en souden. Ende Willem van Loo ghinc te Ghendt, Typre, te Cassele, vernieuwende die officiers, ende horende die rekeninghen. Item hi quam weder te Brugge, vermakende die wet, want die scepenen waren meestendeel doot gesleghen van Bosscaert van straten. Ende men hilt al Vlaender duere Willem van Loo ouer Graue, ende alle gheboden ende commandementen dede men huyt sijnder name. Item sdaechs naer dat die voorseyde graue aldus vermoordt was, dat was Tsaterdaechs, vele menschen namen haer cleedren of doucxkins, ende nettense in sijn bloedt, iae trocken haer huyt sinen baerde, ende huyt sinen hoofde, twelck si hilden al ouer precieuse Relijcquien, ende verdreuen ooc alle quale ende onghesonde. Item in sinte Andries cloostre buten Brugge weunde een mensche, die.xxi.iaren crepel geweest hadde, ende den abt van.s.andries die had dene.viij.iaren gehouden, gespijst ende gecleet om gods wille Ende die crepel voer vp eenen waghen te Brugge tot vp die marct, ende van daer so croop hy te sinte donaes. Die wijle

{==xx.v==} {>>pagina-aanduiding<<}

dat dat dode lichame noch lach inden choor s.Donaes. Ende dat aensichte vanden prinche was bedect met sinen hoede. Dese crepele nam den hoen in sijn hant, ende terstont so wordt hi rechte gaende, of hi noyt crepel geweest en hadde. Ende deis crepels name was Roegekin die toolenare. Ende tvolck dit siende, wilden den lichame vanden graue wech gedregen hebben. Doen quam Bosscaert van straten met sinen sweerde, ende sinen knapen seggende. Laet sien, wie is hi of wie sijnse, diene wreken willen, of diene begrauen sal, ende iougen alle tvolc huten choore, ende huter kercken. Een poorter van Brugghe nam des grauen hoet bedectelicken, ende bewaerdene seer weerdichlik menich iaer, ende als yement hadde hooftsweere, of den reume, oft die cortsen, si quamen tot dien poortre, ende stelden des grauen.K.hoet vp haerlieder hooft, ende terstont genasen si. Nota dat alle die te rune ende te rade waren vander doot vanden goeden.K.dye storuen quade doot eerlange daer naer.hy was.viij.iaer G. van vlaendren, hi was verslegen anno.M.c.ende.xxvij.



        
        
    
    ¶ Van Willem van Loo, burchgraue van Ypre, die welcke dede alle quade doot steruen, die den.G.K.hadden helpen vermoorden.

    

¶ Dat.xx.capittel

    
{== afbeelding 
        	
    ==} {>>afbeelding<<}
    

WIllem van Loo Burchgraue van Ypre, regierde Vlaendren ontrent.ix.weken. Boudin Apkin ende die goede graue Kaerle waren rechtswers, want die houde Robrecht die Vriese hadde twee sonen, Robrecht die vader van Boudin apkin was, ende hadde eenen sone die hiet Phelips. Dese Phelips hadde een dochtre, de welcke was vrauwe van Loo, bi Dixmude, ende si was moedre van willem van Loo. Ende dus so soude willem van Loo met rechte geweest hebben graue van vlaendren. Het gheuiel die wijle dat mer seruaes van praet, ende die andere edele die inden burch waren, ontrent half Maerte, so wonnen si by fortsen tschepen huys. Dit aensiende mer lambrecht, ende de proost van.s.donaes, ende huer lieder suster kinderen, Wijtry ende Werrijn, Willem ende Ysaac, si auentuerden hemlieden by donckere nachte, ende daelden van.s.Donaes kercke, in de plaetse maubeert, ende si vloon in tcloostre te Watene, Ende ysaac vloot te Teerrenburch, in s.ians abdye, ende gaf den cloostre, alsijn goet ouere ende al sijn erue, ende was aldaer monic gecleet, maer mer Lambrecht van straten wordt bekent ende gearresteirt in Brugghe, eer hi wech conde geraken, ende wort geleet voor mijn here Seruaes van praet, dye welcke ontboodt mer Willem van Loo den Regent van vlaendren, de welcke quam te brugge om mer Lambrecht te iusticierne, de welcke Graue Willem beual datmen mer Lambrecht inden burch vp eenen vleeschbanc binden soude, ende dye handen ende voeten of hauwen soude, ende datmen den lichame slepen soude drie waruen, ront omme den burch, ende van daer ter galghe, ende hem daer aen hanghen Bet dan iijc.personen bouen inden steen, ende bouen vp sinte Donaes Kercke liggende, saghen hueren oom, of neue, ofte heuren meestre so iammerlicken begaet, ende ghemarteriseirt, ende sonderlinge Bosscaert van straten, sinen vader siende also begaet, seide. Och kindren, elc pijne ende poge om sijn beste te doen, onse hoofden sijn alle wech, mijn oom die proost, ende mijn vadre Wijntry, werrijn ende ysaac, ende alle die vrome mannen, ende lambrecht mijns heeren vader is iammerlic gedoot, ende al onse vytaelge stinct ghelijc eender prye, ende ons broot is al vinnich geworden, ende wi en weten niet waer by

{==xxi.r==} {>>pagina-aanduiding<<}

leuen. Vp sinte Benedictus nacht het was een groot mistich weder den.xxi.in maerte bet dan.lxxx.personen metsgaders Bosscaerdt van Straten ende Inghelram van eessene, daelde in die plaetse Maubert hute ende si ontginghen, ende die sommege waren ghecreghen.ende mer Willem van Loo vandt Werrijn ende Wijntry bi Rijssele, ende noch sommege andere, ende hi deidtse setten drie dagen al moedernaeckt int Pellorijn te Rijssele sonder eten ende sonder drincken, maer men wierpse met vorten appelen, ende met meure ende ander vulicheden, ende ten vierden daghe waren si ghesleypt totter galghen, ende daer ghehanghen. Ende een Rudder die hiet mer Herman die quam van Hesdijn te Aryen, ende hi hoorde seggen dat Ysaac monic was te sinte Ians te Terenburch, hi deden heymelicke vanghen, ende hy ontboodt Willem van Loo tot Aryen te commene. Ende hy dede Ysaac seere pijnen, ende hi leedt buten sijnder pijnen, dat hy vp den dach als Hertoghe Kaerle verslegen was, dat hi bet dan.xxv.lieden alleene doot slouch onder schepenen ende van Sprinchen huysgesinne, ende alle nyeuwe officiers. Doe vraechde Willem van Loo Regent van Vlaendren, wie dye principaelste waren in die conspiracie vanden graue Kaerle. Isaac sprac, ic sal hu die waerheit segghen eer dat ic steruen sal. Aldus weit dat mer Guy van Steenvoorde Casteleyn van Cassele metsgaders mijnen oom den Proost wy hilden raedt Typre, mer Inghelram van Eessene Bosscaert van straten met sinen broeders, ende ik Ysaac dat wi in tbeginsel vander vastene als die graue.K.alleen ter kerken soude commen dat wi hem dootslaen souden, ende ooc Tammaerdt sijn aelmoesenier, alsoot gebuert is, twelc nu sonderlinge leedt is, ende ic riedt datmen dye officiers ende schepenen ooc doot slaen soude. Doen vraechde Willem van Loo waer die Proost sijn mochte. Hi seyde, hy meende wel dat hi te Watene was. Doen beual Willem van Loo den prouoost van Aryen, ende den schouteeten datmen Ysaac te peerts steerte slepen soude al dye stede van Aryen duere, ende in elcken houc vander cruusstraten datmenne al moedernaect ouer seere met roeden slaen soude, ende dan vp dye marct van Aryen datmenne daer handen ende voeten of hauwen soude, ende datmen dan met eender coorde onder die ocxelen ghebonden tot der galghen slepen soude, ende daer onthoofden, ende tlichaem sonder hooft onder docxelen ghebonden, so aender galghen hangen soude Willem van Loo die Regent ghinc te watene, maer met groter pijne ende met groten dreeghemente om dat hi die sommeghe souden doen hanghen, ende haerlieder huysen destrueren, ten ware dat si hem seyden, waer die Proost ware. Si lieden veruaert wesende vinghen den Proost, ende gauene ouer Willem van Loo. Die proost gheuanghen sijnde badt Willem van Loo dat hy baeruoets in verlatenesse van sinen sonden mochte gaen tot Ypere lesende sijn deuocie, twelck hem Willem van Loo consenteerde. Ende altemet sprac hi sine biechte yeghen sinen Cappellaen. Maer als die proost Typre quam, nauwelic conste hi vp sine voeten ghestaen, dat si so gheuleghen waren. Willem van Loo nam raedt hoe datmen Bertolf dooden soude. Ende omme dat hy een kerckelick prelaet was, so en wildemen hem niet onthoofden, noch eeneghe leden nemen, maer si vonden in hueren raedt, midts dat hy.ix.mijlen baervoets ghegaen hadde, ende sine voeten ghevleghen waren, datmen hem leuende in een coe huyt naeyen soude. Ende bi nachte wordt hy ghevoerdt van Ypre een mijle varre in eenen busch, ende aldaer leuende met een coorde ghehanghen aen eenen boom, ende ten vierden daghe men vandtene doodt. Doen wordt hy vanden boome ghedaen, ende men begroeffene tsinte Martins Typre int ghewijde, alsoo wordt hi ghepunieert. Item Typre wordt gewrought dat mer Guy van steenvoordt, ende.x.canonicken van sinte Martins waren mede inden raet, hoemen best den graue Kaerle doden soude. Daer omme Willem van Loo dede mer Guy onthoofden, ende.x.canonicken stellen ten eeuweghen kaerkere te watre ende te broode, tot si storuen, waer of die.v.laghen in Sbisschops vanghenesse, te Doornicke, ende dander.v.te Teerenburch Bosscaerdt van Straten die vloodt te Brugghe int clooster vanden Eechoute met sine knapen in eens canonick reguliers camerkin vier daghen lanc, ende namen elc een ouerslop aen, ende deden hem groote crunen scheeren

{==xxi.v==} {>>pagina-aanduiding<<}

of si monicken reguliers gheweest hadden, ende meenden te treckene naer Brabant, omme also te ontcommene. Maer als sy quamen ten veere voor Andtwerpen, in eenen boot sijnde, om ouer te varene, watmen den boot stack of roeyde, hy en wilde niet van cante, omme dat dye quade Bosscaert daer inne was. Dyt siende een man, dye Bosscaert wort bekennende, seyde. Voorwaer die cause dat wi niet voort en meughen, is toecomen huyter horrijble moort die dese Bosscaert bedreuen heeft. Dit verstaende die selue Bosscaert, wordt seere ghescoffiert, ende pijnde hem omme tontcommene, so hi dede, want hi was ten derden daghe te Rijssele, al daer hi drie ooms hadde, van sijnder moeder weghe, als Hughe here vander aleuwe, Bernaert here van Robays, Oliuier here van Banduweys. Ende Bosschaert quam vp die maeltijd vander noenen, daer si alle drie vergadert waren, ende saten ende aten, ende hi by hemlieden sijnde, seyde hoe dat hi meende te treckene in cypers, ende aldaer te blijuen wonende Ende hi quam om oorlof te nemene aen hemlieden biddende oock om eene quantiteyt van pennighen, om in Cypers mede te varene. Sijne drye ooms sonden heymelic om den Baliu, ende om den Casteleyn van Rijssele die welcke quamen, ende vijnghene, ende leyden hem in tcasteel. Ende Willem van Loo wordt al daer ontboden. Daer was Bosscaert.iij.daghen gestelt vp tpellorijn ende worde duerworpen met vorten appelen vanden kijndren, ende met andere vullichede. Ten vierden daghe wordt hy ghesleypt ter galghe waerdt, ende al moedernaeckt ghestelt vp een wiel, ende sijn lijf met heunich, ende met zeeme bestreken, ende boven hem was ghestelt eene yserin traelge, omme dat hem die rauen ende die voghelen niet pecken en souden, maer die vlieghen ende die byen, ende vrselen daden hem veel iammers, want also sadt hi daer, ende bleef leuende, bedt dan.vi.daghen lanc. Eene gheheeten Eueraert, sijn knape, wetende dat sijn meester gheuanghen was, hi liep wech, ende ghinck in Ardanen, daer viel hi in eenen pit, daer hi verdranck. Inghelram van Eessene was gheuloden, ende woonde te Mens vp den Rijn. Ende hi gherochte eens eyghen eenen poorter van Mens woorden te hebbene, ende stac den poorter een wonde inde borst, daer hi of starf, waer omme Inghelram geuanghen wordt, ende was in eenen sack ghesteken, ende also verdroncken in twater vanden Rijne. Item den coninc Lodewijc van Vranckerijcke, dye groote verhoorende vander felle moordaet van sinen neue, den goeden graue Kaerle, die so verradelic gedoodt was, versaemde een groot heercracht, ende hi ontboot Willem van Normandyen, sinen swacelijnc, dat hi met hem trecken woude in Vlaendren, hy soude hem maken Graue van Vlaendren. Die coninc commende ouer Doornicke tot cortrijcke, ende also tot Brugghe, soe vijndt hy in die burch te Brugge al die edele van Vlaendren, die welcke sinte Donaes kercke den steen ende die looue rondt omme beleyt hadden. Ende dye edele die willecomden den coninc, ende seyden die gheuaernesse vanden fayte, ende vander doot van den goeden Kaerle. Ende Willem van Loo vernemende dat dye coninc te Brugge was, quam tot hem, ende willecomdene, ende vertelde hem hoe hi die sommeghe gheiusticiert hadde ende hy leyde den coninck voor oghen, hoe dat Graefschip van Vlaendren vp hem verschenen was. Die coninck seyde dat hy noch een lettel tijdts beyden wilde, want hi versochte den coninck manschip te doene vanden Graefschepe van Vlaendren. Ende die coninck beual datter.iij.of iiij.van die vp dye kercke van sinte Donaes laghen, tot hem commen souden bi saufconduyt, hy en soude hemlieden niet mesdoen, si quamen totten Coninc. Die coninc seyde. Ic rade hu dat ghy huwe gesellen secht, dat si neder tot mi commen, ende bidden mi om gracie, of sonder twijfele, ic sal sulc een vier doen maken, dat ghi alle versmoren sult. Dese ghesellen ghinghen vry van sinte Donaes, tot den steene, ende in die looue, gheuende te kennene huren medeghesellen die meeninghe vanden coninck. Ende si lieden merckende dat si nyet anders tetene en hadden, dan beschimmelt broodt, want alle dye andere spijse ende dranc hadden si wech gheworpen, so quamen si alle neder, en vielen voor des Conincx voeten, biddende hem, omme sijne ghenaden. Doen beval dye Coninck datmen haere lieden handen vp hueren rugghe soude bin-

{==xxij.r==} {>>pagina-aanduiding<<}

den, ende men leedese.iiij.en.iiij.v.en.v.tsamen inde voye vanden steene vander looue ende van sint Donaes kercke. Ende men schootsche huuter voye vp die straten, ende vielen alle de heersene in die kele, ende braken den hals, Doen beual die coninc datmense met waghenen hutewaerts soude voeren, ende dat mense alle aen boomen hanghen soude, tusschen sinte Baefs ende sinte andries, doen ontboodt die coninc den bisschop van Doornicke, omme te reconsilieirne ende te verwijdene sinte Donaes kercke, twelcke was den derden sondach naer Paesschen, die negenste weke naer dat Kaerle tsinte christoffels begrauen was. Ende vp desen tijdt so houden noch die van.s.donaes huer lieder kercwijdijnge oft dedicacie huut dier memorien vp den derden sondach naer Paesschen. Ende doe als die kercke verwyet was, so was de graue Kaerle ontgrauen sinte christoffels, duer al dat hi.lxiij.dagen inde eerde gheleghen hadde, al doe so root noch dat selue lichaeme also soete ende also wel, offer eene gheheele apottecarye ontdaen hadde gheweest. Ende sine wonden waren also varsch of hy maer versleghen hadde gheweest. Ende dye coninc dede tlichame translateren van sinte christoffels tot in sinte Donaes kercke, ende daer wart hi begrauen achter den hoghen outaer
Nota. dat inden somer hier naer begonste die oerdene Sisterciensis Ende sinte Robrecht die de eerste Abdt was, die fondeerte deerste Cloostre varre buten allen volcke, iiij.mijlen vander stede van Longhers. Dese dijnghen ghedaen sijnde, die coninck gaf tgraefscip Willem van Normandyen sinen swacelinc Robrechts sone, dit vernam Willem van Loo die alle die casteelen vercreghen hadde in west vlaendren, ende hadse ooc doen prouanchieren ende daer toe ooc dye Stede van Ypre, ende dat omme te houdene yeghens dye Hertoghe Willem van Normandyen, want hy hadde vernomen als dat dye coninc niet langhe in Vlaendre blijuen en mochte Ende als dye coninc vernam, dat heer Willem van Loo meende te oerloghene yegens willem van Normandye omme hem te veriagene, die coninc quam Ypre belegghen. Ende ten neghensten daghe, so was Willem van Loo gheuanghen van die van Ypre, ende wordt den coninc ghepresenteirt, dye coninc sendene te sinte Omaers inde vanghenesse, maer ter bede vanden edelen ende ooc om dat hi dat naeste oyr was om Vlaendre te besittene, die coninck dedene huten doen vp condicie, dat was dat hi moeste den Hertoghe Willem manschip doen vanden lande van Loo, maer hy hiltet qualic, ende vander Burch graefschip van Ypre.



    
        
        
    
¶ Hyer wordt Willem van Normandyen Graue ghemaeckt van Vlaendren, die vijftienste.maer tgheduerde seer onlanghe.

ITem heer Willem van Loo trac byden Coninck van Ingelandt, hem claghende hoe hem die coninck van Vranckerijcke veronghelijct hadde, ende hem sine erue ende versteruenesse ghenomen hadde. Hi was met den Coninc Steuen van Inghelandt in eenen wijch, die hy met sijnder vromicheyt wan, waer omme dye Coninck Steuen gaf hem dat Graefschip van Cans in Inghelandt, daer was hi binae.xxiiij.iaer, ende hi bedyde blendt, ende hi seynde bedecktelijck sijnen schat te Vlaendre waert, ende quam woonen te Loo, in sijne heerschappye. Ende al daer stichtede hy een cloostre van Canonicken Reguliers dye daer die.vij.ghetijden hilden, die hi daer ghetijdelick hoorde met grooter deuocien. Ende als hi ontrent thien iaren blendt gheweest hadde, ende te Loo wonende seere houdt van iaren sijnde, so starf hy vp den.xxv.sten dach in Laumaent, int iaer ons heeren.xi.hondert ende.lxij. Ende Diederick van Elsaten die doe Graue van Vlaendren was dedene begrauen te Loo met groter weerdicheden in tcloostre, twelck hi hadde doen stichten. Ende Diederick plach hem als hi noch leuede, ghetijdelick te vysenteirne naer dat hy blendt was gheworden.


¶ Van Willem van Normandyen, sgrauen sone vam Normandyen.die.xv.Graue van Vlaendren


¶ Dat.xxi.Capittel.


{==xxij.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

WIllem van Normandien sgrauen sone van Normandyen swacelinc vanden groten Coninck Lodewijck van Vranckerijcke. Dese Willem was dat Graefscip van Vlaendren ghegeuen vanden Coninck van Vranckerijcke met groten onrechte. Dese voorseyde Willem van Normandyen wort een groot vertasseerdere. Ende hy dede vele ouerlasts den volcke in pointijnghen, in settijnghen, in maeltoten, ende in dobbel toolnen, hi vercochte die officien, waer omme hy van al tvolc vanden lande wordt ghehaet. In Vlaendren quam een ionghelinck hiet Aernoudt, ende hi was sone van Kaerle Kamuts sustre, ende hi begheerde dat Graefschap dat Kaerle sijn oom beseten hadde, ende was dat rechte oyr ende naeste bloedt om met rechte Vlaendren te besittene, ende hy quam eerst tsint Omaers, daer hi weerdichlijc ontfanghen was. Willem van Normandyen dede der stede van sinte Omaers so groten ouerlast dat si nemen een bestand van.xl.daghen omme den iongelinc te beradene, dat hi ghesont weder trake in Noorweghe. Item Willem van Loo quam ten Damme met vele schepen vul yngelsche saudeniers die in vlaendren alte grote schade deden, ende si myneteden al te seere tvolc van Willem van Normandyen, twelcke waren al Fransche saudeniers. Willem van Loo stichtede brandt in vele steden in Vlaendren. Dien van Ghendt van Brugghe, ende van Ypre hadden hem gheerne ghehadt ouer Graue, ende veriaecht den Norman, mer si en dorstent niet doen omme dat hi manschap hadde gedaen den coninc van Inghelant. Dit vernam Lodewijck coninck van Vranckerijcke, hoe dat die Inghelschen Vlaendren silgierden. Hy sandt Willem van Normandyen.xm.lieden van wapenen, die welcke veriaechden dye Inghelschen. Ende die ionghe Aernoudt hoorende tiammer dat in Vlaendre was, hi badt Willem van Normandyen dat hem ghelieuen wilde, hem te doen gheleedene te sinen lande van Noorweghe, ende hi schalt quijte al sijn recht, dat hy aen Tgraefschip van Vlaendren hadde, doe ende tallen tijden. Ende Willem van Normandyen gaf hem grooten ghiften, ende dedene eerlicke gheleeden te sinen lande. Die xm. saudeniers bleuen in Vlaendren metten graue Willem, ende vercrachteden der mannen wijfs, ende laghender bi yeghens der mannen danc, ende als sijer yeghen seyden ende huer lieder wijfs wilden weder nemen, so slouch mense doodt. Ende die Graue Willem dede der gelijcke, als poorters wijfs, ende maechden te Violeirne. Ende men screef den coninc van Vranckerijcke ouere tgroote grief ende schade dat Vlaendere ghehadt hadde, ende noch hebben soude vanden oors die staen omme Vlaender te besittene. Ende men screef den coninc ooc ouer al tregement vanden Graue ende van sinen dienlijnghen, maer dye Coninck en achte des niet, ende en gaffer niet omme. Dit aensiende die drie steden Ghendt Brugge, ende Ypre, ende al tghemeene landt, dat dye Graue Willem so lancx so aerger waerdt, ende alle sine officiers, si sonden bedectelic eersameghe boden, aen Diederick den Graue van Elsaten, die recht oor was van Vlaendren, ende een edel man van wapenen, ende hadde vele schone fayten van wapenen ghedaen, in Egypten, en Barbaryen, ende in Syrien, dat hi rasschelic hem wilde spoeden om te commene in Vlaendren, want dat graefschip by rechter versteruenesse hem

{==xxiij.r==} {>>pagina-aanduiding<<}

toe behoorde, ende aen ghecommen was, Ende dat hy met hem soude brijnghen.iiij.of vm.saudeniers van wapenen, omme eenen tyrandt te verdrijuene dye Vlaendren selgierde, want al die steden van Vlaendren souden hem hulden, ende ouer haren Graue ontfanghen. Diederic dese bootschap ontfaen hebbende stelde ende ordonneerde omme dat Graefschap van Elsaten te doen regierene bi sekere wijse persoonen, ende quam te Vlaenderwaert met.vm.edele persoonen, ende fijne lieden van wapenen. Ende in Ghendt, Brugghe ende in Ypre commende, wasser eerlic ontfanghen. Dyt verhoorende Willem van Normandye, quam van Rijssele te Cortrijcke, ende men en woudene niet in laten. Vandaer so quam hi te Ghendt, ende daer en dede men hem gheene weerdichede. Hi ontboodt die schepenen by hem te commene, mer si en quamender niet, maer men seyde hem, wilde hi Scepenen spreken, dat hi quame inde schepenen camere. Willem quam int schepen huys, daer so wordt hi so ouerhaelt van sijner ghierichede ende felhede, ende van sijnder bouvachtighede ende onreynichede. Ende si seyden datter was in Vlaender commen een Edel ende notabel man, die welcke gherechtich oyr van vlaendren was, ende si en soudene niet veriaghen, al wast dat willem van Loo ende Aernoudt van Denemercken veriaecht waren. Ende wildij vechten teghen Diederick ende hem veriaghen, wi en sullen hu helpen noch deeren.



¶ Hoe Willem van Normandyen beuacht Diederick van Elsaten, die welcke was met sijnre heyr crachte te Acxpoele.

    
{== afbeelding 
        	
    ==} {>>afbeelding<<}
    

WIllem voorseyde vernam dat Diederic was te Acxpoel, daer trac hy met sinen.x.duysent walen, Daer was seere gheuochten, ende aen beeden siden vele volcx versleghen, dyt ouermerckte Diederic van Elsaten dat sijn volc versleghen ende seere ghemindert was, ende track wech tot in Brabant, omme meer volcx te finierene. Ende hi quam in Haelst om hem.iij.oft vier daghen te rustene, ende om al heymelic die van Gendt bi hem te ontbiedene Ende dit vernam Willem van Normandyen dye hem aldaer quam besoucken met.vi.duysent Fransoysen, want hem waerender

{==xxiij.v==} {>>pagina-aanduiding<<}

ofghesleghen wel.iiij.duysent inden voorleden strijt van Acxpoele. Ende hi meende die Stede te ghecrijghene, want men wildene daer niet inne laten, daer omme ghinck hi stormen vp die stede. Ende dye Graue Willem stondt voor die poorte vander stede ende sprac beuelende, datmen hem als graue ende prinche vanden Lande sine poorten opene doen soude, twelc men niet doen en wilde. Ende mettien was daer een schotter dye hiet Casin, dye welcke spien eenen cruysboghe en schoot met eenen ghevenijneirden careele naer den Graue Willem, ende gherochtene in sine schoudere seere diepe, so datmene moest wech leeden, van welcker quetsuere hi starf binnen.vij.daghen daer naer. Ende wordt begrauen te sinte Bertins inde voorkercke, bi Boudin Apkin. hi starf vp den.xvi.dach in Ougstmaent, int iaer ons heren.xic.ende.lxxix. Hi en rengneirde maer ontrent.xv.maenden oneerbaerlicke ende seere tyrannelicke.


¶ Van Diederick van Elsaten die xvi.Graue, die welcke de kercke van sinte Baselis dede stichten binnen Brugghe, ende schanc daer het heylich bloet, datmen daer alle iaer omme draecht.


¶ Dat.xxij.Capittel

    
{== afbeelding 
        	
    ==} {>>afbeelding<<}
    

DIederick van Elsaten was die.xvi.Graue in Vlaendren, ende hi was Gheertruydts van Elsaten sone des houden Robrechts svryesen dochtre, ende was sustre van Adelye der Coninginne van Denemercke, die welcke moedre was vanden goeden graue.K.camuts Dese voorseyde Diederic was in alle den steden van Vlaendren eerlic ontfangen, ende brac of alle pointijnghen, settinghen, ende alle exactien, ende maeltoten, die Willem van normandyen sijn voorsate gheordonneert hadde. Ende hy hilt ende regierde tlandt in groten payse. Clemencie sine moeye die weduwe was vanden ionghen Robrecht die Vriese, die welcke sustre was vanden paeus Calixtus, dye wilde te haren lijue hebben tlandt van Vlaendren, want die Coninc van Vranckerijcke ontboot haer dat si oorloge soude stichten yegens Diedericke van Elsaten. Dit vernemende Diederic, tracteerde soetelijck metter weduwe Clemencie, ende beloefte haer te gheuene tot hueren lijue het derden deel vanden demaynen van Vlaendren voor huere byleuijnge, ende si en Diederick wel ghepayt. Dese Clemencie stichtede twee nonne cloosters, het eene te Borburch, ende tandere te Auennes. Int derde iaer van Diedericx heerscappye, Clemencie wordt siec, ende si ontboodt den graue Diederic, ende si wilde maken haer testament. Ende al dat landt dat si hadde in Vranckerijcke, ende haren schat naer haer verscheeden van deser werelt, dat gaf si Diederick, om dat hy huer so vriendelicken plach te vysenteirne, alst recht was, want haren schat ende alle tbeste dat si hadde, was haer ghecomen van haren man, den ionghen Robrecht die vriese, die des voorseyde Diedericx oom was. Ende aldus naer der doot vander seluer Clemencie, wordt Diederick geweldich here van Vlaendren al tot beunen toe. Binnen desen tijden quam die nieumare in vlaendren, dat die stadt van Ihrl'm beleyt was vanden Agarijnen, ende sarasinen. Dit vernamen die kersten coninghen ende ghinghen te Roome tot den Paeus om sine benedixie, ende ontfingen dat cruce omme ouer te varene naer Iherusalem.



    [¶ Hoe die graue Diederic den Coninc.van Vranckerijcke manscip dede van Vlaendren]

    ¶ Hoe die graue Diederic den Coninc.van Vranckerijcke manscip dede van Vlaendren, ende hoe si tsamen te Ihrl'm reysden, om die tontsetten.

{==xxiiij.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

ENde die graue Diederic vernam als dat die coninc van Vranckerijcke sinen neue derwaert trat, hi volghde den coninc ende dede hem manschip vanden Graefschepe van Vlaendren. Ende hy ghecreech des conincx vriendtscap. Ende voor Iherusalem commende die voorseyde Diederic, hadde hem ghelijck eenen leeuwe onder die Sarasynen, bouen alle kerstene Princhen die daer waren, hy sloucher vele doodt, ende hy vijncker vele, daer was eenen stranghen wijch gheuochten daer bleuen luttel kerstenen doodt, maer vele Sarasynen ende Agarynen bedt dan hondert en twintich duysent, ende daer worden drie coninghen gheuanghen. En was daer also begaen byder gracien gods, so dat dye stadt van Iherusalem was beschermt. Ende die coninc Fulco van Iherusalem verhoorde van Diederick van Elsaten, dat hy hem so vromelic ghehadt hadde in dien strijt, (hy haddene ooc wijlen eer gesien in Egipten) ende daer omme so gaf hi Diederic sine dochter Sybilla tot eenen wijue, bijder welcker Sybilla hi hadde viere cnapelicke kijnderen. Boudin dye ionck staerf, ende Phelips die daer naer Graue was van Vlaendren Artoys, ende Vermandoys, ende Mattheus die Graue was van Beunen, ende Pietre die Canonic was te Camerijcke, ende ghecoren Bisschop van Camerijcke daer naer. Ende hi hadder ooc bi twee dochteren, Margriete dye te manne hadde den Graue Boudin van Henegauwe, ende Gheertruudt die Nonne was te Meessene. Diederic als hi Vlaendren gheregiert hadde paysyuelic ende eerlic sijn wijf sconincx dochtre van Iherusalem badt haren man by daghe ende by nachte, dat si mocht reysen te Iherusalem, vysenteren huere broeders, dye welcke doe hadden dat regement vanden heleghen lande, ende dat si mochte vysenteren die heleghe plaetsen, daer Iesus christus begrauen was, ende daer hy ten hemel voer. Ende die graue Diederic, midts tlanghe bidden, consenteerdet haer, al dede hijt node. Ende dede haer maken alle ghereetschepe, omme te Iherusalem te varene, ende ordonneerde haer goet gheselschap van edele mannen ende vrauwen dye haer souden gheleeden ende verwaren.

{==xxiiij.v==} {>>pagina-aanduiding<<}

Ende so commende te Iherusalem visenteirde met deuocien Christus graf, ende oock andre heleghe plaetsen, eer datse quam tot den coninck haren broedre, doe beloofde si gode vp dat heleghe graf datse soude leuen in continencie ende soude sijn dienareghe vanden aermen in sinte Lasarus hospytael, hare belofte ende pelgrimaedtge ghedaen, ghinc tot den coninc haren broedre, daer si met groter blijschap ontfanghen was, ende eer datse daer adt of dranc, so begheerde sy te siene tgraf van huer vadere en moedre, doende daer deuotelick huer ghebet ouer huer lieder sielen, dat gedaen sijnde, so seyde si tot den coninc haren broeder. Ic hebbe oerlof ghenomen aen Diederic mijnen man, ick hebbe hem.vi.kijnderen ghedreghen daerer vijf of leift, ende een esser doodt. Ende ic beloofdet gode den heleghen Graue eeuwelic te dienene, ende binnen sint Ians hospytael den siecken en den aermen, ende daer willick sustre worden. Ende dyt hospitael was thuys daer Lazarus woonde, die onsen heere Ihesus vander doot verweckte. Ende die coninck haer broeder dit hoorende hi en wilde hare goede deuocie niet beletten, hi deidtse sustre cleeden int hospytael. Ende si diende die siecken van aldies hemlieden van nooden was, sy vastede ghetijdelicke, den aermen siecken legghende ende verlegghende, altijdts in bedijnghen, lettel of niet slapende, in deser manieren was si dienende den vppersten coninc Ihesus van nazareene, Ende haer leedtslieden waren wel van huer betaelt, ende screef den graue Diederic ouere, hoe dat si sustre was in sint lazarus huys. Ende dese heleghe vrauwe Sybilla, sandt Diederic hueren man dat weerde heleghe bloedt van Iherusalem te Brugghe, het welcke bloedt was vander wasschinghe ende suueringe vanden lichame ons liefs heeren, als hi doot vanden cruyce ghedaen was, het welcke bloet Diederick ontfinck met groter weerdicheyt ende deuocien, ende hi dede maken inden burch te Brugghe sinte Baselis kercke, ende stichtede daer vier prouenden, ende eene halue, om vier cappelanen ende eenen costre, daer daghelijcx te singhene die.vij.ghetijden. Ende daer gaf hi dat heleghe bloedt, datmen noch iaerlijcx omme draecht vp den derden dach van Meye. Diederic dede bi edele pelgrymmen ondersoucken den staet vander weerdegher vrauwen Sibilla sinen wijue, ende als si huerlider pilgrimaedtge ghedaen hadden, so ondersochten si den staet vander helegher vrauwen Sibilla, ende ginghen in Lazarus huys, daerse sustre was, daer si minlick van huer ontfanghen waren, ende huer groetenesse dragende van sgrauen Diedericx wege. Ende si sandt haren here haren man eene beslotene lettere, dye si den graue Diederic gauen, als si in Vlaendre quamen. Ende die pelgryms seyden hem den lof ende duecht, diemen van haer seyde ouer al dye stede van Iherusalem, ende in alle die landen daer ontrent men seyde huer wesende ghenouch een helege santinne. Sy en adt gheen vleesch, selden dranc si wijn, si vastede meestendeel alle daghe, ende drouch haren hemden, ende en dede in tvoorseyde godshuys, niet dan tvuylste werc, ootmoedelicke ende minlic dienende die aerme siecken, ende verlegghende. Als dye pelgryms dit gheseyt hadden tot den graue, so wort hi ouerdinckende, hoe dat sijn neue Willem van Loo die blent gheworden was, hadde achter ghelaten sijn Graefschip in Inghelant, ende dat Burchgraefschip van Ypre, ende dede maken een cloostre te Loo, van monicken reguliers, daer hy alle daghe hoorde die.vij.ghetijden, ende deelde den aermen minlic sine aelmoesene. Dese Graue Diederic nam exemple aen sinen neue, ende aen sijns selfs wijf, ende wilde hem voughen huyten gheschalle vander weerelt, ende trac ghetijdelic inden busch van Watene. Ende daer dede hy vp den berch stichten een clooster van canonicken reguliers, ende aldaer hoorde hi daghelicx den lof gods, ende die.vij.ghetijden. Ondertijden reedt hi te Loo, visenterende tgraf van heer Willem van Loo, sinen neue, biddende ouer sijn siele, ende onderwijlen te Cassele, sinte Peeters onder den choor inden crocht, ten graue van Robrecht die vryese dhoude, die sijn groothere was, onderwijlen voer hy oock te sinte Omaers, in een scheipkin te sinte bertins ten Graue van Boudin Apkin sijn rechtsweer, ende van Boudin die simple sinen oom, die welcke van sinen scoonheere voor Cassele

{==xxv.r==} {>>pagina-aanduiding<<}

versleghen was, ende bi wijlen te borborch int cloostre, tot sijnder moeye Clemencie dye Graefnede. Ende vp eenen tijt was hi te Borborch, ende daer quamen hem dye cortsen aen, ende haestelicken was hi begheerende, al sine Sacramenten, ende corts daer naer starf hi, vp den Nieudach. Int iaer ons heeren.xic.ende.lxvi., als hi.xlij.iaer graue gheweest hadde, ende tlant gheregiert in groten payse, ende was gheuoert te Watene, in die Canesye, ende aldaer begrauen, welcke canesye hy aldaer dede stichten ende fonderen.


¶ Van Phelips van Elsaten, Diedericx sone, dye welcke die wapene vanden swarten leeu wan in Turckyen.


Dat.xxiij.capittel.

    
{== afbeelding 
        	
    ==} {>>afbeelding<<}
    

PHelips van Elsaten Diedericx ende sinte Sybelyen anderde sone, van wyen datmen leist, dat hi vp den derden dach van sijnder gheboorte, riep ende sprac seer luyde. Euacuate domum, dats te seggene, ydelt dat huys. Dese Phelips naer die doot van [si]nen vadre, gouuerneirde Vlaendren soe wel, ende so wijselick, ende so gherechtelicken, dat hi allen princhen, die doe waren weerdich was, in eeren voren ghestelt te sijne, want alle verraderye, moordaden, dieften, vloucken ende sweeren, wederstont hy ende brochte dat of, al Vlaendren duere. Hi en regierde niet Vlaendren alleene in sulcker wijs, maer oock alle die landen ontrent Vlaendren gheleghen, waren verbetert midts sinen exemple. Item die Fransche Coninc Lodewijck, dye goedertieren, gaf hem om sijnder duecht wille te wijue eene eenghe dochtre, vanden graue Vermandoys, gheheeten Radulphus, wyens name was Elizabeth, ende was des conincx na nichte, ende gaffer mede dat Graefschip van Vermandoys, ende alle die steden ende sloten daer toe behoorende. Dit benijde die graue Floreins van Hollandt, want hy hadse selue gheerne ghehadt. Ende daer omme met eenen vreemden occusoene, ontseyde hi Phelips van Elsaten, om dat sijn schoonheere Robrecht die Vriese, wan bi foortsen tlant van Walcheren, ende hy begheerde Walcheren weder te hebbene, of hy soude hem also vele landts of winnen. Phelips van Elsaten antwoorde dat dye patrimonye die hem van sinen vadre verstoruen was, dat hi die soude houden ende beschermen met den sweerde Dese graue Floreins nam met hem den Hertoghe van Cleue, vanden Berghe, ende van Ghelre, wel met.xij.duysent mannen, van wapenen sterck, ende trocken int Graefschip van Elsaten barnen, blaken, ende roouen, ende laghen voor Aermestein. Die heren van Elsaten verwonderende, ontboden dit den graue Phelips, dat hy haestelicken commen soude, om hemlieden te sercoursene, of si souden hemlieden moeten ouer gheuen. Phelips van Elsaten ontboot sinen broeder Mattheus den graue van Beunen, met alle die macht van Pycaerdyen, Henegauwe, Aertoys, ende Vlaendren, ende Ardanen, so dat si waren wel vijfthien duysent mannen sterck, ende quamen voor Aermesteyn.



    [¶ Hoe die Graue Phelips van elsaten Diedericx sone]

    ¶ Hoe die Graue Phelips van elsaten Diedericx sone, tooch met sinen broeder mattheus den graue van Beunen, ende met alle die macht van Pycardyen, ende Vlaendren. etc. ende quamen voor Armesteyn.

{==xxv.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

DAer was seere gheuochten, wel vij.heuren lanck. Aldaer vloden die drie grauen Gheldre, Cleuen, ende vanden Berge, ende dye graue floreins was seere gequetst, ende wort daer gheuangen vanden graue Phelips, wel met iiijc.edele mannen, ende in Vlaendren gheleet. Ende daer voor Aermesteyn waren versleghen, in dien strijt van des grauen floreyns volcke bet dan.vm.mannen, ende wel.ijm.warender doorwont, ende seere ghequetst. Dese wijch gheuiel int iaer ons heren.xic.ende.lxxviij. Ende vp dat iaer daer naer, so starf dye goedertieren coninc Lodewijc van Vranckerijcke. Ende phelips die mogende sijn sone, die was te Riemen ghecroont coninc van Vranckerijcke, vp alder heleghen dach. Daer was die Graue Phelips die eerlicste van alle den princhen die daer waren, ende gorde den Coninck sijn sweerdt, ende als die coninc ergens trac, soe voerde die graue phelips het sweert voor den coninc, als dye machtichste ende vroomste prinche. Doe so begeerde dye coninc aenden graue phelips, sijnder suster dochter te hebbene teenen wijue, ende phelips die graue consenteirdet, dijnckende dat hem grote eere wesen soude, oom te sijne vander coninghinne ende vanden coninc van Vranckerijcke. Ende hi beloefde den coninck daer mede te gheuene, naer sine doot, Aryen, sint Omaers Calijs, ende tlandt van Buysen. In dyen dat sine nichte droughe bi den seluen coninc een knapelic kint, dat soude besitten dye steden voornoemt, ende sine naercommers. Die brulocht was te Parijs ghehouden met groter triumphe. Ende aldaer ter brulocht sijnde, so verhoorde die graue phelips, dat die Hollanders, ende die van Normandyen roofden ende vinghen die vlaemsche schepen. Dye Graue versaemde een grote heercracht, Ende nam met hem sinen broedere Mattheus den Graue van Beunen, ende quam met machte in Normandyen, vp den zeecant, ende verloste daer die gheuanghene vlaminghen, ende namen vele schapen die si vanden vlaminghen gherooft hadden, ende Phelips van Elsaten gafse den vlaminghen wedre, ende ghinck met den graue van Buenen sinen broeder in normandyen al den zeecant deure, ende verbarnde dye schepen

{==xxvi.r==} {>>pagina-aanduiding<<}

ende die dorpen. Ende vinghen vele schippers, ende brochtense gheuanghen in vlaendren. In dese reyse by Herfleur wort sinen broeder Mattheus ghequetst, ende corts daer naer so starf hi. Die Hollanders merckende die scade die de Normans hadden bi haren occusoene, begheerden aen den graue Phelips een bestandt twee maenden omme te tracteirne van payse, ende ooc om den graue floreins te verlossene. Binnen deser tijdt wast so grote watre dat die dijcken ten damme ende aen die zeecant inne braken, ende die stede van brugge was vul waters, ende watmen dijckede ten Damme was sulc een gat, so watmen daer inne wierp lijsen, bancken, waghenen, saercken, vaten men en constet nyeuwers mede ghestoppen. Ende binnen deser tijdt so quamen die bisscop van Keulen, van Ludeke, ende noch vele edele mannen aen den graue Phelips biddende voor den Graue van hollandt, ende die Edele die gheuanghen waren, die graue Phelips nam drie mannen van sijnder syde.ende die Graue Floreins stelde hem inden wille vanden graue Phelips van Elsaten die hem gheuanghen hadde. Ende dit was die composicie, dat die graue Floreins nemmermeer en soude wapene draghen yeghens Vlaendren maer altoos vrientscap tooghen, ende die van Hollandt, ende van Zeelant derghelijcke. Item een heerscappye die by Antwerpen licht heetende tlandt van waes, dat floreins toe behoorde, dat gaf hy nv, ende teeuwechen daghen te sine anex, ende toegheuoucht den lande van Vlaendren, ende dat in beteringhe vander scade die hi gedaen hadde, in tlant van Elsaten. Item men soude haestelic doen commen huut Hollandt ende huut Zeelandt, duysent dijckers, die den dijck souden maken ten Damme ende tgat stoppen. Ende ouer die cost die Phelips dede dat heercracht van vlaendren ende van pycardye te leedene in Elsaten so soude Phelips hebben hondert duysent guldenen. Die graue Phelips wasser inne content, ende die graue floreins, ende sine Edele die met hem gheuanghen waren beloofden bi rudderlicker trauwe al dit te volcommene, al hadt drie waruen meer geweest. Die graue Phelips ontslouchse alle, ende lietse thuys waert gaen.ende die graue floreins sandt haestelijcke die beste dijck meesters die hy gheuinden conste ten damme waert, die welcke ghingen vp eenen hil daer dat eenen hondt wel.vi.daghen hadde ligghen iancken ende bassen, ende wierpen dien hondt inde gheule daer dat zeewater in quam, ende si namen die eerde vander hille daer die hondt vp gheleghen hadde, ende vulden daer mede die gheule ende also wordt si ghestopt. Ende sy makeden aldaer tauernen ende herberghen, ende si hiete die plaetse honsdam, ende die graue Phelips gheboot, so wie wilde dye poldren maken vanden dam tot Ardenburch toe, dat soude vry lant sijn, ende so wye dat becostighde, het soude sijn vry eyghen lant wesen. Dese Hollanders, siende datmense wel betaelde, ende dat sijer goeden coop vytaelgen hadden, bleuen vele ten Damme wonende, ende maectender huysen, ende ontboden wijfs ende kijndren, ende den Dam begonste binnen corten tijden seer te vermeerderene. Ende men hadde aldaer goeden coop van wijne ende van biere. Dat swijn van Vlaendren lach doe ten Damme, ende alle andre vreimde lieden, begonsten daer met cleenen coopmanscepen, daer ooc haer vertreck te makene. Ende dye graue Phelips merckende, dat den Dam also begonste te multiplierene ende groot te wordene. Hi maecter of een stede van wetten, ende ordonneirdere inne eene vierschare, burchmeesters, ende schepenen datmen daer elcken recht ende wet doen soude, ende iusticie, also wel vanden lijue als anders, ouer den ghenen die dat verbeurt hadde. Ende so wat mensche daer drye iaren ghewoont hadde, mochte daer poorter sijn ende vry van allen tollen. Ende hi gaf hemlieden seghelen van wetten, ende reghele van statuten, anno domini.xic.ende.lxxx.ende binnen desen seluen iare, begonsten si te wercke te legghene onser vrauwen kercke, inden Dam. Binnen desen seluen iare, vrauwe Elizabette van vermandoys, tsgrauen phelips wijf wart siec vander cortsen, so dat alle die medecijnen iugierden dat si steruen soude. Ende graue phelips en hadde gheen kinderen bi haer. Ende sijn broeder Mattheus, die graue van Beunen en hadde ooc gheene kijnderen, hi hadder.ij.ghehadt, maer si waren ionc ghestoruen. Aldus so ontboot hy Pieter sinen ioncxsten broeder, die canonic was te Camerijcke, ende ghecoren bisschop van Camerijcke, ende hi dede hem resigneren sine elexie, ende gaf

{==xxvi.v==} {>>pagina-aanduiding<<}

eenen anderen die canesye. Ende phelips dedene rudder maken, ende dede hem hebben te wijue die graefnede van Nijueers, omme kijnderen te hebbene die naer der doodt van Phelips Vlaendren souden moghen regieren metsgaders dat hi, noch sijn broeder die graue van Beunen gheen kinderen en hadden. Ende corts naer dat die brulocht van Pieteren ende vander graefnede van nyuers ghehouden was, so starf die vrauwe Elysabeth Phelips wijf, ende wordt gheuoerdt int cloostre te Cleiruaulx ende daer begrauen, want dat huer wterste wille was ende begheerte daer begrauen te sine. Ende als die graue Phelips metten lijcke gereyst was te Cleiruaulx, so quam te ryemen die mare dat Saladijn dat heleghe graf ghewonnen hadde. Ende die coninc van Iherusalem die oom was vanden graue Phelips, ende al sijnder moeyen maghen te sweerde verslegen waren, ende alle die kerstene ende datter niement te lijue gehouden en ware Aldus so quam die.G.Phelips druc vp druc ende rauwe vp rauwe. Te Clereuaulx gheweest hebbende ende zijn wijf eerlicke begrauen sijnde, so belouede hy gode van hemelrijcke daer vp sijns wijfs graf, dat hi nemmermeer vleesch eten en soude, voor hi hem soude stellen inden wech te Ihrl'm waerdt, Ende omme te gane vysiteirne tgraf van sijnder moeder sy belye, ende van sinen groothere den coninc.van ihrl'm ende van sinen ooms, die alle coningen van ihrl'm ende van Samarien gheweest hadden, Ende menich edelman, princhen, raedtsheeren, rudders ende schiltknechten, swoeren daer dergelijcke, vp dat hi wilde haer lieder leedtsman ende capytein sijn, Ende hi beloofde al daer ter goeder trauwe ende bi rudderscepe te Ihrl'm ende in syrien tevarene, ende die sarasijnen te beuechtene. Dese mare vlooch in alle die landen ontrendt vlaendren gheleghen, daer omme menich man maecte sijn anchie haestelicke van peerden ende van ghelde, ende stelden hem seluen vppe ende quamen in Vlaendren, omme met den graue phelips te trecken, ende begeerden alle te samen dat hi haer lieden capiteyn sijn woude. Ende alle stiermannen waren ghewillich omme die voorseyde heren te voerene, binnen der tijt van.ij.maenden dat die graue in vlaendren sine ghereedtscap maecte, so waren te Honsdam, te Dunnekercke, ende in allen hauenen van Vlaendren schepen ghenouch.


¶ Hoe Phelips van Elsaten Graue van Vlaendren, ende Pieter sijn broeder Graue van Beunen tschepe ghinghen.

    
{== afbeelding 
        	
    ==} {>>afbeelding<<}
    


{==xxvij.r==} {>>pagina-aanduiding<<}

ENde daer waren in vlaendren vergadert bet dan.ixm.vromer lieden van wapenen, die alle schepeden metten graue Phelips, ende Pieter sinen broeder, dye graue was van Beunen, want Mattheus sinen broeder was gestoruen van eender quetsueren, die hi creech voor Rouaen, ende dit was die cause dat Pieter dye Canonick was, Rudder was ghemaect, omme dat hi besitten soude dat Graefschip van Beunen. Ende dit volck vergadert sijnde, huyt allen landen gaende te schepe, sy ghecreghen goeden wint, soe dat si binnen.ix.daghen waren in Spaengen, daer si rusteden, ende hemlieden prouanchierden. Ende vele edele mannen van spaengen, siende die schoone Armeye vanden graue Phelips, si maecten soubijt haerlieder gereetschap omme met hem te reysene. Ende alsdus die graue Phelips met eenen schoonen ende groten ghesinne van diueerschen nacien, te wetene Spaengaerden, Fransoysen, Borgoenioenen, Castijlianen, auerngen, Poortingaloisen, Aragolnoysen, huten lande van Berry, Bourbon, Loraynen, Ardanen, Elsaten, oosterlinghen, Rijnsche heren, Hollanders, Zeelanders, Brabanders, ende Namuroysen, van Poitau, Pycardyen, Artoys, Beunen, Henegauwe, Vermandoys, Ingelschen, Navarroisen, Normans, ende Bortoenen. Alle dit gheselschip met hueren schepen, in Gricken commende, daer hoordemen seggen, dat die coninc van Cypers, een Sarafijn was, ende ooc die coninc van Slauernyen. Ende die coninc van Slauonye, vernemende dat dye kerstenen met so meneghen man ghecommen waren in Griecken om hem te beuechtene, ontboot hi den Graue Phelips, dat hi commen mochte ter spraeken yeghens hem, met sommege edele van Griecken. Ende commende totten graue Phelips, so seide die graue yegen den coninc, dat hi kose ghewillich, goet kersten te sine, ende ghedoopt te wordene in dat heylich kersten gheloue, ofte dauentuere te nemene, yegens hem te vechtene, ende ghedoot te sine, want Phelips hadde ghesworen dat hijer eene niet te lijue en soude laten, die dat kerstendom niet en wilden ghewillichlic aenveerden. Doen sprac die coninc van slauonye gebenedijt moet sijn die here die almogende god, die hemele ende eerde, ende al datter in is, ghescepen ende ghemaect heift Ende desen dach ende wijle is salich, omme ons lieden, dat so vele edele mannen aenmi begeeren, tghene dat ic lange met herten begeert hebbe. Ende ic bidde hu dat ick ghedoopt mach sijn, ende ic weet wel, dat die weerde vrauwe Sibelia, sie sustre was in sint Ians hospitael, in thuys van sinte Lazarus huwe vrauwe moedre was. Voort so weet ic wel edel Prinche, dat huwe twee ooms, dye huere broeders waren, dat deene was coninc van Iherusalem, ende dandre coninc van Samarien. Ende waren ouer een iaer verslegen van den salladijn. Ende begeert ghi te gane te Ihrl'm, ic sal hu te Akers in Suryen doen hebben vry saueconduyt, om.iij.of.iiijm. mannen, al waert om te gane tot Synay in arabyen, vp dat ghi huwe wapene laet te Akers, want die Salladijn en soude anders geen saufconduyt gheuen. Dese coninc wort ghedoop vp sint Ioris dach, ende ontfinck inden name der drye uuldicheyt sinen kerstelicken name Ioris, ende die edele die bi hem waren, deden hemlieden dopen Ende al tvolc van Slauonyen wierden ghedaen dopen byden coninc, ende si wierden alle kerstenen Phelips van Elsaten badt den coninc van Slauonyen, omme hem te gheleeden in suryen, ende om sauerconduyt te vercrijghene, so hi hem beloeft hadde, ende si voeren alle te scepe, ende dye coninc Ioris voer mede tot Akers in Suryen. Inghelram die coninc van Akers, die welcke kersten was, ende groot vriend vanden Sarafijnschen heren, die hem hiet den groten Saladijn, hi heift met groter weerdichheyt ontfanghen den coninc van Suryen, die nieuwelincx kersten gheworden was, ende ooc Phelips van elsaten met alle sijnen gheselschepe, want hy verstaen hadde dat phelips sone was van Sibelyen, des conincx fulco dochtre van Ihrl'm, die sustre was in lazarus huys. Ende die vertrac hemlieden die helicheyt vanharen leuene, ende hoe die coninc van Ihrl'm ende die coninc van Samarien, hare broeders beede verslegen waren van saladijne. Ende phelips die seyde dat hi quam pelgrymsche wijse, ende alle sijn gheselschap omme te besiene dat helege graf, ende Bethlehem, daer xpristus geboren was, nazareth, daer hi ghebootscapt was, ende die stadt van Iherusalem, daer hi gepijnt, ende verwesen, ende ghecruyst, ende begrauen was, ende daer hi ten he-

{==xxvij.v==} {>>pagina-aanduiding<<}

mele voer, ende daer hi den heleghen gheest neder sandt. etc. Ende hi seyde voort, hoe hi was inden wille, omme te vyseteirne.s.Kathelijnen graf vp den berch van Sinay, ende hi badt beede die coningen, Ioris van Slauonyen ende Inghelram coninc van Akers, dat si wilden impetreren om saufconduyt aenden Salladijn, om vim. persoonen met hem te treckene te Ihrl'm, ende daer te moghen rusten.iij.of.iiij.daghen, ende ooc te mogen gane met dusent mannen te Synay. Dese.ij.coningen screven aenden Salladijn, ende hi consenteirdet omme.vim.persoonen, wel betalen souden haerlieder trybuyt. Ende ooc paysiuelic gaen ende keeren, Die Salladijn gaf den bode dat saufconduyt in goude geseghelt, ende gaf hem ooc sijn vpperste cleet. Die bode in Akers commende metten saueconduyte, die graue ontfinckende minlicke, ende was seere verblijt. Item die sommege van phelips van Elsaten gheselschepe, wilden weder omme keeren tharen lande, want het dochte hemlieden, dat sijs eere ghenouch hadden, dat sy hem gheholpen hadden so varre, dat hi den coninc van Slauonyen hadde ghedaen dopen, ende al sijn lant bekeert totten kersten ghelooue, ende aldus trocken eenege tharen lande waerdt, daer Phelips vriendelicken oerlof aen nam, Ende sommege andere wouden te akers blijuen tot dat Phelips sine pelgrimaedtge ghedaen soude hebben, te Ihrl'm ende te Synay, ende dan met hem weder omme te keerene, want si en dorsten niet wel ghenieten onder die sarazijnen te gane. Phelips voornoemt koos.vim.persoonen, die alle met hem reysden te Ihrl'm, waer of die sommege weder keerden van Ihrl'm, tot Akers. Als Phelips te Ihrl'm quam, hy was alte eerlicken ontfangen, vanden patriarke van Ihrl'm. Ende hy toochde hem alle die heleghe steden, Phelips ende alle sijn gheselscap Ooc leede hijne in Lazarus huys, daer sijn moeder begrauen was. Ende die broeders van den hospitale vertelden hem die helicheit van sijnder moeder.s.Sebelie. Och wat neersteger deuotie hadde Phelips int hooren van dat heleghe leuen van sijnder moedre, hoe deuotelijc dat si diende den aermen siecken, huer seluen niet achtende, noch huere hooge gheboorte, niet tegenstaende, dat si was eens conincx dochtere van Ihrl'm. Phelips als hi.iiij.dagen in Ihrl'm gheweest hadde, ende hem hadde ghebiecht, ende theylich sacrament ontfanghen, ende alle die met hem waren, haerlieder trybuyt betaelt hadden, prouance ghenomen, ende dye trutsmannen ghehuert hadden, omme te Synay te treckene. Doe gaf hemlieden die patriaercke die benedictie, A pena et a culpa Agylas die coninc van Ihrl'm vernemende dat Phelips was die sone van Sebelien, des conincx dochtre van Ihrl'm, ende oock sone van Diederic van elsaten, dye eenen wijch voor Ihrl'm hielp scoffieren, daer.C.ende.xx.duysent sarasijnen bleuen, hi was seere ghestoort, ende sochte eene subtijle behendichede, omme phelips ende sijn volc te scoffierne, ende de vermoordene int weder keeren van Synay. Ende hi ontboodt sinen broeder Nobylioen den coninc van Abelijne, hoe dat die Saladijn een grote sotheyt ghedaen hadde, sonder raet ofte aduijs saueconduyt te gheuene.vim.persoonen, vrome edele kersten lieden. Ende sijn ooc ghecommen om te wrekene, die doot vanden coninc van Ihrl'm ende van Samarien, ende vanden kerstenen, die wi nieuwelinge verslegen hebben, ende ic duchte dat dese phelips meer volcx te akers heift, Ende hi is hier commen om tlandt te bespiene, ende ons te beuechtene, ende omme ons die croone of te winnene, die dine ooms hadden. Ic rade dat als si weder commen sullen sijn van Sinay, dat wi hem verbeyden ter fluuen Iordane, want si sijn ongewapent, dat wijse dan alle gadre verslaen. Doen sprac Nobylioen die coninc van Abelijnen, ic sal mijnen bastaert, ghenaemt Nobyliter, ter Iordanen senden met.vm.ghewapende mannen, ende dat vp den.x.dach, dat hi vander Iordanen niet en scheede, ende dat hijse alle te sweerde verslae. Dit hoorde die patriarke, ende sende boden totten bisscop, ende tot den coninc van Akers, dat si haestelic boeden senden souden aen phelips van elsaten, hem ende die sine waerscuwende, dat sy int wedercommen oerloff souden gheven haren trutsmannen, ende die wel betalen, ende dat hie dien wech vander Iordanen, ende van Ihrl'm laten soude, want die coninc van Ihrl'm ende die coninc van Abelijnen sijn broeder, heiftse ghedaen bespien, ende verwachtse met.vm.mannen, om alte verslane, ende te vermoordene, ende dat si commen souden metten boden, die souden hemlieden den naesten wech wijsen ouer Cesarien, omme Takers te treckene. Si lieden

{==xxviij.r==} {>>pagina-aanduiding<<}

hare pelgrimaedge ghedaen hebbende te synay, ende als si drie daguaerden ghedaen hadden int weder keeren na Ihrl'm, die boden quamen hemlieden te ghemoete. Dese bode commende tot Phelips, gaf hem te kennene, hoe men hemlieden wachte int lijden ter Iordanen, wel met.v.of.vim.mannen, die die coninc van Ihrl'm ende dye coninc van Abelijnen sinen broeder, daer gheleyt hadden, om hem ende al dat met hem was, te verslane. Phelips van elsaten bi rade vanden bode, betaelde wel sine trutsmannen, ende gafse oerlof, ende die bode van akers brochte phelips in Cesarien, neffens den berch van Lybano. Ende daer staen twee fonteynen, deene heet Ior, ende dandre dan, aldaer die beken vergaderen, waer wt dat die Riuiere heet, die Iordane. Phelips in cesarien sijnde, hi ende sijn gheselscap ghingen baden in die fluuie Iordane, daer sint Ian onsen here in doopte, ende phelips nam een sweert, ende maecte daer wel.iiic.schiltknapen rudders, die hi alle gaf den rudderlicken slach metten platte van sinen sweerte tusschen haerlieder scouderen. Item voor dese tijt waren die trutsmannen commen ter fluuie Iordane, vindende daer Nobyliter, den bastaerdt vanden Coninck van Abelijnen met v.duysent mannen, wel voorsien van wapenen. Sy spraken met Nobyliter, die hemlieden vraechde naer die Pelgrims. Dye trustmannen seyden, si waren wel betaelt, ende si hadden oerlof, ende dye pelgrymmen waren ghetrocken ouer Cesarien, naer Akers Doen beual hy den trutsmans, dat si haestelick souden gaen te Iherusalem, ende segghent sinen vadre, den Coninck van Abelijne, ende sinen oom den coninck van Iherusalem, dat si wilden met haren volcke haestelick te Casarien wesen.


¶ Hoe Nobiliter des Conincx sone van Abelijnen, Phelips van Elsaten met sinen pelgryms, vewachtende op den wech, wt Cesarien reysende naer Akers, ende hoe Phelips hem verslouch.

    
{== afbeelding 
        	
    ==} {>>afbeelding<<}
    


{==xxviij.v==} {>>pagina-aanduiding<<}

    ALs Phelips drye daghen wel gherust hadde in Cesarien, ende hem ghestelt hadde inden wech van Akers eene mijle van Casarien, so es daer ghecomen Nobiliter van Abelijne, die welcke ghinck hauwen ende slaen vp die pelgrimmen. Ende die bode van Akers toochde den saueconduyt brief vanden Saladijne. Nobyliter nam den brief ende schuerdene in sticken, ende stack den bode doot. Phelips van Elsaten dit siende ende Pieter die Graue van Beunen sinen broedre Hughe die Graue van Tarascon Eeuwoudt de here van Ardanen, ende die Graue van Henegauwe, sy stelden hem ter weerre met huer lieder gheselscap ende vochten vromelicke, aenroepende die hulpe gods. Die graue van Beunen wierp Nobiliter ter nedre van sine peerde, twelcke was een dromedarius, ter stont Phelips sijn broeder vallende vp nobiliter, dan dat edele ende costelicke sweerdt van nobiliter ende stackene doodt, die sommeghe vanden Sarazijnen vloden, die sommeghe waren seer ghewondt daer bleeffer wel drie duysent doodt vanden vijf duysent diere waren. Ende Phelips beual datmen sommeghe vanden eerlicsten sarazijnen vp houden soude, dese nyeumare quam hoe datmen den pelgrimmen sulc vploop ghedaen hadde sonder redene, ende hoe dat den saufconduyt brief van Nobiliter ghescuert was Des nieumare ghinc varre ende breet, ende phelips ghinc weder te cesarien rusten.iij.daghen, om te veruarschene sine lieden, die som seere ghewont waren, metsgaders dat si gheene wapene aen en hadden, des anderdaechs naer dat Nobiliter verslegen was, so comt die nieumare aen den coninck van Iherusalem, ende aen sinen broeder, den coninc van Abelijnen, die alte seere rauwich waren, horende vanden doot van sinen sone Nobiliter. Ende vergaderden met groter haest, bet dan.xiiijm.sarasijnen in Ihrl'm, onder Agarenen, egyptianen, Araben, Suryanen, ende quamen haestelick met haren heercracht, onder den berch van Lybano, ende stelden daer tenten, pauwelioenen daer phelips des ander daechs lijden soude Phelips van elsaten, ende graue van Vlaendren meende te Akers waert te treckene, ende also voort naer vlaendren. Ende als Phelips iij.mijlen van Cesarien ghetrocken was, so comt dye coninc van Abelijnen vp hem met sinen heercrachte, ende sprac phelips toe in sijnder talen, seggende. O ghy valsche verraders ende moordenaers, hu vader Diederic van elsaten slouch mijnen vadre, mijne ooms, ende die meeste van onsen geslachte doot van Sardanay, ende roofde alle huerlieder goet. Ende nv comt ghi, dye sijn sone sijt, ende hebt dat edel bloet, mijnen sone Nobyliter versleghen, sinen schilt gherooft, sine wapene ende sijnen Dromedaris, ende sijn sweerdt, ende hebt den vroomsten van Ihrl'm ende van al Abelijne versleghen. Dit sal ic weder bi crachte van hu hebben, ende hu quader doot doen steruen. Phelips dit horende, beual hem gode deuotelic, knielende ter eerden, aenroepende dye hulpe gods ende sijnder ghebenedijder moeder Marie, ende alle gods helegen. Ende ordonneerde eenen cry, die hi ende die sine roupen souden, welcke was Helpt god ende dat helich graf. Ende die walsche riepen. Aydez nous dieu et le sainct se pulcre, ende die dat nyet en riepe, datmenne doot slouge. Ende hy stille staende, gelijc eenen muere, ende grimmende gelijc eene Lybaert, Ende Phelips voren staende, ende sijn broedre Pietre den graue van Beunen, ende achtre Eeuwout van Ardanen, ende die graue van Henegauwe. Die coninc van Abelijne maecte vier scharen. In die eerste schare was hi, ende quam den graue Phelips vp. Dye eerste battaelgie was vanden coninc van Abelijnen, ende daer was gheuochten bet dan.iiij.heuren lanc. Ende hendelicke, die coninc van Abelijnen was daer gheuelt, ende terstont die graue phelips woelde hem dat sweert van sinen sone, vanden fondamente totter herten toe in sinen buyc, seggende. Ghi swoert dat ghi dat sweert van huwen sone weder hebben sout, ghi hebbet nv, houdetwel, ghi hebbet mijne ooms, mijnder moeder broeders doot ghesleghen, den coninc van Ihrl'm, ende den Gouuerneur, ghi hebt dye crone van Ihrl'm ghenomen, hemlieden ende huerliederlant gheusurpeirt, en god wille, ic sal een lijcteeken van hu houden, want huwe wapene is eenen swarten leeuwe, ende die heb ic vp hu ghewonnen, ende sallen voeren Ic ende mijne naercommers, teender memorie dat ic hu verwonnen hebbe, welcken schilt was van kelen, het velt met eenen quartiere

{==xxix.r==} {>>pagina-aanduiding<<}

bouen van goude, met eenen Liebaert, clemmende van sable. Ende Phelips seyde, weert hu ghi quaet valsch Tyrant, dienstknecht des viants vander hellen. Doen beual Phelips datmen roupen soude den cry, die hi gheordonneert hadde, ende so wie dat nyet seggen en constein duytsche, of in fransoyse, helpt god ende thelich graf, datmense doot slaen soude. Binnen corter tijt god van hemelrijcke halp den graue Phelips, so dat die drie scharen vanden sarasijnen wel naer al tonder waren, ende den meesten hoop al doot ghesleghen, wel tot.xim.toe. Doe beual phelips datmen alle die ghequetste, dye edele waren, datmen dye vp houden soude als prysoeniers, omme dat si souden moghen voor den Saladijn, vertooghen die warachtigheyt vanden vplope, dye den pelgrymmen ghedaen was, ende wat si ghedaen hadden, dattet was vp huerlieder verweeren. Daer ghecreech phelips wel.vijc.edele sarasijnen, die gequetst waren, alle ouer prysoeniers, ende alle haer lieder costelijcke yuweelen, die seer vele waren, ende die costelicke tenten ende pauwelioenen vanden coninck van Abelijnen, ende alle die beste wapenen vanden coninc.Phelips oom, ende vanden groten ende machteghe Amyralen, ende alle die machtege sarasijnen. Ende hy track met sinen prysoeniers, ende met sinen edelen gheselscepe, ende metten schatte die hi inden wijch ghecreghen hadde, te Akers waert, ende daer was hy met groter eeren ontfangen vanden tween coninghen, den coninc van Akers, ende van slauonyen. Phelips gaf den coninc van akeren die prysoeniers, sinen wille daer mede te doene, ende nam oerlof aen die.ij.voorseyde coninghen, ende hy trac met sinen scepen te vlaendren waert, ende die coninc van slauonyen, Ioris ghenaemt, gheleede den graue phelips tot Creten, in grieckenlant, ende hi beghifte noch grotelic den graue Phelips, ende hy voorsachene van vytalyen ende prouanche ghenouch, om daer mede te commene tot Lisseboene in Poortegale. Ende phelips commende in Poortegale, met sinen gheselscepe, was daer seer eerlicken ontfangen vander coninginne Machtilt, die wedewe was vanden coninc van Poortegale. Ende die spaengaerden, ende meer andere, die van Phelips rudder ghesleghen waren, inder fluuie Iordane, vertelden die auentuere die hemlieden gheschiet was in Slauonyen, in Suryen, ende vanden twee wijghen, int wedercommen van Synay. Ende die coninginne verhorende die vromigheyt ende die edelheit vanden graue phelips, byden rade van hueren edelen, soe begeerde si hem teenen manne, in dien dat hi huwen soude. Het was aen hem versocht, ende antwoorde dattet wel sinen wille was, metsgaders dat hi noyt gheen kindren en hadde ghehadt, ende om dat hi soude mogen een oeyr in Vlaendren laten. Aldus so consenterde hijt, in dien datse in vlaendren wilde commen wonen, want si hadde.ij.knapelicke kijndren, ende men mochte den eenen coninc van Poortegale maken, ende den ioncxsten heer van Algarve, Dese condicie verstaende die coninginne machtilt, conserteirder inne, ende thuwelick ghinck voort, ende men hilt die brulochtfeeste in poortegale, wel een maent lanc gheduerende, Sommege van phelips lieden voeren tharen lande waert, ende die graue Phelips liet alle sine yuweelen laden in die schepen vander coninghinne sinen wijue, om met haer te Vlaenderwaert te commene. Ende die coninginne voorsach Phelips van.iijc.peerden, ende quamen al ouerlandt te samen, phelips, ende Pieter sijn broeder, die graue van Beunen, die graue van Henegauwe, dye here van Ardanen, ende van Trascoene met haren ghesinde, voeren tot Vlaendren toe, verbeydende die bruyt van phelips. Ende als sise wel een maent verbeyt hadden, so quam die coninghinne met drie schepen sonder meer in Vlaendren, met alte groter auentueren gheuaren, ende die andere scepen, tot xiiij.toe, metten yuweelen ende wapenen, die hi vercreghen hadde vp die sarasijnen, ende ooc alle yuweelen ende den schat vander coninginne, waren alle gherooft ende ghenomen vanden heeren van Normandeyen, ende dat was ghedaen, omdat graue Phelips daer te voren in Normandyen quam, ghewapender hant vp den zeecant, ende vinc die sciplieden, ende verbarnde die scepen, ende dorpen. Hier omme deden die Normans dit in wederwraken. Item die heeren van Normandyen wierpen der Coninghinne lieden al ouer boordt, ende dat goet ende alle die schepen vander coninghinne waren gheuoert te Chiereburch. Alle dese voorseyde dingen quamen den graue Phelips ter ooren, ende wie die princepaelste personaedgen waren, dye dit ghedaen hadden. Het was eerst Galyaen die

{==xxix.v==} {>>pagina-aanduiding<<}

Bosscaert vanden eerdtsbisschop van Rouwaen, die bastaert van Monfoort, Gillis sgrauen sone van Heu, Abel sheeren broeder van Gournay, Floreins sgrauen sone van Heureus, Aelbrecht sgrauen sone van alenchon ghenaemt Andruet, Alfraet tsgrauen bastaert van Arlcourt. Ende elc van dese hadde iij.of.iiij.galleyen, ende in elc.xxv.ghesellen van wapenen. Phelips dit verhorende, dat aldus sijn goet gherooft was, ende tvolck van sinen wijue ouer boort gheworpen, hi swoer ende beloefde bi sinen rudderschepe, sijnder bruyt der coninginne, haer goet te doen souckene, ende die roouers te ghecrijghene, ende iusticie daer ouer te doene, ende byder hulpe Gods sijns wijfs goed weder te ghecrijgene huyt Chyerburch. Dit ghesworen hebbende, so quam daer een goede nyeumare, dat huyt Prusen ende huyt Denemarcken waren ghecommen.xxviij.schone grote schepen, gheladen met alle manieren van goede Die graue phelips ontboot den graue van Hollant vp alle vrientschepe die hi hem doen mochte, dat hi hem wilde senden.iijc.vrome sciplieden, stout van lijue ende zeecondich, ende fray, omme te scepe te vechtene. Dye welke quamen tot den grauen Phelips, Men ghecreech bi vrientscap alle die grote scepen van prusen, met haren scipheren. Ende die graue Phelips dede alle die scepen mannen, ende voeren, twee en twee, drye ende drie te gadere, al verscheeden.iiij.of vijue boochschoten verscheeden, deen vanden anderen Ende als si quamen in normandyen bi eerfleur, elc schip was bouen gheladen op die solders of si vul coopmanscepe gheweest hadden, ende elc schip hadde bouen vp den mast, die wapene van Vlaendren, ende daer en was anders niet inne, dan in elc scip.lxx.of lxxx.vromer mannen van wapenen. Ende dye schepen waren op die boorden ende vp dye rouwen al begoten met olyen. Ende als men sach die ghelijcke deelders van Normandyen, so begonsten dese schepen, alsmense van herfleur wel sien mochte, verscheeden te varene, of si in diueersche plaetsen hadden willen wesen. Ende als viere van svoorseyde grauen scepen leden waren, of si hadden willen varen te Cornuwaelge, ende drie vanden minsten schepen hebbende dye wapene van Vlaendren, bleuen stedevast liggende bi heerfleur. Dit ghewaer wordende dese vij.capiteynen der galleyen van Normandyen, Willeboordt, Gillis, Abel, Floreins, Elsaert, ende Adelbrecht, quamen met.xvi.gallyoten, ende roeyden naer dese voorseydede.iij.schepen. Dit siende dese drie scepen, voeren ter zeewaert inne, als of si hadden willen vlien, ende dye gallyoten roeyden alle vaste achter, wat si mochten, ende die viere schepen die voren waren, daer die graue Phelips in was, keerden weder, ende quamen om te helpene den drien schepen, ende omringden die gallyoten vanden Fransoysen, ende vanden Normans, van die welcke, die sommege ghespronghen waren, in die drie eerste schepen, maer si waren so glat vander olye, dat sijer nyet vp ghestaen en consten, maer vielen ende gleden neder, ende gauen hem alle gheuanghen. Ende die prusenaers metsgaders den hollanders, ende dye vlaminghen ghecreghen bet dan.iijc.ghesellen vanden Normans, ende men bandt hemlieden handen ende voeten te gadre, ende men dede hemlieden of, haer lieder parreure, welcke parrueren waren swart, ende die luchter mauwe wit, ende dye rechter mauwe root, ende die capproenen root, ende phelips van Elsaten, beual datmense al in Vlaendren voeren soude, ende in diueersche steden, casteelen, ende sloten in vangenessen leggen soude. Item dese Normans hadden trompetten. Die principaelste behilt die graue phelips bi hem, ende die principaelste vanden galleyen metten wapenen van heu, Alenchon, monfoort, arycoert, ende Eureux bouen huyt stekende. Die Noormansche wapenen die brochten si met hemlieden, ende dye graue Phelips beual den Vlaminghen, dat si souden aen doen die parreuren vanden ioncheren, ende vanden Normans die te vlaendre ghevanghen voeren. Ende als hi quam tusschen Herfleur ende Eureux, so saghen die vlaminghen daer liggen drie spaensche schepen, gheanckert, vul goedts van comanschepen, in de welcke waren wijnen, olye ende fruyt, yser, amandelen, dadelen, ende ooc cordewaensche vellen, ende int schip waren.vii.Spaengaerden, die gheuanghen waren, ende metten voeten ghesloten in eenen bloc, ende hadden yseren boeyen aen die dien, ende aen die handen. Ende die graue Phelips vraechde hemlieden, waer omme dat si gheuanghen waren, sy seyden, omme dat si met harer coopmanschap wouden in Vlaendren varen, ende vraechde hem

{==xxx.r==} {>>pagina-aanduiding<<}

lieden wiese vinc. Sy seyden die ionchere daer vanden lande in sulcker mannieren ghecleedt so si hem seyden, ende hi vraechde hoe langde dat si gheuanghen hadden gheweest, si seyden van ghistren ter vespertijt, ende in die twee schepen sijn.xviij.ghesellen die de schepen wachten. Die graue Phelips dede die spaengaerts huten blocke doen, ende huten boeyen ende vijnck die.xviij.ghesellen vrome mannen die welcke beleden, dat sy metsgaders huere meesters die te Vlaendren waert ghevoert waren bedt dan drye duysent mannen ouerboort gheworpen hadden in die zee ende verdroncken, die Spaengaerden seyden dat si in hare schepen hadden.C.ende.xxviij.mannen, vanden welcken die.C.ende.xxi.doot ghesleghen waren ende verdroncken, ende den meesten deel leuende ouer boort gheworpen. Die graue gaf den spaengaerden al haer lieder goedt, ende xviij.vanden moyaerdts vanden normans sandt hi met ghebonden handen ende voeten te vlaender waerts, met twee van sinen schepen wel verwaert met.lx.prusenaers, die.G.Phelips ghenakende chierburch beual den trompetstekers dat si smorgens voor die sonne het trompet souden steken, ende die wachters vander hauene van chierburch siende dye galleyen van normandyen met haren wimpelen ende bannyeren, ende ooc horende den soon van huerlieder trompetten, so deden si haestelicken die baelien opene ende die poorten van der hauene van chierburch, ende die graue sijnde binder hauene ende binden poorten van chierburch, dede den poortier ende alle die wakers dootslaen, ende alle dat sy in haren wech vonden totter maerct toe dat versloegen si al ten sweerde. Ende sommeghe vanden poorters tgrote gheruchte horende stonden vp, ende quamen tot hare veinsters. Die.G.dit siende, dede vp smijten haerlieder deuren ende veinstren, ende deidse vangen een grote quantiteyt vanden machtichsten vander stede. Ende die.G.Phelips vraechde hemlieden, waer sijn goet was, ende al den schat vander coninginne van poortingale sijn wijf. Die van chierburch hemlieden excuserende, seyden, al wast so dat den schat vander voorseyde Coninginne, daer in die stadt was. Die graue van Alenchon ende van Eerycoert, die daer ghetijdelick plaghen te ligghene, die hadden dat al in haer lieder woonsten. Ende dye graue Phelips vant al sijn goet, ende alden schat, ende yuweelen vander Coninginne in dye twee huysen vanden twee voornoemde heeren. Die.G.phelips roofde die stede, ende nam alle die rijckste poorters gheuangen, ende quam also te vlaenderwaert, metten prusenaers, ende hollanders, ende zeelanders, die met hem huer lijf gheauentuert hadden, ende bedanctese seere, ende betaelde hemlieden huerlieder saudye, so eerlic dat sijs hem grotelic bedancten, want hy hemlieden meer gaf dan si begheerden. Ende doe voeren sy met ghemake te haren lande waert. Ende als die graue bi Vlaendren was, hy beual sommege vlaminghen, als si metter vlote van Vlaendren varen souden, ter baye om sout, ofte te rudseele om wijn, dat si dan tvier steken souden in die stede van Chierburch, twelc also corts daer naer ghedaen wort. Die coninc Phelips van Vranckerijcke dit verhorende dat phelips van elsaten Chierburch gherooft hadde ende gedaen verbarnen, ende dye rijckste poorters gheuanghen, ende te Brugghe gheuoert, ende gheleyt inden ghijselsteen, ende ooc sommeghe edele van Normandyen gheuanghen, ende in Vlaendren gheuoert, ende ghedaen leggen, in diueersche vangenessen. Daer omme die coninck van vranckerijcke, in spijte van phelips van elsaten, so nam hi phelips die drie heerscepyen, te wetene Vlaendren, vermandoys, ende Artoys, ende hi leydet al tsijnder taflen, ende dedene bannen huyter crone van Vranckerijcke, ende die Coninginne van vranckerijcke sijn wijf, in spijte vanden graue phelips heuren oom die verboot hy sijn hof, ende sijn pallays, ende in sijn oghen yet te commene, want hi en wildese sien noch hooren, ende was gheleedt huyter stede van Parijs, ende ooc die stede van Parijs was heur verboden. Dese coninginne elizabeth, die welcke was phelips van elsaten susters dochtre, diese hadde by boudin van Henegauwe, omme dies wille dat dese edele coninginne so smadelic versteken was huyt Parijs, ghinc wonen te Senlijs, ende diende daer den vppersten coninc.van hemelrijcke seer deuotelic, ende hoorde daer dye.vij.ghetijden alle daghe in onse vrauwen kercke te Senlijs, ende ghinc des woensdaechs, svrydaechs ende tsaterdaechs baeruoets ter kercken, ende vastede altijt die voornoemde dagen, ende

{==xxx.v==} {>>pagina-aanduiding<<}

vysenteirde dagelicx die arme huysweeken ende gaf hem lieden mildelic aelmoesene ende haer lieder nootdurft van etene ende van drinckene, des sondaechs ende die mesdagen ghinc si alleen ter kercken sonder cnapen, ghelijc eene simpel ambochts vrauwe of dier ghelijcke, ende drouch eenen boucsack aen hueren aerm, daer haer boucken in waren, ende ghinc dicwil inde handt met vele wassen keersen die si voor tcrucefix, voor tbeilde van marie ende voor meer andere helegen stelde, dit siende vele edele lieden, rudders ende schiltknapen, poorters ende andere groote ioncvrauwen, si wierden gheport ter duecht huut der deuocie die si saghen aen dese edele coninginne, ende leyden som huute ende of, huere huutwendeghe ende pompeuse habytuacien, die coninc van vranckerijcke Phelips diemen hiet monoculus seere verstoordt sijnde vp phelips van elsaten, sandt notable boden te vlaendren waert totten graue phelips, beuelende dat hy hem niet en soude onderwinden vanden voorseyde drie singhoryen, te weten vlaendren, vermandoys ende artoys. Ende dat hi alle die hi gheuanghen hadde huut Normandyen soude vry laten gaen te haren landewaert, ende in dyen hi der contrarye dade, datmen hem vangen soude ende te parijs brenghen, daer soudemen vp hem sulc vonnesse strecken als ouer die ghene die quetsen ende scoffieren, wil dye magesteyt vanden coninc ende sine weerdicheyt, dats gesleipt te sine ende ghequaertiert. Die graue Phelips ontfinck des conincx boden met groter weerdicheit, ende si bleuen ghelogiert in thof vanden.G.Phelips. Ende hi badt hemlieden dat si wilden by hem blijuen.vi.of.vii.daghen, hi soude om den coninc doen aldat hi sculdich ware van doene, ende doe ontboodt die graue Phelips alle die gheuanghenen, die wel som laghen ten damme, ende som te blanckeberghe, te Oostende, ende te duunkercke, ende te borborch, eerst Galyaen den bastaerdt vanden bisschop van Rowaen wel met.xxx.ioncheeren, ende sommeghe rudders, ende dye Graue doen sijnde te Biervliet dede daer onthoofden inde presencie van des conincx boden, ende den graue van Alenchon, den bastaert van Rowaen voornoemt, ende die.xxx.ioncheren met sommeghe rudders, ende die.G.phelips beual datmen alle die lichamen van die daer onthooft waren souden binden vp wielen met stercken reepen, ende stellense op hoge masten lancx den zeecant, so datmense van varren sien mochte. Van daer so quam die graue phelips tardenburch, daer dede hi onthoofden Adelberdt sgrauen bastaerdt van Alenchon, in die presencie van sinen vadre, wel met.xl.ioncheeren, ende deidse ooc vp raden stellen, lancx den zeecant. Ende ten Damme wasser ooc eene quantiteyt onthooft. Ende te Blanckenberge ontbootmen die spaeniaerden, dye gherooft hadden gheweist tusschen Herfleur ende Bayeus, ende die iongelingen die des spaeniaerts scepen bewaerden, als sy gheuanghen waren, waer of een was sgrauens sone van Alenchon, van Eureux, van gournay, ende van monfoort. Daer waren si gheexamineirt, in die presencie vanden boden des conincx van Vranckerijcke, ende den graue van Alenchon, ende Aricourt, dat si beuel hadden van haren vadren, die alle princhen of grauen waren in normandyen datmen den commandemente des couicx van vranckerijcke obedieren soude. Twelc was, soe wat scip dat huyt vlaendren quame, of wat scip dat met eeneger coopmanscap in Vlaendren wilde varen, datmen dat roouen ende nemen soude, ende stelden si hem ter weere, datmense ouer boort worpen soude, ende si kenden daer dat sy bet dan.iiij.duysent lieden dye te Vlaendre waert wesen wilden, verdroncken ende ouer boort gheworpen hadden, onder vlamingen ende ander diuersche cooplieden. Doen spraken daer die spaeniaerden, hoe dat si vanden seluen ioncheeren waren gheuanghen, ende heurlieder goet ende schepen ghearresteirt, ende dat sy waren in dye drie scepen.C.ende.xxviij.mannen vanden welcken waren die.C.ende.xxi.doot ghesleghen ende leuende ouertboort gheworpen, ende si.vij en waren maer bleuen te lijue. Dit horende sconincx boden, ende die twee Grauen waren alte seere beschaemt, ende ghescoffiert. Daer beual die graue Phelips, datmen alle die bastaerden, van heu, van monfoort, van Aricourt, ende die ander alle onthoofden souden, ghelijckmen zeeroouers behoort te iusticierne, ende stellen vp hoghen raden, datse die voorseyde pieraten ende lijckedeelders van varren mochten sien, Ende voort so beual die graue phelips dat men die.lxxx ioncheren onthoofden soude, ende ooc daer bi op raden setten, Van Blanckenberge voer hy

{==xxxi.r==} {>>pagina-aanduiding<<}

Toostende, ende te Lombaertchye, ende van daer te Duynkercke, ende also voor tot Beunen toe, ende in elcken vanden voornoemde plaetsen waren een quantiteyt van Normans onthooft, ende daer lancx den zeecant vp raden ghestelt. Dese openbare iusticie aldus ghedaen sijnde, sprac die graue phelips tot des Conincx boden. Ick en ghelooue niet dat onse gheduchte here die coninc van Vranckerijcke oyt yement beual te roouene, of yement te vermoordene, ofte den coopman quaet te doene, te doden, of te vanghene, weduwen ofte weesen te verdruckene, ofte haerlieder goedt te nemene, maer wiste onse here die coninc yeuwers sulcke lieden, als goet prinche ende Ruddere, hi ware schuldich sijn lijf te auentuerene omme dye te crijghene, ende te doene iusticierne, ende te nyeuten te doene, ende midts dat dit die coninck niet ghedaen en heift, so hebbe ic selue dese keyserlijcke iusticie ghedaen als goet ruddere ende ghetrauwe, houdende mijn belofte die ic den keyser beloeft ende gesworen hebbe. Voort soe weit dat ic ter weerdicheyt vanden coninc ontslade die wethouders van Chierburch, die nochtans ooc alle tlijf verbuert hebben, metsgaders dat sy ghedoochden sulcke roouers in haerlieder stede wandelende, ende omme dat si logierden ende herberchden dat gheroofde goet vander coninghinne van Poortingale. Voort ghi twee heren ghi sijt occusoen ende cause dat wel.iiijm.menschen in die zee ouerboort gheworpen sijn, ende dat alle dese edele iongelinghen onthooft sijn, ende ghi lieden hebt huerlieder kindren qualic gheleert, hoe suldy dit voor gode verantwoorden moghen, maer weit ter weerdicheyt vanden coninc, so ontslae ic hu lieden, ende schelde u quijte van huwen costen, ende ghebreict hu lieden yet, dat sal ic hu lieden gheerne doen hebben, ende die graue phelips gaf des conincs boden ghiften ende yeweelen, ende seyde des conincx boden, dat si den coninck wel ende ghetrauwelicke vertooghen ende seggen souden tghene dat si ghehoort ende ghesien hadden, ende dat hi yeghen dye coninc noch yeghen die croone van Vranckerijcke nyet misdaen en hadde, noch lijf, noch goet, noch gheen heerlicheden verbuert en hadde, ende dat hi ter weerdicheyt vanden coninc ende vander croone die twee grauen voorseyde van Alenchon ende van Erricourt, ende die poorters van Chierburch huyter vangenesse ghelaten ende quijte gheschouden hadde, niet yeghenstaende dat sy nochtan met rechte alle gader oock tlijf verbuert hadden. Ende dat si den Coninc ooc souden seggen bouen allen dingen (midts dat hi in meneghen tijden in Vermandoys niet gheweist en hadde) hi soude cortelinghe commen visiteren wel voorsien sijnde, omme te besiene oft hem yement sijne heerscappye begheerde te nemene, of eenich belet daer inne wilde doen, ende wilt ooc segghen den coninc dat my leedt is dat hy so aerm is, dat hi sijn coninghinne mijn nichte, daer ik oom of ben niet gheuoeden en can, maer heiftse versteken ende verdreuen in spijte van mi, ende laetse gaen alleen ghelijc eenen aermen wijue, dat hijse tot my seynde, ende schelde quijte die steden ende tlandt dat ick met huer in huwelicke gaf, te wetene sint Omaers, Aryen, tlant van guysen, ende alle dat westvlaendren is, ende ic salse selue onderhouden naer haren staet. Dese boden te Parijs commende tot den coninc van vranckerijcke, vertoochden haer last dat si hadden vanden.G.phelips, ende ooc die voorseyde.ij.grauen vertrocken alle die gheschiede saken den coninc, in die presencie vanden edelen raet vander croone. Ende die van des conincx rade seiden alle ghemeene, datter grote blame was voor den coninc dat hi die weerde edele coninginne die hem drie kinderen ghedreghen hadde, soe smadelic versteken hadde, sonder eenege cause. Ende men vertrack daer dye scerpheyt van haren heleghen leuene, van harer deuocie, almoesene, haer ootmoedicheyt, ende haer wercken van ontfarmherticheyt, als waer omme dye coninc last gaf datmense eerlic cleeden soude, ende met groter weerdicheyt weder omme in eenen osbaer bringen soude te Parijs, ende het worde also ghedaen. Dese saken al ghesciet sijnde, Phelips van elsaten ghinc tot den eertsbisscop van kuelen, totten prinche Eeuwout van Ardanen, Boudin van Henegauwe, ende badt hem lieden omme bystandicheyt, om met machte te treckene in Vermandoys, daer hi bin langhe tijt niet gheweest en hadde, noch hem lieden niet gheregiert en hadde Boudin van mons graue van Henegauwe beloefde Phelips te doene bystandicheyt met lijue ende met goede, om sine landen vlaen-

{==xxxi.v==} {>>pagina-aanduiding<<}

der, Artois, ende Vermandois te ghebruyckene, die welcke die coninc gheconfisqueirt ende tsijnder tafle gheleyt hadde, ende die graue phelips was wel tot.xijm.mannen sterc, ende die wijle dat die.G.phelips te Kuelen was, ende in ardanen, so quam die coninck van vranckerijcke in vermandoys, ende in allen steden.s.quintens, pyrone, te couchy, te haen te mondidier, ende ander casteelen stellende, die in sine hande ende in sine mogenthede. Dyt vernemende die.G.phelips naer dat die coninc weder te Parijs ghekeert was, so quam hi int lant van vermandois, ende int lant van Artoys, ende men dede hem alle die steden ende sloten opene, maer hi quam te Mondydier die hem wederstonden, ende hy schoot tvier in die stede, ende die vanden casteele dat siende, gauen hem ouer, behouden haerlieder lijf. Die coninc vernemende die macht van phelips van elsaten quam te Amyens, ende daer wesende ende horende dye macht vanden rijnschen heren, vloot van daer te Compiengnen, als hy daer was, so ontboot hi alle die edele van normandyen, dat sy te Compiengnen commen souden om hemlieden te wrekene yeghen phelips van elsaten, ende die coninc ontboot bi hem alle die hem gheraden hadden te confisquierene tlant van vermandoys ende artoys, ende daer inne te stellene nieuwe officiers. Dit vernemende die.G.phelips, ontboot dat commuyn van Vlaendren, twelcke quam bi hem met groten gheselscepe, sonder alleene die van Ghendt die hem excuseerden seggende, si en wilden yegens die croone niet steken noch vechten. Binnen deser tijt so quamen die vijf grauen van normandyen, Alenchon, Perhize, Heu, eureux, ende aricourt, wel tot xm. starck, maer die.G.phelips creech alle die sloten ende casteelen van Pycaerdyen, eer sy ghecommen consten te compiengnen totten coninc, ende phelips van elsaten dede maken een casteel van houtete couchy, om te siene in compiengnen daer die coninc.lach. Die princen van normandyen vernemende ende siende die behendicheyt vanden G.phelips, rieden den coninc dat hy tenten ende pauwelyoene soude doen slaen vp die riuiere vander Hose yegen Couchy ouere, ende dat die coninc.viij.of.ix.scepen soude doen commen huut compiengnen, ende doen die coppelen deen aen dander, ende stakitsen met pijlen in die selue riuiere, ende also souden si eene brugge hebben omme te commen aen dander site vander riuiere, om aldaer te becupene dat heyrcracht vanden.G.phelips Dit worde phelips gheware, dat die Normans met groter macht waren commen huut compiengnen, ende dat die coninc.wilde commen te couchi. Phelips biden rade vanden bisschop van Keulen, ende Eeuwout van ardanen, ghingen ter stont, als die normans commen waren om den graue te beuechtene smorgens metten dage hemlieden aene, ende die peerden vanden normans waren moede, ende tvolck mede, want si dien nacht ghereyst quamen. Ende in dye battaelie so hadde phelips die victorie. Die.G.van heu ende van persen waren daer doot gheslegen, ende die.G.van eureux vloot met.iiijm.lieden, ende die.G.van alenchon wel met.xviij.rudders worde daer gheuangen, ende bi couchy waren wel byden.vm.normans verslegen, ende.viijm.ghequetst. Daer naer wort weder ghecregen dye G.van aricourt, ende dye.ij.grauen Alenchon ende Aricourt sandt die.G.phelips te vlaenderwaert metten.xviij.rudders. Ende die van ghendt horende die victorie vanden.G.phelips, kosen wel.vm.vromer mannen wel ghewapent, ende quamen tot den.G.phelips die te Couchi was, ende si lieden binnen.vi.dagen commende te couchy bi nachte, die van Ghendt ghinghen ouer die riuiere, ende sloughen haer tenten ende pauwelioenen ende staken op hooghen scachten die nieuwe wapen van vlaendren die phelips hadde gewonnen bi cesarien onder den berch Libani, den swarten leeu clemmende inden schilt van goude. Ende tsmorgens als die sonne vp rees, ende die coninc.ontwaken wart, horende datmer vlaems sprac, hi sach een nieuwe wapen ende tenten gheslegen tot bi sijnder tente vanden vlamingen die hem binnen dier nacht so naer ghecommen waren, ende huut vreesen van haer, vloot die.coninc.met al sinen volcke naer parijs, daer si waren binnen.vi.of vij.heuren twelc nochtan wel is xix.mijlen van daer hi lach, ende dat huut vreesen vanden Vlamingen. Dit vernemende die.G.Phelips dat die coninc.gheuloden was naer parijs, ghemoedt als een liebaert, trac met sinen volcke te senlijs assaelgierende al dat si inden wech vonden, ende commende te dammaertijn, daer vonden si den.G.albery van dammaertijn, ende sine edele die by hem waren, die vinghen si, ende dedense voeren te vlaender waert. Die vromicheyt vanden.G.

{==xxxij.r==} {>>pagina-aanduiding<<}

Phelips was die van parijs, ende ooc alle die fransoisen een gruwen ende een afgrijsen als sy hem hoorden noemen, of datmen van hem sprac, hi deur ghinc ende deur reet al champaengnen ende al vranckerijcke deure, ende niement dorste hem wederstaen. Dese orloge gheduerde.ij.iaren lanc, bi wijlent wast bestant van kersdach totter octaue van.xiij.dach, of van vastenauent totter octaue van paesschen. Die instekers vander oorloghe en waren nyet alleene die normans, omme dat phelips in tijden voor leden hem lieden vind, ende den zeecant bedarf, of om dat hy chierburch scelgierde, ende die zeeroouers onthoofde, maer het waren ooc die.G.van cleermont, Radulf van couchy, ende die kinderen van Robert clemens, die welcke waren die principaelste ende meeste vanden raetsheren vanden coninc Phelips, ende si meenden, hadde die.G.phelips tonder geweest, si souden die heerscappye van Artois ende van Vermandoys onder hem lieden ghedeelt hebben, ende also vele quaets als die.G.Phelips dede in oost vranckerijcke, also vele quaets deden die Inghelsche in Poitau, ende in gascoengnen, ende in Aquitaniten, steden ende casteelen, cloosters, ende kercken verbarnende, ende destruerende, ende si vercrachten nonnen ende ghehuwede vrauwen, ende ionghe maechdekins, sulcke ouerdaet en was noyt niet vele ghehoort noch ghesien, als die Inghelschen daer bedreuen, sulcke allende en was noyt in Vranckerijcke, sichtent den tijt vanden wandelen die al Vranckerijcke wel naer bedoruen. Binnen eenen bestande, so gheuielt dat die coninck van Vranckerijcke al sine ghereetschap maer te met al'sijnder macht om vp vlaendre te commene, ende dat te destrueirne, ende den.G.phelips te beuechtene, want dye duytsche heren ende die van Ardanen trocken tharen lande waert, dat was ontrent den vastenauent. Dit vernemende die.G.phelips dat die coninck die riuiere vander Ose leden was, om te commene te Amiens. Phelips met al sinen volcke van Vlaendren trac naer Amiens, om den coninc te wederstane. Dat bestant huute sijnde veerthien daghen naer dye octaue van paesschen, gheen hope hebbende van payse, maer dat si souden bataelye hebben yeghens malcanderen, buyten der stede van Amyens, dye coninck ende den graue Phelips.
    Sicut deo placuit pax ibidem facta est.


¶ Hoe die Graue Phelips, den Eerdtbisschop van Ryemen sandt aen den Coninc van Vranckerijcke, om Paeys te maken.

    
{== afbeelding 
        	
    ==} {>>afbeelding<<}
    


{==xxxij.v==} {>>pagina-aanduiding<<}

GOd die here ende coninc vanden warachtegen payse sandtbi sijnder godlijcker gracie in den.G.Phelips eene goedertieren vermurwinge, want hi sandt eenen Ambassaet aenden eerdtsbisscop van riemen, dat hem soude ghelieuen te commene sprekene metten graue Phelips van elsaten. Och hoe blijde was die Coninck als hy dat hoorde, die welcke badt den eerdtsbisschop van Ryemen dat hem gheliefde so te sprekene tusschen beeden, dat men mochte een middel vinden datmen niet en vochte. Die eerdtsbisscop commende byden graue Phelips, vraechde hem sine beliefte, ende waer omme dat hi hem ontboden hadde, onder andere vriendelijcke woorden die si te samen hadden, so syde die graue phelips. Mi is leedt dat dye vlamingen hem moeten weeren ende vechten yeghen haren ouerheer den Coninc van Vranckerijcke, my verwondert seere dat die coninck mijn landt ende mijn erue, ende sijn landt dat ick van hem te leene houde, scelgieren ende verderuen wille, ende wat mach hem lusten sijn volc ende kinderen doot te slane, ende te verderuene, het ware betere dat hy paysyuelicke leuede, ende dat hem sine leenhouders met weerdicheden ghetrauwelick dienden, ende met obediencien, dan dat hijse veriaechde van hem, ende daer yegen vochte, of dootslouge. Doen sprac die eerdtsbisschop van Ryemen. Soudt ghy willen pays maken, ende commen den coninc van Vranckerijcke ter ghenaden ende staen te sinen seggene. Phelips die sprac, het ware betere pays dan onvrede, ende ic wilde wel dat die coninck sijn volc in payse liete. Ick weet wel als ouer my sprekende, ende ouer mijne landen die ic vander croone houde, als Artoys, Vermandoys, ende Vlaendren, tusschen der schelde ende der zee, nyement en esser die wille of meeninge heift yegens den Coninc te vechtene, het en ware yegens den graue van Cleirmont, yegen Radulf van couchij ende yegens dye kinderen van cleirmont, diemen heet Clement, die den coninck ingheblasen hebben te confisquierne, mijn lant van vermandoys, ende aertoys, om dat selue te besittene, alsoot baerblijckelic is, ende als van te stane ten wille vanden coninck, als hem ghenade te biddene, daer toe segghick dat ick noeyt en misdede yeghen den coninc, Als van chierburch so segghic dattet was een roofnest, daer vele roouers inne waren, het scoffierde die gheheele croone, ende al kerstenheit deure. Als vander iusticie binnen Vlaendren ghedaen vp die edele van Normandye. Ick segge dat die keyserlijcke kindren van prusen dye holpense vangen, ende sagense iusticieren, twelc was grotelic ter eeren vander crone van vranckerijcke, ende hadmense te lijue ghelaten, alle dye crone van Vranckerijcke hadder of gheschoffiert gheweest, ende al kerstenheyt deure. Phelips dye seyde, vadere spreickt doch ten besten yegen onsen here den coninck ende wilt hi niet vechten, so ghedraghicx mi in hem, ende ic wil gheerne staen tsinen dienste, eest hem van node, ic wil gheerne auentueren lijf ende goet tsijnder eeren, om die croone te beschermene ende in eeren te helpen houdene. Die bisscop maecte een bestant van.viij.dagen lanc, huyter name vanden coninc. Ende die bisschop byden coninc commende, ende die sprake vanden graue van Vlaendre vertreckende, die coninc was wel ghepaeyt in die antwoorde vanden.G.phelips maer die coninc en wilde inder schande niet blijuen, ende begeerde aen phelips vier speciale casteelen, Couchy, Mondidier, Torrette, ende Calmachus, ende die heerschappie van Amiens, maer al dat remenant, artois, sinte quintens, henpyrone, vermandois soude hi paysiuelic besitten, ende ghebruycken sijn leuen lanc, ende hi soude met payse sine lieden te vlaender waert doen gheleeden, ende vp dese condicie soudemen den pays doen publyeren in allen steden, in vranckerijcke, ende in die lande vanden G.Phelips, ende in desen pays waren mede besloten die van Henegauwe. Och lieue here wat groter blijscap was alle vranckerijcke deure van desen onvoorsienlicken pays so cortelicken toe commen, ende een eynde vanden swaren ghescille ende felle oorloge. Binnen deser tijt so quam die grote salladijn, ende die coninc van Ihrl'm, ende ghecreghen dye stadt van Iaffa, ende ooc dye casteelen, steden, dorpen vanden conincrijcke van akers, ende si verslougent al ten sweerde, priesters, monicken, nonnen, ende verbernden alle dye kercken ende gods huysen ende destrueirden den tempel in Ihrl'm, daer dat helich graf was, ende dooden den bisscop van bethleem, ende dye kerstenen die daer woonden, ende si destrueirden.s.ians hospitael datmen hiet

{==xxxiij.r==} {>>pagina-aanduiding<<}

Lazarus huys, ende sloughen sint Ians broeders doot, ende ooc die susteren, ende quamen bet dan.C.ende.xl.duysent sterc, ende ghinghen in Damasco ende in Cesarien, ende so waer kerstenen ghewoont hadden, si verbarndent, ende versloughent al ten sweerde. Dyt gheschiede int iaer ons heren, alsmen screef.xic.ende.lxxxviij Tunc translata est gloria domini ab ysrael. Item binnen desen iare was gheboren Lodewijc die eerste sone vanden coninc phelips bi Elizabette der coninghinne sinen wijue, der nichte vanden graue Phelips, die dochtere van Margriete, die sustere vanden Hertoghe Phelips. Corts naer der tijt dat Lodewijc was kersten ghedaen, (Nota dat dye selue Elizabeth daer te voren drie kindren ghehadt hadde byden Coninck Phelips, maer si waren alle ionc ghestoruen) Die Coninc phelips met sinen princhen van Vranckerijcke, hertoghen, grauen, Eerdtsbisscoppen, ende met sinen behuweden oom Phelips van Elsaten namen aen dat heleghe cruce, ende seylden ouer zee, naer dat helege lant, omme te sercoursene den coninc van Akere, want die stede was beleydt vanden groten Saladijn, ende hadder wel.viij.maenden voren gheleghen. Die coninghen van Vranckerijcke ende van Inghelant, quamen ouer te Iaffa. Dit verhorende die sarasijnen, dat die coninghen van Vranckerijcke ende van Inghelant, commen waren om hem lieden te beuechtene. Die sarasijnen bedoluen hem lieden met groten vesten, datmense van gheender side beuechten en mochte, dan vander side van Iaffa. Ons lieden commende voor Akers, die van Akers waren seere verblijt vanden fransoysen ende vanden Inghelschen. Ende dye coninc van Vranckerijcke begheerde terstont yegens die sarasijnen te vechtene, sonder langhe beyden. Ende dye sarasijnen huyt hueren vesten commende voor Akers, dye van Akers quamen huyt ghesleghen met blijden moede, ter hulpe van den twee coninghen, van Vranckerijcke ende van Inghelant. Die sarasijnen begonsten eerst te vechtene yeghen die fransoysen. Daer began eenen vreeselicken strijdt, ende Phelips van Elsaten commende in die battaelye metten swarten leeu verwapent, die hie daer te voren vp den coninc van Abelijnen vechtender hant ghewonnen hadde. Die sarasijnen van Abelijnen ende van Samaryen siende desen swarten leeu, verloren alle den moet, ende vloden, achterwaerts vliedende, so versmoordender grote menichte in haerlieder vesten, daer si hem lieden mede bedoluen hadden. Ende die Saladijn, ende al sijn gheselschap, als si vernamen dat Phelips van Elsaten daer was, so vloot hi tot Cesarien, met seer luttel mannen. Ende desen strijt gheduerde bet dan.xij.heuren, als van smorgens totter vespertijt. Ende aldaer bleuen bet dan xl.duysent sarasijnen, onder verdroncken ende doot ghesleghen. In welcken wijch ende strijt was gheuonden doot ghesleghen eenen Soldaen, ende.x.coninghen gheuanghen, ende drie doot ghesleghen, ende vele Amyralen ende edele mannen verdroncken, int deysen in huerlieder selfs vesten. Die.G.phelips dede daer eene horrible moordt in die Sarasijnen. Desen wijch ghesciede int iaer ons heren.xic.ende.xc. Die sarasijnen ghescoffiert traken naer Iherusalem, ende tharen lande waert. Int hende vanden seluen iare, doen beual dye grote Soldaen van Alkare in Egypten, ende ontboot alle dye Soldanen, coninghen, ende Amyralen, diemen heet Ducen, als hertogen ende grauen vp haer lieder leenen ende ander goeden te verliesene, dat si souden zijn voor meymaent, tusschen Ihrl'm ende cesarien, byden berch van Lybano. Ende si quamen alle daer, alsoot den groten Salladijn beuolen hadde. Daer vergaderden.x.Soldanen, ende.xxix.coninghen, ende bet dan.iijc.Amyralen, Ende die principale sarasijnen ghingen beleghen Akers, ende si dedender assaut vp, ende beclomment, maer die van binnen weerden hem soe vromelicken, ende menich sarasijn worter van den muere ghesteken, ende braken den hals, ende vele versmoordere in die vesten. Die van akers ontboden in Griecken, in candia, te Roome, ende al kerstenrijcke deure, hoe si vanden sarasijnen beleyt waren, ende datmen hemlieden haestelic sercours doen soude, want die macht vanden sarasijnen was so groot, dat sijt niet en souden mogen houden, maer souden moeten haer liederstede verliesen. Eene menichte van kerstenen vergaderden, wel tot xxxvim. ende voeren ter zee deur Griecken te Syrien waert, ende eer si quamen in Surien, so wort Akers ghewonnen vanden sarasijnen, ende sy verslougen al dat in Akers was, weer man, wijf of kijndren, ende die kerstenen commende in Suryen,

{==xxxiij.v==} {>>pagina-aanduiding<<}

Ariueirden tusschen Iaffa ende Akers. Ende dye sarasijnen dyt vernemende, quamen huyt alle sloten, ende omringden die kerstenen, die welcke waren seer cleene menichte, yeghens den grooten hoop vanden sarasijnen. Aldaer was seere gheuochten, want dien wijch ende strijt gheduerde twee daghen lanc, vp den eersten dach so warender alte vele sarasijnen versleghen, maer vp den anderen dach, so bleuer vele kerstenen doot, wel tot.lxm.waer inne waren veel edele heren, als bisscoppen, grauen hertogen, ende phelips van elsaten was int middel vanden sarasijnen, daer hi grote vromicheyt dede. Ende dit ouermerckende die Soldanen ende heydensche coninghen, si deden grote poogheruye omme phelips van elsaten te verslane, ende also weder den swarten leeu vp hem te winnene, emmer byder hulpe van gode die graue ontghinc daer huyt dien strijdt, maer hi wort daer so ghewont dat hi daer of starf, vp den xxij.dach naer den groten wijch, twelc was vp den.x.dach in meye, ende dye.G.phelips ouerleet vp den eersten dach in wedemaent. Int iaer ons heren.xic.ende.xci.ende wort begrauen in sinter Nyclaeus kerckhof, buyten der stadt van Akeren, in welc kerchof waren ooc begrauen bet dan vijftich Bisscoppen, grauen, hertoghen, ende lantheren, dye inden voorseyde groten strijt bleuen, of daer so ghequetst waren, dat sijer of storven. Item dit sijn die heydensche ende sarasijnsche princhen, die inden voornoemden strijt waren. Item.x.soldanen, eerst van Alkare in Egypten, Daniette in Alexandrien, Rochebrun mecha, in arabia Persen, Cordes, Persydes, Affrica, Damasco, Bauldas. Item.xxix.coninghen, eerst Ihrl'm, Abelijne, Egypten, Olofernen, Iherico, Surs, Damascene, Becaes, Swartberch, Labre, Lybea, die doode zee, sarcken vander rooder zee, Melyden, Thunes, Armenye, tartarie, Turckye, Barbarye, sarbas, Borgerye, garnate, Yuore, Auoriantu, Antefijs, Galylee, Anthiocie, Nichee, Balakye, ende commanye. Binnen desen iaren dat den groten wijch gheschiede voor Akers, die coninghinne Machtilt van Poortingale weduwe vanden. G. phelips van elsaten verhorende die mare, hoe dat haer man seere gequetst was voor Akers, ende daer of starf, ende begrauen was terplaetsen alstvoorseyde is, ende meer dan.lx.edele met hem, die alle verslegen waren vanden sarasijnen. Dye voorseyde vrauwe Machtilt ghinc te clereuaulx, daer haers mans eerste wijf begrauen was, ende dede daer maken een schone cappelle, ende.iij.sepultueren daer inne, deene voor phelips haren man, ende eene voor zijn eerste wijf vrauwe elysabette van vermandoys, die si dede ontgrauen, ende in die nieuwe sepultuere leggen. Ende dede halen phelips dode lichame van bi akers, ende bringhen te Clereuaulx, ende dedet daer begrauen, ende eene seere schone huytvaert doen ouer sine siele, twelck gheschiede int iaer.xic.ende xciij. Dese phelips hilt tlant van Vlaendren in groten payse ende in eeren, deur al dat hy ten ij.stonden oorlogede yeghen die Normans, ende ooc yeghen Hollant, ende zeelant, ende eygen die Fransoysen. Item hi was die edelste van alle sine voorsaten in rijcheden van state, ende vul van eeren, oueruloeyende, in vroedscepen ende van goedenrade, moedich ende vroom in fayten, van wapenen, altoos seghe ende victorie hebbende, muegende ende machtich, ende rechtueerdich in iusticien ende vonnessen, nyement die quaet daden so groot die hy spaerde, met allen rechten mochtmen hem compareren een vanden Machabeeuschen, den monicken ende religieusen boot hi alle weerdicheyt, hi eerde die clergye, hi beschemde den aermen, ende bi wijlen hoorde hi die causen vanden religieusen, alsmen lieden ongelijck dede, hem lieden helpende yegen sine baroenen ofte rudders, ende yegens die edele die hemlieden haren thienden, ofte eenich ander goed onthouden wilden, ofte haerlieder renten. Ende alsmen in Vlaendren ende in Artoys hoorde dat hi doot was, tvolck was buter maten seere bedruct, ende vul van rauwen, want Vlaendren wierdt ghedeelt in drien, want die eertsbisscop Willem van Ryemen, die welcke hadde te verwarene des conincx recht, ende was rechtsweere vanden coninc, dye begheerde in vorme van rechte tonderhoudene, also dat dye graue phelips toe gheseyt hadde sijnder nichte der Coninghinne van Vranckerijc, om dat huer houdtste kint die coninc Lodewijc hebben soude, dese naervolghende heerlicheden, te wetene Bapames, Atrecht, Aryen, Hesdijn, sint Omaers, Tcasteel van Ruhout, Lens, tgraefschip van Saint pol, van Guyse

{==xxxiiij.r==} {>>pagina-aanduiding<<}

ende alle die voorseyde consenteirde ende gaft den coninc van Vranckerijcke met sijnder nichte, als haer die coninc nam in huwelijcke, maer het was een bespreck dat dye graue phelips alle dye voorseyde heerlicheden besitten ende ghebruycken soude, sijn leuen lanck gheduerende. Dit ander deel gaf hi in Duwaryen te haren lijve die coninghinne Machtilt van poortingale sinen wijue, Als Rijckele, Duway, Orchies, met vele ander steden daer ontrent gheleghen, als Cassele, Watene, Berghen, Borburch, ende alle den zeecant tot Nyeuport. Dat derde parcheel Ghendt, Brugge, ende Ypre, tlant van Aelst, Oudenaerde, Cortrijcke metten noordt ende Ostvrye ghecreech Boudin van henegauwe, als van Margrieten weghe, sijnder ghetrauter gheselnede, die welcke sustre was van den Graue Phelips van elsaten. Dese Phelips was die.xvij.Graue, ende licht begrauen te Cleiruaulx, als voorseyde is.


¶ Van Boudin van Henegauwe, den.xviij.Graue van Vlaenderen, die welcke behuwede dat graefscip aen vrauwe Margriete, dochtere van Diederick van Elsaten.


¶ Dat.xxiiij.Capittel.

    
{== afbeelding 
        	
    ==} {>>afbeelding<<}
    

BOudin van Henegauwe dye wort graue van Vlaendren, als van sijns wijfs weghe vrauwe margriete, die dochtere van Diederic van elsaten, ende sustere vanden voornoemden Phelips van elsaten, ende ooc dochtere van der heleger vrauwe Sybelye des conincx dochter van Ihrl'm, ende naer die doot van hueren vader, so was haer broeder coninc van Iherusalem. Ende sijn moeder Sybelye woonde bet dan xij.iaren in een clooster van nonnen, dye hospitael susteren waren, ende diende daer die siecken ende aerme lieden ende pelgryms in sint Ians hospitael, datmen heet Lazarus huys, dye welcke gaf Diederic haren man dat helege bloet, dat nv te Brugge rust in s.Baselis kercke. Dye coninc Phelips van Vranckerijcke, dye welcke te wijue hadde ghehadt des voorseyde Boudins van Henegauwe dochtere, die welcke starf binnen der tijt dat haer man die coninc voor Akers was in Suryen. Desen voorseyde coninc van Vranckerijcke commen sijnde van ouerzee, in dye kerstdaghen, daer naer hilt eene grote feeste, ende ontboot alle sine edele ter voorseyde feeste, daer ontboodt die coninc ooc Boudin van Henegauwe sinen sweer, die welcke vader was vander coninginne, des conincx Phelips wijue, die welcke binnen dyen iaren ouerleden was. Die coninc sprac sine edele blijdelic toe, ende ontfincse seere minlicken, sonder alleen Boudin van henegauwe, die en sprack hi niet toe, maer keerde sijn hooft onweerdelick van hem, ende besach hem als of hi gram vp hem gheweest hadde. Doen peynsde Boudin hoe dat hi in voorleden tijden, als die coninc ende die.G.phelips oorlooghden yeghens malcanderen, datmen meer ghehelt was met ionsten tot den.G.phelips dan tot den coninc die sine dochtere had te wijue, ende peynsde of hy dat nv vp hem soude willen wreken. Ende aldus die.G.Boudin merckende dye onweerde vanden coninc te hemwaerts, hi stal hem seluen al heymelic huyt des conincx Pallays, sonder oerlof te nemene, ende quam te vlaendre waert. Ende die.G.Boudin perplecx wesende, begheerde raet aen die edele van vlaendren ende van Henegauwe, hoe hy den coninck payen soude om tot sijnder vrientscap te commen. Inden raet was ghesloten dat

{==xxxiiij.v==} {>>pagina-aanduiding<<}

die Abt Daneel van Cameroen, ende den Abt Symoen van Angnencen souden trecken als Ambassadeurs ende als middelaers, ende gaen spreken den Coninc ende den Bisschop van Ryemen die des conincx recht hadde te bewarene. Ende daer wast so soetelick ghepreponeirt vanden Abdt van Cameroen dat die coninc, ende al sinen edelen raedt daer inne ghepaeyt waren, doen was daer verhaelt, die belofte van den graue Phelips als hy sine nichte svoorseyde graue boudins dochtre gaf in huwelicke, dat naer sine doodt west vlaendren soude toecommen Lodewijcke den sone vander Coninghinne sijnder nichte. Ende die eerdtsbisscop Willem van Reyemen ende die bisscop Pieter van Atrecht quamen in Henegauwe ende maecten den paeys tusschen den coninc van Vranckerijcke, ende Boudin van henegauwe, dies so soude boudin eeuwelicke laten westvlaendren, twelc besitten soude Lodewijc des conincx houdtste sone ende sine naercommers, dats te wetene Bapamen, Atrecht, Hesdijn, Leus, Bolloegnen ende dat graefschip van saint Pol, Guysen ende Lylers. Ende hier inne so consenteirde die graue Boudin van Henegauwe. Ende hiermede so wast Pays tusschen den coninc, ende den graue boudijn voorseyde. Ende die graue boudin trac metten voorseyde bisschoppen dye desen paeys ghemaect hadden naer parijs ende dede den coninc manschip van oostvlaendren. Dese boudin hadde twee sonen bi margrieten sinen wijue, als Boudin van mons, een edel ende vroom prinche, die naerderhandt al Grieckenlandt bedwanc ende was te Constantynoble ende wordt daer Keyser, dander sone hiet Heynric, ende was Graue van Aenyau, ende naer sijns broeders doodt wardt oock Keyser van Consantinoble, ende van Andere noble, dese Heynrick hadde twee dochteren, deene was Abdesse te meessene, dander gheheeten Elisabeth, was coninghinne van Vranckerijcke, ende was sinte Lodewijcx groote vrauwe. Ende als Boudin vlaendren gheregiert hadde in grooten payse ontrent vier iaren tijds, doen starf die graefnede margriete sijn wijf, die welcke licht begrauen te sint Donaes te brugge inden choor, aen die Noordtsyde also men gaet naer die sanctuarye, ende dat graefscip van vlaendren quam toe Boudin van mons die dhoudtste sone was, ende hi versach sinen sone te wijue vrau Marye, des grauen heyndricx dochtere, van Champaengnen, die hy hadde bi des conincx Lodewijcx des goedertieren dochtere. Ende Boudin van Henegauwe hilt dat graefschap van Henegauwe, ende Boudin van henegauwe, naer dye doot van sinen wijue leifde ontrent onderhalf iaer, ende hy was begrauen te Haens in Vermandoys.



¶ Van Boudin van Mons, den.xix.Graue, die welcke wart coninc van Griecken ende Keyser van Constantinoble, ende bleef naemaels versleghen in Turckyen.


¶ Dat.xxv.Capittel.

    
{== afbeelding 
        	
    ==} {>>afbeelding<<}
    

BOudin van mons die daer naer coninck was van Griecken, ende Keyser van Constantinoble, hy was die.xix.Graue van Vlaendren. Het gheuiel int iaer.M.ende.ijc.dat die coninc Phelips eene groote feeste hilt inde kersdaghen, ende ontboot bi hem alle sine edele Ende daer waren te diere feeste van vele van den heeren, diueersche beloften belooft. Ende daer was ter maeltijt eenen paeu ghereedt

{==xxxv.r==} {>>pagina-aanduiding<<}

Ende die graue Boudin horende vele van diuerschen beloften, ghedaen byden heeren daer yegenwoordich, beloefde daer gode ende dien paeu, dat hi nemmermeer wapen aen doen en soude yeghen dye kerstenen, maer vp die ongelouege heydenen ende vianden gods, die sinen oom phelips van elsaten ghequetst ende ghedoot hadden, ende sijnen houden oom den coninc van Ihrl'm vermoort, ende dat hi te Iherusalem trecken soude. Dit horende vele biscoppen ende andere weerlicke heren, si beloefden, in dien si consent vanden coninc ghecrijghen consten, met hem te treckene te Ihrl'm, twelck hemlieden die coninc consenteirde. Daer beloefden vele edele mannen van gheboorten ende princhen dat si inder ghelijcke gheen wapenen aen doen en souden, dan yeghen die sarasijnen. Ende alle die ghene die mede trecken souden, beloefden binnen.iij.maenden bereedt te sijne, ende koren daer den graue Boudin voor haren Amirael, ende om huerlieder leedtsman te sine. Ende dat segghen was, so wie hem volgen wilde, dat si hem vinden souden int heynde vanden Maerte te Venegien. Ende sonderlinghe alle dye hier naer gheschreuen staen, beloefden mede te treckene, ende lijf ende goedt te auentuerene, yegen dye sarasijnen voor dat kersten geloue. Eerst Heindric.G.van aniau graue Boudins broedere, Lodewijc graue van bloys, Marquis van monferraert, Thybault sconincx phelips van spaengnen broedere, die graue van persen, die graue van saint pol, dye graue Symon van monfoort ende sijn broeder, die graue Buyot, merian van nielle, Inghelram graue van buenen met sinen drie broeders, Reynout van dampiere Paeyenus van orlyens, Boudin van bailleur, Pieter van barselles, viere duytsche bisschoppen, die bisschop van soyson, die bisscop van terenburch, die bisscop van tours, Pieter brachels, Boudwijn van beaurenoyr. Item noch grote menichte van volcke, als fransoysen, inghelschen, ende spaengiaerden, ende vlamingen vonden hem ten beteekenden dage te Venegien, omme mede naer Iherusalem te varene. Dese reyse ende vpstel vernemende den grooten salladijn van suryen, dat dye kerstenen met sulcker mach vp reyse waren, omme te commene naer Ihrl'm, hi sandt den prinche van Venegien duysent marc van sijnen goude, ende bouen dien, so beloefde hi dat die Veneidcianen souden moghen varen ende trecken deur al Egypten lancx en dweers, deur al Damasco, ende Arabyen, anthiocien, ende alle Suryen deure, vp datmen Boudin van mons, noch nyement van sinen gheselschepe, gheene schepen leenen noch verhueren en soude, ende datmen hemlieden riede weder thusewaert te keerene. Die hertoghe van Venegien verboot op thooft dat niement soe coene ware eenich volck van wapenen ouer te voeren na Ihrl'm, Boudin van mons siende dat men te vergheifs lach te venegien, hi riet datmen trecken soude te Geneuen. Dit vernemende die hertoghe van Venegien, hie seyde hemlieden al biddende. Och edele heeren van Vranckerijcke, in Griecken is die stadt Gazara die die kersten cooplieden daghelicx groot grief doet, het waer salegher ende van meerder verdiente, die roouers ende moordenaers te ghecrijghene, ende die te destrueirne, dan te Ihrl'm, met vreesen vanden heydenen te treckene, wilt die voorseyde stadt die ons toebehoort dwingen, wi sullen v voorsien van schepen sonder huwen cost, ende Gazara ghecreghen, wilt dan voordt beuechten die quade Griecken, die seere quade kerstenen sijn. Dit vernam die graue Boudin ende sijn gheselscap, die seer blijde waren, ende si ghinghen te schepe, ende voeren te Gazara, die vyant ende rebel waren den veneidcianen, ende si ghecreghen die stadt binnen.xiiij.daghen met foortsten, ende roofden dye stadt, ende maectense subiect ende onderdanich den prinche van Venegien. Binnen deser tijt soe quam die nieumare, dat die Keyser Crysac van Constantinoble, beede sine oghen huyte ghesteken waren in een clooster van vrauwen, ende sijn broeder Alexis die hadde dat ghedaen doen, want hi begeerde selue keyser te sijne, ende te vsurperen dye Keyserlicke croone, ende hy veriaechde den keyser Crysac huyt Constantinoble. Des keysers Crysacx wijf ontboot haren broeder, den coninc van Hongherien dat hi haer wilde helpen wreken dye schade ende schande die haren here den Keyser, haren man ghedaen was, ende helpen dat haer sone die alexis hiet, die ontrent.xix.iaren houdt was, dat hi mochte in die stede van sinen vader Keyser ghecroont sijn. Die coninck van Hon-

{==xxxv.v==} {>>pagina-aanduiding<<}

gherien quam te Gazara, ende badt Boudin van mons dat hi hem wilde bijstandicheyt doen met alle den Fransoysen om den broedere Alexis vander keyserlicheyt te helpen veriaghene, ende den keyser Crysac metsgaders sinen ionghen sone weder te stellene in sine Keyserlicke maiesteyt. Die coninc van Hongherien gaf Boudin dat last, ende men dede sine schepen voorsien van vytaelien ende van ghescotte, ende van geleytsmannen die hem lieden beweghen souden. Ende die fransoysen commende voor Constantinoble by nachte, ende met groter cracht ghinc boudin van mons van stonden aen, metsgaders den Vlaminghen ende beclommen dat galatas, twelc was eenen groten torre staendevp die hauene.



        
        
    
¶ Hier wonnen die van Biervlyet, met vromigheyt, dat si die wapene van Constantinoble voeren.

    
{== afbeelding 
        	
    ==} {>>afbeelding<<}
    

Die van biervliet huut Vlaendren waren die ghene die desen torre eerst beclommen ende wonnen, ende staken bouen ten torre hute dye Vlaemsche bannyeren ende daelden nedere ten steeghere, ende deden opene die latijnsche poorte, die fransoysen, ingelschen, spaengiaerden, ende Hongherschen quamen al ter steden inne met groter druust, ende al dat yeghens hemlieden quam, om weere te byeden dat slouch men doot, dit vernam Alexis des keysers Crysacx broedere, die welcke beual datmen tvyer inde schepen steken soude, ende datmen dat pallays wel verwaren soude, ende also die marct, si souden gaen verwaren die mueren. Die graue Boudin siende dat tvier in die schepen ghesteken was, die vlaminghen ende sonderlinghe die van bierulyet namen doen die scepen aldaer tvyer inne was, ende dedense drijuen metter vloet tot aent pyereky, daer die Ieuden woonden, twelcke was die voorburcht vander stede, ende aldaer waren vele goeder herbergen, het was dye principale voorburcht van Constantinoble, ende van desen viere ontstaken dye huysen, ende dat schoone voorburch van pyereky verbarrende metdallen. Het volc dat van alexis weghen ghestelt was, omme die marckt te bewarene, liepen omme tvier te blusschene te Pyereky, maer die graue boudin liet ende abandonneirde sijn scepen, ende ginc met machte naer die marct, die welcke hi wan. Alexis vernemende dat

{==xxxvi.r==} {>>pagina-aanduiding<<}

Boudin die marct ghewonnen hadde, ende ooc die die mueren te bewarene hadden, lieten die mueren, ende quamen ten pallayse, so dat si bi Alexis vergaderden int pallays, bet dan.vim.mannen, ende si ghinghen met machte naer die marckt, omme die weder te winnene Dit siende die vlaminghen metsgaders den duytschen datter quamen een grote menichte van griecken naer die marct, ghingender tegen, ende schuerden dye battaelie vanden griecken, so datter bet dan.iiijm.doot gheslegen waren. Ende Alexis is siende datter so vele van sinen volcke versleghen was, hi nam die vlucht huut constantinoble, ende trac naer armenyen tot den coninc.van balacken, ende Boudin ghecreech dat pallays, daer hi in vant eenen onnoemelicken schat, ende yuweelen die den seluen Alexis toe behoorden. Boudin aldus gheweldich sijnde vanden pallayse, ende vander gheheelder stadt, ende midts dat alexis gheuloden was, so ontboodt hy den keyser Crysac ende der Keyserinne, met haer lieder sone, van.xix.iaren, ende steldese weder int pallays, in huerlieder maiesteyt, ende dye Keysere Crysack midts dat hy blent was, ende siec, ende seer cranck, so badt hi Boudin van mons, medtsgaders dat sijn sone noch ionck was, dat hem soude ghelieuen regent te sine van Constantinoble, ende te vermakene die officien in griecken. Ende Boudin bleef aldaer.vij.maenden regierende die stadt van Constantinoble, ter bede van den keyser, tot dat die keyser Crysac starf, die welcke aldaer in sinte Sophien kercke met groter eeren ende weerdicheyt begrauen was. Ende Boudin gaf die keyserlicke croone den ionghen Alexis, des keysers Crysacx sone van.xix.iaren houdt, ende ordonneerde vanden tamelicsten poorters van Constantinoble, omme den ionghen keyser te bestierne. Maer wat gheschiede corts daer naer, Mortiflex die here van Thebeyn verhorende die doot vanden keyser Crysack, ende dat den ionghen Alexis sijn sone Keyser was, hy ordonneerde die lieden die bi nachte, den ionghen Keyser verworghen souden, ende hi reedt in griecken al weder roupen dat die Graue Boudin van mons ghedaen ende gheordonneirt hadde, in offiecien ende anderen saken, ende hi maecte sine maghen ende knapen officiers in griecken lant. Binnen deser tijt Boudin van mons merckende dat hy lange tijt te Constantinoble gheweest hadde, ende niet varre en was van Ihrl'm, ende vele van sinen volcke, ende sonderlinge die Inghelschen wilden te haren lande trecken, hi nam ende maecte sine vaerdt naer Ihrl'm, ende ontrent vier dachvaerden van Constantynoble gheuaren sijnde, so hebben.ij.vanden ioncxsten camerlinghen den ionghen keyser Alexis bi nachte verworcht met eender dwale, ende Mortiflex, als quansuys commende in die stadt van constantinoble, dede seer heerlicke den ionghen keyser begrauen bi sinen vader Crysac inde grote kercke van sinte Sophie, ende nam die keyserlicke crone themwaert, ende ontboot die griecken ende die nieuwe officiers die hy gemaect hadde, ende si koren hem teenen keysere Ende binnen desen tijden so was Alexis des conincx crysacx broeder te andrenoble, alwast dat hi sinen broedere dien schimp ghedaen had, hi en schaemde hem nyet, maer horende vander doot van den ionghen keysere, hi quam te Constantinoble, ende begeerde als bi naerhede van sijns broeders weghe, te aenveerdene die Keyserlicke croone, ende die te besittene, groot iammere ende grooten twist was binnen Constantinoble tusschen Mortiflex ende alexis, des keysers crysacx broedere. Daer was seer gheuochten ende grote bloetstortinghe daer omme in constantinoble, ende die principaelste ende heerlicste van constantinoble, reden bi dagen ende bi nachte tot dat si quamen bi den G.Boudin, ende vertrocken hem alle die auentueren van tgene datter ghesciet was, ende si baden hem vriendelijc dat hem soude ghelieuen weder om te keerene tot constantinoble met sinen volcke, ende Boudin met sinen volcke weder omme commende te Constantinoble, Mortiflex die besoengierde vast om keyser te sine, maer die griecken wederstonden hem, ende alexis Crysacx broeder ooc in sijnder ghelijcke, ende alexis die vloot als hi hoorde dat Boudin weder keerde, want die van constantinoble en wilden hem gheen keyser maken, omme dat hi sinen broeder dien schimp ghedaen hadde. Item men vind die.ij.camerlinghen vanden iongen keyser alexis, ende si leden, ende bekenden, dat mortiflex aen hem lieden ghescreuen hadde om den ionghen keyser te verworghene. Die van Constantinoble holpen vanghen alle die nyeuwe

{==xxxvi.v==} {>>pagina-aanduiding<<}

officiers die hi in Griecken ghestelt hadde, ende Mortiflex siende datmen sine officiers vijnck, so vloodt hi wt Constantinoble als voorseyde es. Ende die.G.Boudin ghecreech skeysers pallays, ende die griecken vloden alte met, Ende die van Constantinoble ghinghen al te gadere te rade, om te kyesen eenen keyser, Alle flatterie of smeekende fraude, bedroch, iontste, of maleficien gheweerdt van houden tijden wast so gheordonneert, dat die patriarcken van Ihrl'm ende die Bisschop van bethleem, ende die van Spaeus weghe van ouer zee, hadden vulle auctoriteyt ende macht metsgaders die bisscoppen van dien lande, te weten van Ephesien, van Tiacyra, van Armenia ende die griecken sonderlinghe vanden lande, ende twee of drie vanden notabelsten poorters vander stadt van Constantinoble, dese voornoemde personen vermochten te kyesene eenen keyser, ende waren daer ooc eeneghe vreimde bisscoppen bi auentueren commen pelgrimsche wijse, men mochtse ooc admitteren ter electie ende daer omme die bisscoppen van Troyen, Soyson, van Theerenburch, van Halusdate, ende die Abdt van Akers, souden eerst bedijnghen spreken om die gracie van den heleghen gheest te verweruene, ende danne souden si te rade gaen om eenen Keyser te kyesene ende te noemene,
    
{== afbeelding 
        	
    ==} {>>afbeelding<<}
    

daer waren ooc daer toe gedaen commen twee vanden notabelsten poorters vander stadt van constantinoble, sonder eeneghe alteracie, ende vele raets te houdene eendrachtelick sy coren ende namen Boudin den graue van Vlaendren ende van Henegauwen keyser van Constantinoble te sine, ende coninc van Griecken, Anno domini.M.ijc.ende twee vp den sondach daer naer alsmen singt inder missen dat introit Iubilate deo. Ende vp den derden sondach naer paesschen, doe was hi biden consente vanden ghemeenen volcke van constantinoble ghecroont, Maria sijn wijf de edele vrauwe ende hooge van geboorten, liet Iehanne huer oudtste dochtere, inder hoede vanden coninc van vrancrijcke Phelips hueren swacelijnc, ende voer te Constantinoble waert totten keyser haren man, maer om die grote vreese vander zee, ende om diueersche tempeesten so quam si inde hauene van suryen, seere siec ende cranc inder stadt van Acharon, ende bleef daer quelende een luttel tijdts tot dat sy starf, ende ouerleedt int iaer xijc.ende viere.


¶ Hoe Alexis des Conincx Crysacx broeder, quam voor Andrenoble, met eender groter heercrachte, in spijte hebbende dat Boudin die graue keyser gecoren was.

ALexis des conincx crysacx broedere, groten spijt hebbende dat die van Constantinoble eenen vreimden man Keyser ghemaect hadden hy badt den coninc Iehan van Balacke om hulpe ende bystandichede, om den keyser Boudin te veriaghene. Ende die coninc van Balacken ende Alexis voorseyde, quamen met eenen groten heercrachte voor Andrenoble, ende die van andrenoble ghinghen met eender groter menichte van volcke huyte yeghen Alexis, ende den coninck van balacke. Daer was seer gheuochten, ende daer bleef aen beeden siden veel volcx verslegen, ende dye coninc van Balacke beleyde Andrenoble. Dye keyser Boudin verhorende dat Andrenoble beleydt was met eene grote menichte van Griecken ende van sinen volcke, track metter macht voor Andrenoble. Daer was horrybelijcke

{==xxxvij.r==} {>>pagina-aanduiding<<}

seer gheuochten, ende daer bleef veil volc aen beyden siden versleghen. Ende men wiste noeyt properlijc waer dat die goede keyser Boudin beuoer, weder dat hi daer inden wijch doot bleef, of en dede, weder dat hy vloodt of was gheuanghen. Eeneghe segghen dat hy vanden coninc van Balacke gheuanghen was, ende dat hi den plouch track in Ermenyen, ende hendelicken stal hy hem van danen, ende wierdt thermyte. Die griecken ende die van Constantinoble segghen ende meenen voorwaer dat hi bleef inden wijch voor Andrenoble. Ende daeromme ghinghen si te rade omme te kiesene eenen anderen keyser, ende sy coren ghemeenlicken ende eendrachtelicken Heyndrick die graue van Aniau, des voorseyde Boudins broedere Keyser te sine van Constantinoble, ende Coninc van Griecken. Ende sommege willen seggen dat Boudin den plouch trac in Ermenien, als voorseyde es wel.vij.iaer lanc, Ende vp eenen tijt so quamen Oosterlinghen cooplieden, die wilden sijn in Damasco, en saghen den Keyser trecken den plouch, ende die keyser hoordese duytsch spreken, ende hi groetese ende si vraechden hem wiehi was, ende hi vertrac hemlieden al sijne gheuaernisse, ende auentuere die hem gheuallen was. Ende die oosterlingen deden so met den Soldaen van Damasco, dat si den voorseyde Boudin verlosten, ende die Keyser Boudin track metten voorseyde cooplieden tot Kuelen. Ende als hi te kuelen quam, so screef hi eenen brief aen Iehanne sijnder dochtere, die doe graefnede van Vlaendren was, ende hadde te manne Ferrant des conincx sone van poortegale. Die keyser Boudin ontboodt dat hi soude sijn binnen.xiiij.daghen te Rijssele, ende datmen hem soude van cleederen voorsien naer sinen state, ende datmen soude maken financhie van sinen rentsoene, omme die cooplieden te betalene, die hem verlost hadden. Vrauwe Iehanne den brief ontfanghen hebbende, toochdene Ferrant hueren man. Ende Ferrant beual, als hi quame, datmen hem heymelic wel ontfanghen soude, ende seyde voort, dat hy spreken soude den coninck van Inghelant om financhie te hebben van sinen rentsoene, want Ferrant en was maer nieuwelincx ghehuwet, ende Ferrant was ghesworen man metten keyser Otto, ende metten Coninc van Inghelant yeghen den coninc van Vranckerijcke. Ende Ferrant beual drie van sine principael raetslieden, dye te Rijssele waren dat sine metten eersten daghe vromelic ende eerlicke festieren souden, ende hem weere wellecommen, ende des anderdaechs, als hy te bedde gaen soude, datmen dan den goede Boudin nemen soude, ende leeden hem een halue mijle buten Rijssele in eenen busch, daer nv staet dye Abdye van markette, ende datmen daer hanghen soude aen eenen boom, twelck alsoe ghedaen was. Die spieghel hystoriael seyt, dat in Vlaendren quam een bedrieger, seggende dat hy was die keyser Boudin, ende was heymelic ouer ghedaen, naer dat die wijch voor andrenoble gheschiet was, ende was int iaer ons heren. Anno.xijc.ende v.Maer men seyde te Constantinoble, dat die Keyser Boudin inden wijch versleghen was. Ende aldus was heyndric die.G.van Aniau skeysers Boudin broeder keyser ghecoren, die ontrent drie iaer keyser was.


¶ Van Ferrant van Portingale den xx.Graue, dye welcke tgraefschap behuwede aen vrau Iehanne dochtere vanden Keyser Boudin van Constantinoble.


¶ Dat.xxvi.Capittel.

    
{== afbeelding 
        	
    ==} {>>afbeelding<<}
    


{==xxxvij.v==} {>>pagina-aanduiding<<}

ALs die mare in Vlaendren quam dat dye Keysere Boudin doot was, men ghinc te rade om eenen nyeuwen prinche int lant van Vlaendren te hebbene. Ende die coninc phelips van Vranckerijcke dye toewijsede tlant van Vlaendren der vrauwe Iehanna svoorseyde goede Boudins van Mons ende.K.van Constantinoble dochtere. Ende byden toebringene van Machtilt huer moeye van poortingale, die wedewe was van Phelips van elsaten, so sprac si metten coninc phelips, dat hi maecte dat huwelic van sijnder nichte, ende van Ferrant van poortegale hueren neue, die si ontboodt te Parijs bi heur te commene. Ende die feeste vander brulocht was ghehouden te Parijs in des conincx sale, ende Ferrant dede manschip den coninc phelips vanden graefschepe van Vlaendren, ende nam oerlof ende quam te Vlaenderwaert met sijnre moeye Machtilt, ende met Iehannen sinen wijue. Ende te Duway commende, so wiert Iehanne seer sieck, ende bleef daer ligghende met harer moeye Machtilt, ende Ferrant voer in Henegauwe, ende si ontfinghen hem daer, als graue van Henegauwe van Iehannen sijns wijfs weghe. Ende doe quam hi al Vlaendren deure, ende die vlaminghen ontfinghen hem met grote eeren, als hueren behuweden here. Phelips van Namen vrauwe Iehannen oom, ende Ian die heere van Nyuelle die casteleyn van Brugghe voeren met Ferrante in alle die smalle steden, ende al omme waren si wel ontfanghen. Maer omme dat die van Vlaendren, ende specialic die drie steden, ende sonderlinghe die van Ghendt nyet gheroupen en waren, noch gheen kennessen en hadden vanden huwelicke, noch vander brulocht vanden seluen Ferrant, ende van huerder vrauwen Iehannen, ende datmen haer ghegheuen hadde eenen vreimden man, eenen poortegaloys, dye gheen duytsch en conste, noch en verstont, ende sonder haer lieder weten of consente, commende te Ghendt, si en wilden hem niet ontfanghen, want si seyden dat si niet en wisten of hy met Iehannen haerder vrauwen ghehuwet was, metsgaders dat sijer niet gheroepen en waren. Phelips van Namen ende Ferrant si waren seer beschaemt, en trocken te Cortrijcke, daer sy tamelicke ontfanghen waren. Ende etende snoens ter maeltijt met sijnen edelen, die bi hem waren, so quamen daer Rache van gauere ende Aernout van Oudenaerde, ghesonden van die van Ghendt, met eene menichte van rudders, ende van ghemeene lieden wel ghewapent, niet weltevreden sijnde dat si ter brulocht niet ghenoot en waren, ende dattet sonder haerlieder consent ghedaen was, ende si hadden leedt dese twee casteleyns, omme dat si Ferrant rekeninghe ghedaen hadden van sommege sticken, die den graue toebehoorden van.vij.iaren, vanden tijt dat den Graue Boudin huyt vlaendren reysde naer venegien, ende naer Gasara, totter tijt dat die.G.ferrant in brugge was ontfanghen. Die officiers van ghendt hildent som ten profijte van hemlieden, ende som ten profijte vanden lande. Ende dye prinche ter tafele sittende, quamen dese twee met hueren volcke, als voorseyde es, ende worden slaende vp Ferrants volc. Ende si lieden merckende datmen vp hem lieden wilde, si lieten die maeltijt, ende lieten haerlieder iuweelen, ende al dat daer was, ende vloden huyt Cortrijcke, ende braken die brugghe of, om datmen van achtere vp hemlieden niet commen en soude, ende reysden so naer Duway, ende namen Iehannen met hem lieden, in een osbaer, ende quamen daer naer met eenen groten heercrachte voor Ghendt, ende Ferrant beleyde ghendt, metsgaders Iehanne sinen wijue, die van ghendt dit ouermerckende dat Ferrant een vroom Prinche was, ende dat oock sijn wijf by hem was, si versochten pays, ende gauen Ferrant drie duysent penninghen. 

¶ Item dese Ferrant dede manschip den Keyser Otto van den lande die onder den Keyser behoorden,  ende die Keyser hadde oerloghe metsgaders den coninc van Ingelant die sijn oom was yeghen den coninc Phelips van vrancrijcke, het gheuiel dat Reynoudt van dammartijn die de coninc hadde verheuen, dien gaf hi dat graefschip van Beunen om sommege fayten van wapenen die hi gedaen hadde ter eeren vander vrancscher croonen, ende liet hem vermyeden vanden coninc.van Ingelant, ende vanden.K.Otto als dat hy hemlieden beloofte te doen, so wat si wilden ende hemlieden te doen bystandicheyt al waert ooc te vechtene yeghen den coninc van vrancrijcke, ende si hadden hem ooc so belooft, want sy in-

{==xxxviij.r==} {>>pagina-aanduiding<<}

formierden Ferrant hoe die coninc van Vranckerijcke onthilt den graue van Vlaenderen vele landts, als Aryen, sint Omaers, Calis, Aerden, tlant van Guyse, Bethunen, Orchyes, ende Rijssele, ende dat hijt soude pijnen weder te ghecrijghene, ende annex den lande van Vlaendren te maken, alsoot in tijden van sinen voorsaten gheweest hadde. Ferrant die ondersochte dat aen die van Vlaendren oft annex gheweest hadde, ende men seyde hem iaet. Doen swoer Ferrant dat hi sijns wijfs palen noch huer lant nyet en soude laten vercorten. Ende Reynout dye graue van Beunen seyde dat hy, ende die keyser Otto, ende dye coninc van Inghelant souden hem alle bystandicheyt doen met lijue ende met goede omme Westvlaendren weder te conquesteirne. Ferrant aldus byden instekene van Reynaut, ghinc sint Omaers, te Aryen, ende te Calys, te Ghijsen, ende waer dat hi ghinc si seyden hem dat si behoorden onder den Coninck van Vranckerijcke. Doen ghinc Ferrant met Reynout, den graue van Beunen, int lant van Ghijsen, ende stichtede brandt in sommeghe dorpen. Die coninck van Inghelant ontboot Ferrant, wildi hebben schat of ghelt, ofte eenich volc, hy soudt hem doen hebben. Dit vernemende die coninc Phelips van Vranckerijcke, voer te Calys, ende van daer ten Damme by Brugge, ende Ferrant metter hulpe vanden Inghelschen, ende metten graue van Beunen quamen met een menichte van schepen gheseylt ende gheroeyt in dye achter gaerte vanden coninc Phelips, ende si ghecreghen veel schepen, ende die coninc Phelips hadde grote schade, als waer omme die coninc Phelips ten Damme commende, so ghinck hi te Brugghe, te Ypre, te Cassele, stellende saudeniers, ende nam wt allen steden vanden rijcxsten ende machtichsten poorters, die alle waren in Vranckerijcke gheuoert in diueerschen vanghenessen, ende die coninc ghecreech groot goet van hem lieden, eer si waren ghedeliureirt. Die wijle dat die coninc van Vranckerijcke in Vlaendren was so ghinc Ferrant ende dede manschip den coninc van Inghelant. Ende die coninc toochde Ferrant sinen schat, ende versach Ferrande van eenen groten schat, ende van een menichte van lieden van wapenen, ende badt hem dat hy wilde gaen in Gascoengyen, ende in Guyenne, daer si wonder deden, al dat lant bederuende ende destruerende, ende dat aerm volc vloot in allen steden in Vranckerijcke, claghende dat grote ouerlast dat Ferrant metsgaders den Inghelschen daer dede. Dye coninck dit verhorende, sandt terstont sinen sone Lodewijc, die heer was van Westvlaendren, omme dat te verwaren, twelck sijne was, ende ghegeuen met sijnder moedere den coninc Phelips in huwelicke, vanden grauen Phelips van Elsaten, sonder dat consent van die van Ghendt, ende den ghemeenen lande van Vlaendren. Lodewijc des conincx sone horende datmen aen hem screef dat hi soude verwaren Guyse om te wederstane den coninc van Inghelandt, quam derwaerts terstont. Ende als Lodewijc des Conincx sone in Guysen quam, doen ghinc Ferrant te scepe, ende voer te Calys ende te Burburch. Ende die wijle dat Lodewijck was te sint Omaers, te Aryen, ende wederkeerende te Guysen, so ghinc Ferrant ende roofde ende destrueirde alle die sloten ende casteelen, ende verbrandese, ende destrueirde al dat lant ontrent den zeecant tot Hesdin toe, also datter niement luschen en mochte, ende verslough al dat hi inden weghe vant, ende Reynout die graue van Beunen was bedectelick in Ferrants hulpe, ende sijn toeuerlaet, ende trac van daer tot lens ende so voor hesdin, destruerende ende rouende al dat lant daer ontrent ghelegen. Die coninc phelips verhorende die grote schade ende schande die die fransoysen hadden dat si altemet hare graefschepen ende heerlicheden verloren, ende datmen dat volc dootslouch, ende veriaechde, ende tlant roouede, die huysen verbrande, steden, casteelen, ende sloten destrueirde al omme daer men mochte, hy vergaderde een groot heercracht, ontbiedende alle sine leenhouders ende edele mannen die vroom ter wapene waren, als wt Langhedoc, Borbon, Auergne, Bourgoengne, Berry, bar, champaengnen, Orlyens, Toureyne, ende hi disponeirde hem omme te commene beuechtene Ferrant ende Reynout van Bolloengnen, die welcke Aryen beleydt hadden, ende nyement en halp dye van Aryen. Dit vernam Ferrant dat die coninc Phelips met so groter menichte van fransoysen vp hem quam, ende ontboot den coninc van Inghelant dat hy hem hulpe ende

{==xxxviij.v==} {>>pagina-aanduiding<<}

bystant doen soude, ende die coninc van Ingelant sandt sinen broedere den graue van salsbery te vlaenderen waert met.iijm.mannen van wapenen wel gheacoutreirt, ende Ferrant trac totten keyser te Aken, die welcke by hem hadde den Hertoge van Brabant ende van Loreynen, den.G.van caetsenelleboghe, ende daer toe een groot heercracht van rudders en baroenen, ende ander goede lieden van wapenen. Ende die keyser quam ter bede van Ferrant met alle sijnder macht te Valenchene, ende Reynoudt van Beunen met Willem van Salsbery metten Inghelschen ende met dye van Henegauwen, ende met den vlaminghen quamen alle te Mortaengnen bi Dornicke. Ende die coninck van Vranckerijcke verhorende die comst vanden keyser, hadde gheerne gheteyst, maer die.G.van Aussare seyde dat sy souden blijuen ter brugghe van Bouuynes, ende ontbeyden den keyser, ende dat si hem bereeden souden omme huer biechte te sprekene, ende in bedinghen te sine, vp dat hemlieden god te bet soude helpen, want hy seyde, heer coninc wi hebbent schone ghenouch, want onse vianden die sijn die vianden gods, ende vianden vanden kersten gheloouen, om twelcke ons god sal helpen dat wi vercrijghen sullen die victorie, want al voren die keyser heift ghedaen yegen dat beuel vanden paeus, om twelcke hi es verwaten, ende Reynout van Beunen die es een valsch verrader vander franscher croone, Hughe van Bouuynes dyer ghelijcke, ende Ferrant sijn beede fugytiuen ende versworen mannen. Doen sprac die Hertoghe van Bourgoengnen, heer coninc het ware goet dat ghi troct te Lens, ende wi sullen hier wel vechten yeghen dese brantstichters, roouers, moordenaers, verwatene versworene ende valsche verraders. Doe antwoorde die coninc, varre moet dat van mi sijn, dat ic soude vlien ghesont wesende, ende laten mijnen lieden die ghewillich sijn om met mi te vechten, te leuen, ende te steruene, ik wil dye laetste sijn die huyten strijde ende wijghe gaen sal, oft endelick te steruene, of met glorieuse victorie te leuene. Die Keyser Otto dye Fransoysen siende van varren, ende dat si hem ordonneirden bi scharen, hi riet datmen vp hemlieden gaen soude, ende men slouch die trompetten omme die peerden, ende ooc den volcke moet te gheuene. Ende die drie grauen Ferrant, Reynout, ende Salsbery met vryen moede, slougen in dye eerste schare vanden fransoysen, ende quetseden ende scoffierden seere die eerste schare. Dat merckende die graue van Aussare, riedt dat si hem deelen souden, die.ij.andere scharen vanden coninc, ende dat dit eene schare van achtere souden slaen int heer vanden keyser, ende die andere schare droomende naer Ferrant. Dye fransoysen namen sulcken moet, dat si ghecreghen Reynout den.G.van Beunen, ende Willem den.G.van salesbry, ende Ferrant dye bleef altoos vechtende. Dit merckende dye van Henegauwe datter twee grauen gheuanghen waren, vloden si, ende die van Brugge metten vlaminghen. Item dat peert vanden keyser was onder hem so ghequetst, dat hi viel van sine coursyer, ende met groter pijnen was hy weder ghestelt op een ander peert, ende hi vloot, ende die Hertoge van Lorayne, ende van brabant alle dier ghelijcke, Ferrant dye bleef altijt vechtende, ende men sach den standaert metten leeu van Vlaenderen dicwils gheuelt, maer altijts nieuwe lieden van die bi ferrante waren, quamen ende hieuene weder vp. Dit aenmerckende tvolc, wel tot.iiijm.mannen toe, namen ende maecten eenen moet, omme te helpene den G.Ferrant, maer eer si daer toe gherochten, so worde Ferrant gheuelt huyt sinen sadele, ende worde gheuanghen, ende daer worden ooc gheuanghen een deel duytschen ende edele lieden huyt Brabant, ende vanden Rijne, ende van Ardanen, ende die graue van caetsenelleboghe ende noch tot.C.ende.xxvij.baroenen, ende rudders, ende vele heerlijcke schildtknapen, ende goet van wapenen, ende si waren alle gheuoert in Vranckerijcke ende gherantsoeneirt.

¶ Item daer bleuen bedt dan.iiij.hondert Brabanders, ende van andere diuersche nacien bedt dan.vij.duysent persoonen, ende oock van des Conincx volck bleeffer wel.iiij.duysent versleghen, sonder die ghene die seere ghequetst waren, hadden die van Henegauwe ende die Keyser niet gheuloden, die Fransoysen hadden alle ghescoffiert gheweest, ende si haddent ooc leelicst ghehadt, dese heeren gheuanghen sijnde, Reynaut van Dammartijn, die graue van Beunen, was simpelick gheuoert te Pyronen, daer hi niet alte wel en was Willem de graue van salsbery was te sint quijn

{==xxxix.r==} {>>pagina-aanduiding<<}

tens geuoert. Ende die graue van caetsenelleboghe met veel duytsche heren was gheuoert te Doornicke, mer Ferrant was te Parijs waert gheuoert, ende wijlent gheleet te voet, ende somwijlen te peerde of te waghene, ende alle mannen liepen, waer dat sy leden, om Ferrant te siene, ende met hem te spottene ende te begheckene, si ghinghen al fleytende ende pijpende voor hem, haer tonghen op hem huytstekende, ende deden hem alle den schimp ende cleynicheyt die si mochten. Ende al Vranckerijcke deure was groote blijschap, dat Reynaut ende Ferrant beyde gheuanghen waren, want si hadden dat landt van Poytau Guyenne, enyau, Gascoengnen, tlandt van Hesdijn, van Guysen, van Pyronne, ende tlant van Pycardyen, al verdoruen, tvolc veriaecht, ende doot gheslegen. Desen strijt ende wijch van Pont de bouuynes gheuiel den.xxv.dach van Hoymaent. Anno domini.xijc.ende.xiiij. Binnen deser tijdt dat Ferrant nyeuwelicx gheuanghen was wordt Vlaendren al te seere gheplaecht met brande, by messchieve in vele steden ende dorpen, ende ooc met sterften ende ooc met zeevloet, want die zee brack inne te vele steden, ende schuerde die dijcken, so dat ontrent Brugghe vier mijlen varre, oost west, ende suydt, wast al een watre, so datter in diueersche plaetsen vele lieden ende beesten verdroncken. Dese Ferrant bleef.xi.iaer en de een half in die vangenesse, maer ter bede vanden coninc van Castylien, ende den Coninc van Poortingale, so lietene dye coninc Lodewijc gaen te Vlaendren waert, tot Iehanne sinen wijue, des conincx van Vranckerijcke recht sweernede, ende hi bleef te Rijssele bi haer wonende, ontrent.iij.iaren, altijt siec ende quelende, ende starf te Rijssele Int iaer ons heeren.xijc ende.xxxiij.ende sijn wijf dedene begrauen in haer cloostre te Marckette, dat si selue dede stichten. Item men wilt segghen dat desen hooghen outaer in dat cloostere staet, ter plaetsen daer den boom stont daer die Keyser van Constantinoble ende den goeden Boudin van mons aen ghehanghen was, bi schalckernye ende behendighede van Ferrant van Poortegale. Dese Ferrant en hadde gheen kinderen by Iehanne sinen wijue. Aldus soe nam si eenen anderen man naer die doot van Ferrant. Ende dat byden rade vanden coninck sinte Lodewijc, ende dat was Thomaes van Sauoyen. Dese voorghenoemde Ferrant was die.xx.graue van Vlaendren.



¶ Van Thomaes van Sauoyen, den.xxi.Graue, die welcke tgraefschip behuwede aen Iehannen Ferrants weduwe.


Dat.xxvij.Capittel.

    
{== afbeelding 
        	
    ==} {>>afbeelding<<}
    

THomaes van Sauoyen behuwede ooc tgraefschip van vlaenderen aen Iehannen Ferrants weduwe, hi was die.xxi.Graue van Vlaendren, ende was seer goedertieren, ende ghemeyne met elckerlijck, ende hi en hadde oock gheene kijnderen by Iehannen sinen wijue, si waren ontrent.xij.iaren te samen in huwelicke. Iehanne die graefnede worde siec, ende ghecreech een barnende cortse, waer af si starf te Rijssele. Anno domini.xijc ende.xliiij.Ende licht begrauen in tclooster ter Marckette, bi Ferrant haren eersten man. Ende omme dat dye voorseyde Iehanne gheene kijnderen en hadde, by gheen van haren mannen, soe gheuielen die twee Graefschepen ende quamen toe, te wetene Vlaendren ende Henegauwe, vp

{==xxxix.v==} {>>pagina-aanduiding<<}

Margriete huere sustere, dye die ionckste dochtere was vanden keyser Boudin, dese Margriete hadde te manne Willem van Dampyere. Item als Iehanne doot was men gaf Thomaes van Sauoyen een somme van penninghen, ende hi voer te sinen lande waerdt te Sauoyen.



¶ Van Willem van Dampyere, den xxij.Graue, die welcke behude tgraefscip aen Margriete die ioncxste dochtere vanden Keyser Boudin.


¶ Dat.xxviij.Capittel.

    
{== afbeelding 
        	
    ==} {>>afbeelding<<}
    

WIllem van dampiere die quam tot tgraefschip van Vlaendren ende van Henegauwe, vansijns wijfs weghe Margriete die hi getraut hadde, dese willem was die.xxij.graue van vlaendren, ende si hadden te gadere drie sonen, Willem, Guy, ende Ian. Maer eer Willem margriete nam so hadde si ghehadt secretelicke twee natuerlicke cnapelicke kijnderen, als Boudin ende Ian van Auennes, den houdtsten bastaert, boudin voorseyde cabbelde ende keef alden dach yeghen den houdtsten ghetrauden broedere willem ghenaemt, ende si vochten dicwille onderlinghe. Dese willem die getraude sone seyde dat hi naer sijnder moeder doot, meende graue van Vlaendren te sine, want bastaerden en mochten gheen leenheeren sijn bi versterffenissen, aldus en mochte tgraefschap hem niet toe commen. Item Boudin die bastaert seyde, dat in sommeghe landen niement bastaert en es van sijnder moeder weghe, omme deser cabbelinghe ende kijuinghe wille so dede die graefnede margrieten willem hueren ghetrauden sone huwen aen vrauwe Beatrijce des hertoghen heyndricx van Brabandts dochtere, ende gafser mede dat graefschap van Vlaendren. Ende waert bi aldien dat willem storue voor die voorseyde Beatrice, so soude beatrice hebben thuerer duwarye Cortrijcke metter Casselrye, ende beatrice dede maken dat Clooster te groenijnghen buyten Cortrijcke, ende daer licht si begrauen, ende willem die licht begrauen te selines in Henegauwe. Willem van dampyere dye ionghe Margrieten sone, die si hadde bi willem van dampiere, soude geweest hebben die.xxiij.graue van vlaendren vp condicie, storue hi sonder hoir van beatricen sinen wijue, so soude sijn vrau moeder weder al Vlaendre hebben, sonder Cortrijcke metter casselrye, dat soude sijne wedewe beatrice des hertoghen van Brabants dochter houden voor huere duwarye. Ende Guwy die andere sone soude hebben dat graefschap van Henegauwe naer vrauwe Margrieten doodt, ende Ian die derde sone die heerscappye van sinen vadere dampiere die twee bastaerden boudin ende Ian hare natuerlicke kijnderen, omme dat si parlementich ende twistich waren, so en wilden si hemlieden niet gheuen. Maer sy seyden waert so dat sy haer vriendelic anthierden ende dienden haer ende haer lieder getraude broeders, si soude in nacommende tijden wel om hemlieden peynsen ende gheuen hem lieden wat in testamente naer haer lieder dyenst ende verdiente naer hare doodt, dit horende dese twee bastaerden Ian ende boudin, trocken bi den coninc sinte Lodewijc van vranckerijcke, ende clagheden hem seere ouer haer vrau moedere, ende ouer haer lieder drie ghetrauwede broeders, hoe die vrau

{==xl.r==} {>>pagina-aanduiding<<}

we margriete haer lieder moedere alle die heerscappyen bestelt ende ghegheuen hadde, haer lieder ioncste broeders, ende si lieden dye de oudtste waren en hadden nyet. Ende voordt soe wilde haerlieder vrauwe moedere dat si lieden die dye oudtste waren souden moeten dienen haer ioncxste broeders. Ende baden haren neue sinte Lodewijc den coninck, dat hy haerlieder moeder, ende den ionghen Willem van Dampiere wilde doen daghen te Parijs ter Marberijnen tafele. Dit ghedaen sijnde, ende si lieden commende te Parijs ter Marberijne tafele ten daghe ghespecificiert. Ian die houdtste bastaert proponeirde voor den coninc sinte Lodewijc, hoe dat sijn moeder wech ghegheuen hadde die landen, Vlaenderen, ende Henegauwe, hare ioncxste kinderen, maer Ian ende Boudin die houdtst waren (al wast dat si bastaerden waren) si en hadden niet dan slauernye van dienste van haer lieder moeder, ende huer ionghe broeders soudent al hebben. Die coninc sinte Lodewijck vraechde vrauwe Margriete wat sijer yeghen segghen wilde. Vrauwe Margriete seyde. Edel coninck ende neue wat dat ic van Vlaenderen ghetermyneirt hebbe, ic wil dattet so blijue, toebehoorende Willem van Dampiere mijnen houdsten wettelijcken ghetrauden sone, het en ware dat hy voor my storue, sonder hoir van Beatricen sinen wijue, so soudic Vlaenderen weder te mywaert nemen, mijnen ioncxsten sone Ian en mach ick niet ontnemen sijn vaderlijcke erue, maer Guy gaf ick Tgraefschip van henegauwe, maer midts dat hi ontschaecte des Aduocaets dochtere van Bethune, die hy moeste nemen te wijue, yegens den raet van hu ende van mijnen man Willem, ende van alle onse vrienden. Aldus heer coninck ende neue doet met Henegauwe huwen wille, maer ic wilt behouden mijn leuen lanc. Doen sprac die coninc Lodewijc Ach nichte van Vlaendren in al dat ghy gheseyt hebt, so ben ick wel ghepaeyt, ende wilt doen naer huwen goetdijncken. Doen sprac haestelic die bastaert Boudin die houdtste sone. Och vrau moeder, ic ben doch hu oudtste sone, ende sal ic niet hebben, Vlaendren dat ghi Willem mijnen broeder hebt ghegheuen, het behoort bet mijne dan hem toe, want hi iongher is dan ick, ende ick beloue hu dat hijt nemmermeer met payse van mi besitten en sal. Doen sprac vrauwe Margriete, hi is beterder ende edelder dan ghy sijt, naer alle wetten ciuijle, ende naer die wet gods, ende hy is edele van gheboorte, ende ghetrauwet kijnt, ende ghy sijt onhedele van huwes vaders weghe, ende sijt een bastaert Doen seyde Boudin, god moets iammeren dat ic dan een loddeghe hebbe tot eender moedere. Ende vrauwe Margriete verantwoorde, ach laten gode van hemelrijcke ende hu ende my machs wel iammeren, dat ghi hadt eenen lodder pape tot eenen vadere, sidy nv weltevreden dat elckerlijck moet weten huwe edelhede. Och lieue sone hebdy ons doen daghen om hu seluen ende ons allen voor alle die werelt te scoffierne, sonder twijfele also langhe als ic ende ghi leuen sult, en suldi van mi niet hebben, ende ick ontsegghe hu huwen dienst, ende verbiede hu mijn oghen ende mijn lant van Vlaenderen, also langhe als ic leue. Doen sprac die coninck, och nichte ghi hebt mi Henegauwe ouer ghegheuen, ende dat te mijnen segghene, so segge ic nichte, also lange als ghi leift, so sult ghi henegauwe besitten, ende naer huwe doot, so salt hebben Guy, ende sal sine twee bastaerde broeders voorsien ende houden, Boudin ende Ian, ende Willem van Dampiere sal vlaendren hebben, maer sterft hi sonder hoir voor hu, so suldi vlaenderen weder hebben thuwen lijue, ende naer huwe doot sal Guy Vlaenderen hebben, ende Boudin die houdste bastaert sal sijn graue van Henegauwe, ende hi sal Ian sinen broeder voorsien. Ende doen seyde sinte Lodewijc. Ick meene cortelinghe te treckene in Barbaryen yeghen dye vianden gods die sarasijnen ende ongheloouighe Ende ick begheere dat ons neue Willem van Dampyere, ende alle onse leenhouders, ende hy als prinche yeghen die Sarasijnen met mi trecke.



¶ Hoe die Coninck Lodewijc van Vranckerijcke, met sinen neue Willem van Dampyere, ende met alle sine Leenhouders track in Barbaryen, teghen die vyanden Gods die Sarazijnen.


{==xl.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    


ITem binnen den seluen iare voer sinte Lodewijc in Cartagyen ende te Tunes ende versloech daer met sinen gheselschepe int woudt van Bulgheryen, int landt van Barbaryen seere vele Sarasijnen ende Moorianen, ende daer bleuen ooc sommeghe Kerstenen doodt, ende een edel kersten here gheuanghen. Ende Willem van dampyere wordt in dien wijch gequetst ende gheuanghen, ende hi wordt gelost, int wederkeeren naer Vranckerijcke, int iaer ons heeren.xijc.ende.lx.dit vernam Guy van dampyere, ende maecte fynanchie ende stelde hem vp ende trac bi sinte Lodewijck in Barbarye ende in Egypten, ende te Massore int lant der Moorianen, ende daer wordt hi rudder ghemaect. Ende vrauwe Margriete regierde binnen deser tijt beede die landen Vlaendren ende Henegauwe. Ende Guy van Dampyere dede daer vele vrome feyten van wapenen vp die Sarasinen, dyt ghedaen sijnde, ende thuys gecomen sijnde, so starf tsaduocaets dochtere van Bethumen sijn wijf, bi wien hy hadde ghehadt Robrecht van Bethunen die Meinfroot doodt slouch ende Coradijn in Appoelgen, ende Willem here van Neuele, Boudin dye goedertiere. Ian bisschop van Ludeke ende Phelips graue van Tyette, ende hi hadder ooc by viere dochteren alle grote princessen ende edelicken gehuwet, daer naer nam hy weder in huwelijcke te wijue des grauen dochtere van Lutsenburch, ende hi hadder mede dat Graefschip van Namen, ende si drouch hem drie sonen ende drie dochteren, al dye wijle dat sijn moeder noch leuende vrauwe Margriete, ende si regierde die landen Vlaendren ende Henegauwe, die spacie ende tijden van xxxiij.iaren, si hadde oock ghedaen stichten vele cloestren ende gods huysen, ter bede van Iehanne harer sustre. Item so wat van transpoorten van allen rechten ende vander demeynen ouer schieten soude in Vlaendren, ende in Henegauwe, dat si dat legghen soude aen die voorseyde cloosters, ende aen diuersche gods huysen. Ende dat si hier mede maken soude dese naer volgende Cloosters. Eerst tcloostere van soetendale, dat Nonnen cloostre van oost eeclo, Doornizeele, ende vele andere tempelen ende gods huysen, dye kercke ten predicaers te Brugge, die Carmers, die freremineurs, die kercke ten wijngaerde, datmen heet tbeghijn hof, der predecaren conuent te Rijssele,

{==xli.r==} {>>pagina-aanduiding<<}

ende die beghijnen te Ghendt, te Duway, te Valenchyenes, ende te Berghen, ende dat hospitael te Berghen, te Ysendijcke, te Oostburch, die beghijnen Tardenburch, ende dat hospitael vanden Damme, te Thielt, te Torrout, ende in meer ander plaetsen. Ende naer die doot van Margrieten, so wort si begrauen in tcloostre te Flijnez, ende haer deuote dochtere die Abdesse hadde haer daer doen gheuen al huere heylighe Sacramenten, ende daer ouerleedt si, ende wierdt daer begrauen, als voorseyde is. Int iaer ons heren.M.CC.ende lxxviij. Naer die doot van margrieten, so wort Boudin haren houdtsten bastaert sone graue van Henegauwe, ende hy gaf Ian sinen bastaerden broedere die heerschappye van Auennes, ende Guy van Dampyere haren wettelicken sone worde graue van Vlaenderen.


    [¶ Van Guy van Dampyere, den xxiij.graue van Vlaendren]

    ¶ Van Guy van Dampyere, den xxiij.graue van Vlaendren, die welcke maecte van Eeclo eene Stadt van wette, ende stelder eenen Burch meestere, met.ix.schepenen hy stichtede oock Tconuent vanden predicaren Typre.

¶ Dat.xxix.Capittel.

    
{== afbeelding 
        	
    ==} {>>afbeelding<<}
    

GVy van Dampyere die sone van den houden Willem van Dampyere, die was die.xxiij.G.van Vlaenderen, die welcke sonder consent van sijnder moedere, of van eenege van sinen vrienden ontschaeckte eens simpel mans dochtere Fogaets van Bethunen, ende was ghedwonghen by iusticien dat hijse moeste nemen ende trauwen teenen wettelijcken wijue, ende hadder by vele vromer kinderen van sijnen princhen, ende grote lantsvrauwen. Eerst Robrecht van Nyuers, die welcke die heleghe kercke vele profijts dede, in eenen wijch in Apoelgen, daer hy doot slouch den fellen viant vander heleger kercken Meinfroot, die bet dan met hondert duysent sarasijnen quam omme te bederuene ende te destrueirne alle kerstenheyt, voort Willem die heere van Nyvelle. Boudin die deuote Ruddere, die welcke starf ionck, ende licht begrauen te Brugghe te Freren, dye vierde was een vaelyant clerc, seer wel gheleert, ende wiert Proost van sinte Donaes te Brugge, ende van sinte Peeters te Rijssele, daer naer was hi Bisschop te Mets in Lorayne, ende worde daer naer Bisschop te Ludeke. Die vijfste was een groot decretiste, ende een groot meestere, om te sijne een groot man in die helege kercke, als een patriarcke ofte een Cardenael, maer hy sach datmen Vlaenderen te cort boot, ende daer omme dede hy hem Rudder maken, ende sinen name was Phelippus, ende nam te wijue die eeneghe dochtere vanden graue van Tyette. Dese vijue knapelicke kinderen van eenen vader ende van eender moedere commende, binnen haerlieder tijt soe en warender gheen vromer heren, daer men of wiste te sprekene. Ende ooc viere dochteren hooghelicken ghestelt, ende edelicke in huwelicke. Die eene was Graefnede van Hollandt ende Zeelant, ende dandere was Hertoginne van Brabant, die derde Hertoginne van Ghulcke, ende die vierde was graefnede van Bulloys. Die graue Guy was met.s.Lodewijc den coninc van Vranckerijcke in Barbaryen eyghen die sarasijnen, als van Thunes, Cartagen, van Bourghe, te Massoire, daer hi hem vromelic hadde in fayten van wapenen, in diueerschen wijchen yegens die heydenen, ende

{==xli.v==} {>>pagina-aanduiding<<}

met sinte Lodewijck thuys commende, soe starf sijn wijf Fogaets dochtere van Bethune, ende bi consente van sijnder vrauwe moedere, ende bi rade van sinte Lodewijc sinen neue, so nam hi te wijue des grauen dochtere van Lutsenburch, ende hi hadder mede dat graefschip van namen, byder welcker hi noch hadde drie sonen, Ian, Guy, ende Heindrick, ende drie dochteren. Deerste wort coninghinne van schotlandt, die andere was vrauwe van Fryueis, ende die ioncxste was toe gheseyt den oudtsten sone vanden coninc van Inghelant den groten Edewaert, ende haren name was Phelippa, ende die grote schone coninc Phelippus van Vranckerijcke dye hiefse huyten couden watere, ende daer omme was die coninc van Vranckerijcke gram vp den graue Guy, omme dat hi sine dochtere toegheseyt hadde den coninck van Inghelant, omme sinen oudtsten sone sonder sijn consent, midts dat die coninc van Ingelant viant was van der crone van Vranckerijcke, ende hi Phelips le beel hadde selue eene dochtere, die hi toe gheschict hadde den coninck Edewaerts sone, als waerbi dat Vranckerijcke noch hedentsdaechs ghescoffiert es, want die schone Phelips coninc van Vranckerijcke had de drye sonen, ende elc wart coninc, deen naer den anderen, ende si storuen al sonder hoir, ende doen soude dye croone met rechte ghecommen hebben vp sine dochtere, die daer naer coninghinne van Inghelant wart, ende hadde veil kinderen, waer of doutste sone behoorde coninc van vranckerijcke te sijne, want die croone van Vranckerijcke heift wel verstoruen vp vrauwen ten achsten gheslachte, iae dat meer es, vp muenicken dye huyten clooster ghehaelt waren, ten derden gheslachte, als die coninc van poortegale een religieux ende gheprofest sijnde, wart huyten clooster ghehaelt, ende men gaf hem een wijf, ende sijn oudtste sone Ian was gheweldich coninc van Poortingale, ende sine naercommers besitten noch die croone van poortingale. Item omme dat Phelippe des grauen Guys dochtere toegheseyt was des Conincx sone van Inghelant, Anno.xiic.ende.xcvij.die coninck van Vranckerijcke daer omme seer verstoort sijnde vp den Graue Guy, alst voorseyde is. Daer omme die graue Guy meenende den coninc te ghelieuene, ten beuele vanden coninc van vranckerijcke, sandt hy Phelippe sine dochtre eerlicke te Parijs waert met xxx.camerieren, ende Robrecht huer houdtste broeder voer mede, met xxx.houde rudders ende ioncheers, ende Robrecht haer broeder bi auentueren bleef buten parijs, doen sijn sustre Phelippe quam te Parijs omme te gane tot den coninc voorseyde. Ende si ten pallayse commende, die coninghine deidtse vanghen met alle huere cameryeren ende schiltcnapen, ende sommege vanden rudders dye met Robrecht haren broeder ende met haer ghecommen waren, ende Phelippe voorseyde bleef te Parijs in des conincx gheuanghenesse, dit verhoorde Robrecht van Nyueers hoe dat Phelippe sijn sustere ghearresteirt was, ende al huer ghesinde, vander coninghine, ende dat thuwelic wederroupen was van Phelippe sijnder sustere, hy hadts al te groten wypre ende trac te vlaendren waert, ende gaft te kennene sinen vadre Guy. Ende die coninc ontboodt den graue Guy bi hem te commene, maer die Graue bleef in vlaendren, Ende hy ghinc doen mannen alle sine steden, casteelen, ende sloten, ende deidtse alle wel voorsien van vytaelien. Die coninc Phelips verhoorende die ouerhooricheyt vanden graue Guy, die welcke hadde ghestelt te duway den graue Willem van Neuele, met vele volcx van wapenen, duchtende dat dye van Duway souden hebben den eersten stoot. Robrecht van Nyueers dye was te Rijssele met den graue van Valckenberge, ende met vele sijnder mannen van wapenen om dat hi duchtede dat die van Rijssele den coninc die poorten opene gedaen souden hebben. Ende oft so ghecommen hadde dat die coninc Vlaenderen hadde willen bestoken aen die west side, mande hi Cassele ende Veurne, ende hi maecte daer of Capiteyn sijns susters dochter sone, Willem van Ghulcke een vroom prinche, ende te Veurne was oock die heere van Gauere wel met.vim.ghelterschen ende duytsche ruyters, vanden Rijne, ende daer quam ooc die graue van Tyette Phelips, ende dye graue van Catsenelleboghe met.vm.sijne ruyters, altijt bereet te gane om die van Cassele ontset te doene, in dien die Coninck van Vranckerijcke te Cassele ghecommen hadde. Item in dit selue iaer was te Parijs so grote

{==xlij.r==} {>>pagina-aanduiding<<}

oueruloet van watere in die Cheyne, so dat die twee brugghen, le grant pont et le petit pont, dats dye grote brugge ende die cleene, vloten metten stroome wech, ende dye huysen daer ontrent staende, braken alle ontsticken ende vielen inne. Die coninck van Vranckerijcke vernemende hoe dat die graue Guy alle die steden ende casteelen hadde ghedaen voorsien, ende mannen, omme hem te wederstane, ende dat die graue Guy gheschreuen hadde om bystandicheyt aen den coninc van Inghelant Die coninc van Inghelant die quam wel met xm.Inghelschen ende walloysen, huyten lande van waels te Ghendt byden.G.Guy. Hier omme waren die coninc ende ooc die coninginne so fellicken gram, dat si deden des grauen Guys dochter phelippe vergheuen met venijne, dye welcke den prinche van waels toe gheseyt was Edewaert ghenaemt, teenen wijue. Ende die coninc phelips beual datmen die.xxx.camerieren van Phelippe alle verworghen soude, ende in dye cheyne worpen, ende die.xxx.Rudders dye met haer ghecommen waren, datmense alle aen die galghe hanghen soude. Anno domini.xijc.ende.xcvi.naer.s.Ians dach in midsomer, so quam die coninc phelips te Vlaendren waert wel met.xxm.mannen, ende leedt Duway, ende voer beleggen die stede van Rijssele, bet dan drye maenden lanc ende stormde dicwils vp die stede. Ende ne hadde gheweest Robrecht van Nyueers, dye poorters van Rijssele die meer ghehelt ende gheneghen waren totten coninc, dan totten graue Guy haren prinche, si souden dye stede den coninc ouer ghegeuen hebben, ende den fransoysen die poorten ontdaen hebben, ende daerom beual Robrecht die graue van nyueers, dat so wye veruaert ware, oft beduchte voor den coninc Phelips, dat hi huyte Rijssele voere met sinen goede daer hi wesen wilde, als waer bi datter vele poorters ende inwonende van Rijssele, trocken huyt Rijssele. Willem die heere van Neuele ligghende te Duway quam dicwils bi nachte tot Rijssele, om sinen broeder te helpene, ende dede menege sprinc reyse in dat heer vanden coninc, so dat hijer altemet doot slough, als nv drye hondert als nv vierhondert, ende vincker vele edele, die hi hooghe rentsoeneirde. Als die coninc vij.weken voor Rijssele gheleghen hadde, hi sandt den graue van atrecht, om te bestokene Vlaendren aen dye westside, ende quam met alle die van Artois, ende van Guyse, wel xiiijm. mannen sterc, omme Veurne te ghecrijchene. Die baliu van Veurne, die Abten van den Dune, van sinte nyclaes, van sinte Winnocx, van claremarasch, byden rade vanden bisschop van Theerenburch, vielen alle aen dander side vanden coninck van Vranckerijcke, ende rieden die van Veurne ende vander nyeupoort, dat si standaerden ende wimpelen souden doen maken, metter wapene vanden coninc van Vranckerijcke, vp auentuere of die Coninc stercker ware dan die vlaminghen. Die graue van Atrecht ende van bloys commende voor Veurne met xiiijm.mannen sterc. Die here van gauere, van ghuylicke ende van caetsenelleboghe, met alle den duytschen heren, ghingen den fransoysen te ghemoete, om hemlieden strijt te leuerene. Daer was seer gheuochten, ende daer bleef doot die graue van bloys, ende alle die van ghijsen, die welcke stonden in die eerste battaelgie, vanden fransoysen, aldaer bleuen wel.iiijm.walen. Dit es tverraetschip van die van Veurne. 

¶ Item dit vernemende die Baliu van Veurne, quam huyte omme dye oosterlinghen te helpene. Ian van gauere ende sommege wethouders quamen met hem, ende hadden alle in hare boesems des conincx wapene van Vranckerijcke, ende si ontbodent by eenen messagier, aen die graue van Atrecht, dat hi commen soude hem lieden te hulpe, ende si souden bringhen met hem lieden des Coninx standaert van Vranckerijcke, ende selue helpen dye duytschen alle doot slaen, ende datmen den Graue van Atrecht ontbode, dat hy den cry soude gheuen te kennenne den baliu van Veurne, ende den wethouders bi eenen sekeren Messagier. Den messagier commende ende segghende alle dinghen, hoe datmen den Burchgraue, den Baliu, ende dye wethouders, ende alle dye by hem lieden waren, of ooc die hem lieden dienden, niet mesdoen en soude, in dyen sy quamen vp den gheordonneerden ende ghesetten tijt, want die van Veurne soude commen te hulpe met Willem van Ghuylicken, Ian van Neuele, dye Graue van Caetsenelleboghe, met al huerlieder volcker, hebbende in

{==xlij.v==} {>>pagina-aanduiding<<}

huere standaerden die wapene van Vlaendren, maer als si lieden commen souden vp.v.of vi.boochschoten den graue van Atrecht, dan soude dye baliu van Veurne wech werpen tsgrauen van Vlaendren wapene, ende stellen vp sine schachten die wapenen vanden coninc van Vranckerijcke, ende het gheschiede so, want daer quam toe die graue van saintpol, der coninginnen oom. Dye voorseyde heren ende grauen van Nyuelle, van catsenelleboge, ende die ioncheere van Guylicke meenden des anderdaechs den coninc ende zijn volk te beuechtene, maer het en mochte doen soe nyet sijn, want die fransoysen waren te sterck, ende wiessen so lancx so meer, want die capiteyn van comene liet alle die fransoysen ende al des conincx volc passeren, ende ouer dye leye lijden. Dus die graue van Atrecht ende die graue van saintpol commende met hueren volcke voor Veurne. Die van Veurne, burcgraue, balyu, ende wethouders verradelicke commende metten duytschen heren yegen die fransoysen, wierpen duytschen heren yegen die fransoysen wierpen wech hare wapenen van Vlaendren, ende namen huyt haren boesemen dye wapene vanden Coninck, ende stakense vp haerlieder schachten, ende riepen seer luyde a la mort les alemans. Daer was seere gheuochten, ende daer bleef doot die Graue van saintpol, der coninghinnen oom, ende harde veel fransoysen, ende ooc die graue van Neuele. Ende dye fransoysen waren in wille te vlieden, maer die van Veurne bleuen staende, ende toochden huere schachten metten wapenen des conincx, ende maecten teekene den fransoysen die vlyen wilden, ende riepen mon ioye tuez les alemans a la mort. Ende dus waren alle die duytsche heren van die van Veurne iammerlicke verraden ende doot ghesleghen. Ian van gauere, die graue van gulicke, ende die graue van caetsenelleboghe, ende wel naer alle die duytschen, sonder een luttel, die vloden ende ontginghen. Aldus ghecreech die coninc Veurne, Nieupoort, Dixmude, ende Berghen. Binnen deser tijt wart die.xij.weke, dat die coninc voor Rijssele gheleghen hadde. Ende Robrecht verhorende hoe dat al westvlaendren verloren was, ende in Rijssele en was gheene vytaelie, ende hi en hadde aen gheen siden secours, so sant hy aenden coninc om bestant van.viij.daghen om hem te beradene, omme Rijssel ouer te gheuene binnen acht daghen, inden handen vanden Coninc. Die coninc des blijde sijnde, consenteirdet hem. Ende binnen desen so sandt Robrecht boden te Ghendt, tot ten graue Guy sinen vadere, ende totten lieden vanden coninc van Inghelant, die oock binnen ghendt waren, om secours van vitaelgien, ende ooc van volcke, of hi moeste bi noode Rijssele ouergheuen. Die Graue Guy hadde in sijnen raet dat Robrecht Rijssele soude ouergheuen den coninc, behouden lijf ende goet ende alle die daer inne waren. 

¶ Item vp den.viij.dach die graue Robrecht, ende die graue van Valckenberghe met den anderen edelen, voerden haerlieder goet bi consente vanden coninc te ghendt waert, ende quamen daer totten coninc van Inghelant ende tot den graue Guy. Ende die coninc van Vranckerijcke rouede die stede van Rijssele, ende alle tlant van Duway, tot Ypre, tot Cortrijcke, ende tot Roeselare. Ende men verbarnde kercken, cloosteren, dorpen, stedekins, ende hospitalen, men vercrachte die vrauwen ghehuwet ende onghehuwet, maechden, nonnen, religieusen, ende diet niet ghedooghen en wilden men slouch se doot, ende men spaerder nyemant. Dit verhorende die van Brugghe, dat dye coninck neder quam, si sonden eerlicke boden yeghen den coninc te Inghelmunstre, ende droughen den coninc die slotelen van Brugge, sonder consent vanden.G.Guy. Die coninc quam van Inghelmunstre te Roeselare, ende te Brugghe. Ende het begonste vele te rymene, ende het ghenakede den wintre, hi hadde Vlaendren binaer tsinen wille, hi disponeerde hem omme te Parijs waert te keerene, ende daer omme die van ghendt spraken den Coninc om een bestant van twee iaren, om den Graue Guy, ende om hem lieden, ende die coninck consenteirdet, ende voer te Parijs met sijnen heercrachte, onder hem houdende Cortrijcke, Rijssele, ende Brugghe, metter casselrye. Dit ouermerckende die coninc van Inghelandt, dat die graue Guy met sinen kinderen bestandt ghemaeckt hadde van twee iaren, sonder sijn weten, ende seere verstoort sijnde, hi wilde Ghendt gherooft hebben, ende die principaelste van Ghendt dedy vanghen. Dit siende die van Ghendt dat dye Inghelschen soe vele crachts deden, ende

{==xliij.r==} {>>pagina-aanduiding<<}

braken der lieder huysen, ende begonsten te roouen sommeghe vanden poorters. Die van Ghendt maecten onderlinge een grote vergaderinge van volcke, ende ghinghen bi nachte van herberge te herberge, en men slouch die Inghelschen alle doot, nauwe en liet men den coninc wech gaen, ende den prinche van waels sijn sone met seer lettel Inghelschen, die welcke voerden te Inghelandt waert met groter vreesen. Binnen desen.ij.iaren die vlaminghen hadden gheerne paeys ghemaeckt, ende dedent aen den coninc versoucken, maer het was al te vergheifs, ende die coninc sandt sinen broeder Kaerle van Valloys, omme Vlaenderen met vulder macht te regierene, ende commende te Brugge, hy veynsde hem tlant seer lief te hebben, ende seyde, hy soude wel eenen soeten paeys maken tusschen den coninc sinen broeder ende den lande van Vlaendren. Die van Brugge leedene te Ghendt, daer dye Graue Guy was, ende sine kinderen, die hem seer eerlicken ontfingen. Si spraken onderlinge om den paeys te makene, Kaerle van Valois hy beloefde bi sinen rudderscepe den graue Guy paeys te vercrijghene, vp condicien dat hi wilde gaen te parijs, met.L.van sinen edelen, ende Kaerle van Vallois seyde hi soudet so maken metten genooten van Vranckerijcke, ende met sconincx raet, dat die coninc den graue Guy ende sine kinderen die rebellicheyt vergheuen soude, ende het soude paeys sijn metten graue Guy ende met sinen edelen, si souden den coninc te voete vallen ende bidden hem om sijn ghenaden, ende Guy beloefdet te doen, ende hi deit, ende was bedroghen, ende verraden, alsoet daer naer wel scheen, want men moet wel weten dan vanden tijt dat die Sijncambryanen in Gallyen, dats in Vranckerijcke eerst quamen, so heifter verraetscip gherengneirt, so die Coronijcken van Vranckerijcke wel mencioen maken, ende verclaersen.

¶ Item ten valschen verradelicken instekene van Kaerle van vallois, so ghinck die graue Guy met die principaelste van sinen edelen, die hi ghecrijgen conde, ende daer vp dat hi hadde betrauwenesse, tot wel vijftich persoonen toe, ende voer so te Parijs, volgende Kaerle des conincx broeder. Ende als die graue met sinen.L.edelen quam te parijs, so waren si terstont allegheuanghen, ende in diueerschen contreyen, ende in diueerschen vangenessen gheleyt. Dyt sijn die namen vanden edelen mannen tot.L.toe, dye met den graue Guy dus verradelic mesleedt waren ende gheuangen. Eerst Guy graue van Vlaenderen, Robrecht.G.van nyueers, willem here van neuele, Ioffroit here van croysieres, wouter heer van maldeghem, Boudin here van knesselare, die here van steenhuyse, dye here van mortaengnen, here willem euerbaert, here van rooden, heer zegher van Cortrijcke, die here van nyeneue, heer wouter van houdenaerde, heer Ian van heyne, here wouter van neuele, heer ian van heyle, here Rougaert van ghistele, heer phelips van acxpoele, heere rijcquaert standaert, heer boudin die ionge here van huytkercke, heer Diederic dye vos, die here van rijueel, heer boudin van passchendale, here van roubais heere rase mulaert, heere van bernaedge, die here van baudonnes, heer guy vanden poele, here Ian van thorrout, heer Willem van huusen, heer Ian van valenchyenes, heer Ian van vlamerbeke, heer wouter van loueneghem, ende sine.ij.broeders, heere gheraert die moor here van lanbois, here van monteloy, heere Ian Thoudebois, here van belle, heere van Beuckemare, ende Ian van Ghendt, twee poorters van Brugghe, alle dit waren die voorseyde vijftich persoonen. Als die graue Guy, ende sine twee houdtste sonen Robrecht van Nyueers, ende Ian van Neuele, met xl. rudders, ende met vij.heerlicke poorters, te Parijs commende, die Coninck Phelips horrijbelicke met gramschepen ontsteken, hy en wildese sien noch horen, Maer beual datmen den graue Guy soude voeren te Compiengnen inde vangenesse, ende die graue Robrecht inden groten torre te Bourgez in berry. Ende Willem van Neuele wordt gheuoert te Rauwaen in Normandyen, ende elcke vanden voorseyde rudders waren gheuoert elck in eene verscheeden vanghenesse a paert, so dat si deen den anderen sien, noch horen, noch vertroosten en mochten. Ende ooc omme der coninghinnen wille, die de vlaminghen seere leedt hadde, omme dat haer grootheere, ende twee van haren ooms in Vlaenderen ghevanghen waren, ende Phelips van elsaten hadde twee van haren bastaerde ooms in Vlaenderen ghe-

{==xliij.v==} {>>pagina-aanduiding<<}

daen onthoofden vp den zeecant, ende vp den raden stellen. Dese kaerle van Vallois sach datmen aldus alle dese vlaminghen vinc ende leedede in diueersche vangenessen, hy vertoochde daer sinen broeder den coninc, ende alle die bi hem waren, hoe dat hi in Vlaenderen so eerlicken ende vriendelicken ontfanghen hadde gheweest, ende dat si begeerden paeys met hem, ende waren met hem ghecommen om den coninc vergheffenesse te biddene, ende hem lieden te stellene inden wille vanden coninc, ende eewelicke te stane in sijnen dienste. Soe wat dat Kaerle van vallois sprac totten coninck, het en halp al niet ten confoorte vanden graue Guy, want die coninghinne verwarredet ende verargherdet al, want het was huer leet dat si buyten Parijs gheuangen gheleyt waren, want si hadde lieuer ghehadt dat dye coninc den.G.Guy, ende alle dye met hem ghecomen waren te Parijs, hadde ghedaen hanghen aen die galghe. Kaerle van valoys dit siende, dat die graue Guy ende al die sijne moesten blijuen in vanghenessen, het wijperde ende deerde hem dat hijse te Parijs ghebrocht hadde. Ende midts dat hijse niet helpen en mochte omme tot haren paeyse te commene, hi schaemdes hem seere, ende huyt schaemten liet hi die stede van Parijs, ende trac huyt Vranckerijcke, wonende int land van Italyen, ende diende daer den paeus Bonefacius. Dye graue Guy ende die sijne dus in vangenesse blijuende, die coninc phelips occupeirde ende hilt al Vlaendren te sijnen behouue, ende hi in persoone metter coninghinne vysenteirde alle die steden in Vlaendren, te wetene Ghendt, Brugge ende Ypre, met haerlieder casselryen. Ende die coninginne hadts groten spijt, dat die vrauwen te Ghendt, te brugghe ende Typre, die welcke ter weerdicheyt vander coninginne al hadden aen haerlieder beste cleederen, ende waren ten suuerlicksten ghepareirt. Doen seyde die Coninghinne, ick waende alleene coninginne te sine in vranckerijcke, maer mi dunct dat die van vlaenderen die in onse vangenessen sijn in Vranckerijcke, sijn alle princhen, want die wijfs zijn al ghecleet gelijc coninginen ende princerssen Ende die coninc vlaendren gheuisenteirt hebbende, voer met sijnder coninginne naer parijs ende hi stelde der coninginnen oom Iacob van saintpol, gouuerneur generael in vlaenderen, hem beuelende dat hi tlant gouuerneren soude, wel ende rechtueerdelic, ende in paeyse houden soude, maer daer naer wordt hi een seer fel gouuerneur, ende ouerlastich den ghemeenen volcke, want hy ordonneirde, dat alle dye ambochtslieden moesten gheuen den vierden penninc van haerlieder dachueren, ende van allet tghene dat si wonnen, also wel in coopmanschepen als andersins van ghelijcken, ende bi desen die cooplieden worden Vlaendren schuwende, dye ambochtslieden waren neeringloos, ende en constent niet ghemaken dat si den cost ghecreghen. Hi ordonneirde settinghen, pointinghen, gabellen, daer tvolck onredelic mede verlast ende verschat was, ende dit al bi den insteken van sijnder nichte die coninginne, om Vlaendren plats scalck te maken, ende contrarie haren wetten ende preuilegien, dye hemlieden van Keysers, van grauen van Vlaenderen ende ooc vander coninginne van Vranckerijcke ghegeuen waren. Ende die niet en conste betalen sine pointijnghe, hi deidtse steken in die vangenesse, ende dier yegen knoterden of murmureirden, die dede hi hangen ofte onthoofen. Die drie steden van Vlaendren sonden boden ghetijdelic tot den coninc, clagende ouer den voorseyde iacob van saintpol, ende die coninc ontboot hem dat hy soude die van Vlaendren laten ghebruycken haerlieder wetten, costumen, ende preuilegien, ende als hi aldus ontrent.ij.iaren vlaendren met tyrantscap fellic te cote ghedreuen hadde ende gheregiert, alst voorseyde es Eerst die van Brugge, ende daer naer alle die van Vlaenderen wederstonden sijnder ordonnancien, ende sonderlinge, so wie dagelicx te wercke ghinc, die moeste gheuen eenen witten penninc Die van Brugge en wildent nyet gheuen, die van ghendt dit horende, si en wildent ooc nyet betalen, ende also ooc in dier ghelijcke alle die smalle steden. Als waer omme iacob van saintpol quam te Brugghe, ende meende die principaelste vanden vleeschauwers, ende vanden wulleweuers te doen onthoofden, als mesdadege lieden ende rebel den coninc. Dit vernemende pieter die coninck een weuere, een harde vroet ende subtijl man, ende wiert daer naer rudder om sijne vroetschepe ende vromicheyt, hi vloodt huut Brugge, ende ghinc tardenburch met een menichte van ambochtslieden wel gewapent ende

{==xliiij.r==} {>>pagina-aanduiding<<}

voorsien. Ende ooc dier ghelijcke Ian breydel een vleeschauwere, die ghinck ten Damme, ende bi wijlent ter sluys ende te Ardenburch, ende hi hadde bi hem alle maniere van ambachtslieden, met hilt te Brugge alle dage mesdach, want nyement en wilde wercken, noch temmeren, noch metsen, noch varwen, noch weuen, wullen noch lijnen, ende dye dienaers van Iacob van saintpol men en wilde hem lieden spijse noch dranc vercoopen, ende si quamen int heynde vander weke inden huysen vanden ambachtslieden omme te hebbene den vierden penninc vanden wercke, men vanter gheene mans thuys dan vrauwen ende kinderen. Dit verhorende Iacob van saintpol, dye doe te Cortrijcke was, dat die van Brugge deden contrarie sijnder ordonnancien, als van hem den vierden penninc te geuen, ende dat si niet wercken en wilden. hi sant te bruggewaert tonnen met reepen ende coorden, ende meenende alle dye principaelste van alle den ambachten te doen hangene voor heurlieder solder veynsteren, ende eens Inghels schiltknape, dye met iacob van saintpol wel ghemint was, hi ontboot sijnder weerdinne daer hi thuys plach te sijne, dat si ommer dyt soude te kennen gheuen den weuers, ende vleeschauwers. Iacob van saintpol commende te Brugghe met sinen vaten ende metten coorden sdonderdaechs voor die Cruysweke, alle dye ambochtslieden waren meestendeel al ghevloden, som te Damme, som ter Sluys, ende Tardenburch, die welcke alle vergaderden bi Pieter die Coninc ende Ian breydel, ende si droughen ouer een dat si des anderen daechs tsmorghens int beghinsel vanden dage voor trijsen vander sonne vergaderen souden bi.s.cruyskercke by Brugge, ende alle wel ghewapent ende voorsien, ende dat si hem souden deelen in.ij.scharen, ende Pieter dye coninc soude commen metter eender schare ter cruyspoorte inne, ende also totter marct, ende van danen ter vrydaechs marct, ende roupen schilt ende vrient, wat walsch es, valsch eest, slaet al doot, ende die dat niet en conste segghen, die soudemen doot slaen sonder verdrach. Ende Ian breydel die quam metter ander schare ter speypoorte inne, ende ginc aen die snaggaerts brugge want daer ontrent waren ghelogiert Iacob van saintpols lieden van wapenen, ende sine dienlinghen, bet dan tot.iiijm.mannen, ende men hietse die snackers, ende daer omme heetse noch heden te desen dage, die snaggaerts brugge, ende Ian breydel in commende ter speypoorte ontboot by diueersche boden sine vrienden dat si heymelicke souden commen vp dye veste byder speypoorte bi hem, ende als si commen waren, so was hi bi.vim.sterc, ende hi sandterwel iiijc. ghesellen ter Ghendt poorte, sinte Kathelijnen poorte, ter bouuerye poorte, ende ter sine poorte vp auentuere of die walen vlyeden wilden datmense altemet doodt sloughe Ende Ian breydel ontrent den drien hueren smorgens so quam hi met den sinen inde herberghen vanden walen, roupende schilt en vriendt want wat walsch en valsch eest, slaet al doodt. Eenghe van den walen lagen noch vp huer bedde ende sliepen, andere stonden vppe, ende waren noch in huere wambuysen, ende men slouchse doot ghelijc kyekenen. Ende ian breydel ghinc so totter caermers brugghe, roupende Vlaender dye leeu, alle die goede vlamingen sijn die volghen mi nae, aldat walsch is dats valsch slaet al doot, ende also ghinc hi int ghistelhof, ende van danen ter marct die hi hilt met sinen volcke, ende pieter die coninc ghinc met sinen volcke inde steenstrate ende by sinte saluators, in alle die herberghen daer die walen ghelogiert waren ende men slouchse alle gader doot, mem vincker nyement. Ende ontrent half voor noene Iacob van saintpol nam sijns cappellaens cleederen ende deidtse aen, ende reedt also sijn vierdere achter sinte claren naer die veste, Ende quam also lancx der veste tot byder smede poorte daer hi met sinen peerde vloodt ende swam duer die veste in groter vreesen van verdrencken, want sijn principael lijfcnape bleef daer inde veste ende verdranc, vp dyen vrydach twelc was voor die cruys weke, waren bedt dan.vm.walen binnen brugge verslegen ende des anderdaechs, twelck was tsaterdaghes voor die cruysweke, so waren te gendt ooc bedt dan.ijm.walen doot ghesleghen, dit gheschiede int iaer ons heren.xiijc.ende twee. Iacob van saintpol te Parijs commende totten coninc phelips ende sijnder nichte die coninginne, claechde sine auentuere, ende die rebellicheyt vanden vlamingen te sinen schoonsten. Ende het gheuiel dat in deser tijt die sararasijnen

{==xliiij.v==} {>>pagina-aanduiding<<}

hadden in ghenomen ende ghewonnen met groter cracht twee kerstene conincrijcken, te wetene tconincrijcke van Mayoorcke, ende melijden. Ende die voorseyde.ij.coningen waren ghecommen te Parijs, aen den coninc om raet en bystandicheyt, ende die helege vader die paeus screef aen den coninc van Vranckerijcke, als die principaelste kersten coninck, dat hy die kerstene princhen vergaderen wilde om dat lant van Mayoorcke, ende van Melyden weder te conquesteirene. Ende die coninck screef aen allen kersten princhen ende heren, Rudders ende knechten dat hem lieden gheliefde te.s.Pieters ende sinte Pauwels dage naer sint Iansdach midsomers te vergaderene te Parijs, ofte daer ontrent, omme te treckene naer Messaelgen, ende also voort vp die sarasijnen om die te verdrijuen huyt den voorseyde twee conincrijcken, ende daer vergaderde te parijs groote menichte van edele mannen, elc met heuren volcke, huyt Almaengnen, huyt Ingelant, scotlant, hollant, zeelant, ghelderlant, brabant, henegauwe, normandye, nauarre, gasscoengnen, poitau, guyenne, bourgoengnen, borbon, berry, allane, spaengyen, langhedoc, toureyne, loreyne, bar, picaerdye. Ende dit grote volc al vergadert sijnde, doen so riedt die coninginne haren oom, ende Robrecht die Graue van Atrecht, ende van artoys, ende sinen broeder iacob van saintpol, dat si informeren souden die verdreuen heren metden nyeuwen vergaderden volcke, dat sy wilden met hem lieden varen in vlaendren ter sluys, ende van daer souden si tscepe gaen, want sy metsgaders dattet somer was, met minder moeynessen reysen souden te scepe dan te lande, ende si beual heuren ooms datmen alle der sueghen van Vlaendren hare borsten of snijden soude, ende al heure verckenen met sweerden duerspeten soude, dat waren die vrauwen ende kinderen, ende die mans alle doot slaen, sonder eenege ghenade, die welcke mannen si hiet dye honden van Vlaendren. Ende vp haer lieder temmers van haren capelijnen stelde die.G.Robrecht van atrecht, ende iacob van saintpol sijn broedre, eenen vieregen barnende besem, beteekenende, dat si al Vlaenderen souden suueren ende caluwe maken, ende vagent of metten viere. Die van Vlaendren binnen deser tijt baden Ian die.G.van Namen, willem van guleken den proost van aken, die hem dede rudder maken, ende den ionghen Guy van vlaendren, omme vlaendren bystandicheyt te doen, si quamen te Brugge ter salegher huere, ende ter goeder tijt omme vlaendren, want vlaendren hadde plats te nyeuten gedaen geweest hadden si niet ghecommen, Die coninc.Phelips beual den graue Robrecht sinen oom ter sluys in vlaendren te gane, ende men soude daer senden alle die galleyen ende baerdgen van Rouwaen ende die scepen van normandyen, ende van bretaingnen, ende die vlaminghen hadden ooc schepen, die soudemen mede nemen. Ende hi maecte robrecht sinen oom senescael ende leedtsman van al den heyrcrachte ende reysden te Vlaender waert, bedt dan.xxiiijm. peerden, Ende si lieden te rijssele commende, so sprac robrecht tot den.ij.coninghen, van mayoorcke, ende van melijden, ic duchte dat die vlamingen die argher sijn dan sarasijnen want si sijn vernoyeirde kerstenen eest so dat si ons eeneghen vploop doen willen oft onsen wech beletten willen omme ter sluys te commene, dat wijse doen te nyeute, wi sullen der gode also lief mede doen, ende het wordt ons also goede een vaerdt oft wi al barbaryen metten sweerde wonnen, die van brugge verhorende dat die coninghen van mayoorcke ende van melyden ende die graue van Atrecht ende sijn broeder iacob van saintpol waren te rijssele om te brugge te commen, ende vlaendren te scelgieren ende te minerenne. si ontbodent te gendt, ende te ypre, dat si wilden trecken te cortijcke om die fransoysen te weder stane. Ende guy van vlaendren, ende ian die graue van namen sijn broeder die iongen willem van guleke, ende mer ian van renesse souden haer lieder capiteynen zijn, die van ghendt en wildender niet commen, maer ian barluut de stal hem wt ghendt, ende hy ghecreech bi hem onder vrienden ende magen, ende andere die hem geionstich waren ontrent.vc.fijne gesellen van wapenen. Ende die van Ypre waren aenden cant van.xvc.mannen. Die van Brugge trocken metten noordtvrye ende oostvrye, ende metsgaders mer Guy van vlaendren, mer Ian sijn broeder, mer Willem van ghulec, ende mer ian van Renesse, so dat si waren.vm.mannen sterc. Dus waren si al te gadere dye vlaminghen ontrent.vijm.mannen, maer lacen wat mochte dat helpen yeghen die menichte te vechten van.xxxvi.princhen ende grote landtheeren die daer waren met xxxiij.duysent edele mannen

{==xlv.r==} {>>pagina-aanduiding<<}

van wapenen, alle te peerde wesende, omme die vlaminghen te beuechtene, mer Guy van Vlaenderen, Ian van Namen, ende Willem van Ghuleck, ende Ian van Renesse sijnde commen te Cortrijcke, sie lieten haer peerden in Cortrijcke, ende ordonneirden dat dye van Ypre verwaren souden dat dye casteleyn van Lens met sinen volcke, die doe was int casteel van Cortrijcke, dat si niet huyten en quamen. Ende Guy met.vim.mannen, metsgaders Ian Borlunts lieden deden maken veel diepe pitten, tusschen den cloostere van groeninghen, ende Cortrijcke, ende men decte alle dye pitten met meyen ende met groenen garse, ende si ghingen al in eenen bilck aen die suytside, ende aen die noortside, wel begracht ende beuest. Guy ende Ian van Renesse seyden, lieue broeders ende vrienden peynst om huwe wijfs ende om huwe kinderen, ende sijt vrome lieden, ende maect goeden moet, ende vecht, so dat ghy hu lant met eeren houden muecht, die cracht van victorien comt van gode alleenlic den ghenen, die recht hebben, elc sal speere yegen speere voughen, ende pijnt altijt omme die peerden te quetsene daer ghi muecht, want die peerden faelgierende, dye lieden sijn te wille, ende moeten vallen ter eerden, ende als si vanden peerde gheuallen sijn datmense alle doot slae, ende niement en vange noch entransoenere, ende dat niement en rooue noch en pilgiere, noch en vliede, want soe wie rooft of vliet, men sallen selue doot slaen, dus hebt alle gader goeden moet. Met dien quamen die walen ende die fransoysen met vele lieden van diueerschen nacien. Ende dit gheschiede vp den xi.dach van hoymaent, ende was sinte Benedictus dach, ontrent den.vij.heuren voor die noene, ende saghen die vlaminghen in so cleender menichte.



¶ Hoe dye Coninck Phelips van Vranckerijcke met vele diueersche nacien, van volcke dye Vlaminghen bespranck, ouermits dat haren hoop van volcke cleyn was.

    
{== afbeelding 
        	
    ==} {>>afbeelding<<}
    

ENde sy ghinghen terstont dye vlamingen bespringen, ende corts daer naer het wort eenen groten mist rijsende, so dat deen den anderen nauwe gesien en conden. Ende Robrecht graue van Atrecht, metten tween coninghen maecte die eerste schare, ende battaelge van duysent mannen, ende die graue van Henegauwe maeckte die ander schare, met.vi.duysent lieden, die derde schare Iacob van saint-

{==xlv.v==} {>>pagina-aanduiding<<}

pol oock met.vi.duysent volcx, soe dat si dus waren onderdeelt tot.xxiiij.duysent, ende iacob van saintpol nopede sijn peert, ende hadde gheerne selue deerste gheweest omme die eere te behalene, metsgaders dat hi die vlaminghen sach in so cleender menichte, ende al te voet, ende hi seyde. Ic duchte datmen dese boeren dese schotters, ende voetganghers al den prijs gheuen sal, ende die eere toeleggen, die ic meene te hebbene. Daer omme hi beetede van sinen peerde, ende hy sneet alle die pesen in sticx met sijnder hulpe, ende en wilde niet ghedooghen vp hem lieden te schietene, maer hy meendese alle te deurbeulene ende doot te slane. Ende dit ghedaen sijnde, sadt weder vp sijn peert, twelck nyet voort en wilde, hoe seere dat hijt met sporen stac. Die voorseyde.G.van Atrecht met sijnder schare volghede den peerden, die den vlaminghen begonsten aen te gane, ende die walen ghenakende die plaetse daer die vlamingen waren, midts den miste, si en saghen die pitten nyet, ende die vlamingen trocken wat achterwaerts, al ofsi gheuloden hadden, ende tpeerde volc naeuolgende, hare peerden verwarreden in die meyen, ende vielen also in dye voorseyde pitten, deen op den anderen met hueren peerden, ende versmoorden malcanderen, wel tot vier duysent edele manmen, ende doe quamen daer sommege vlaminghen die die peerden doorstaken met hueren glauien, so dat hare meesters moesten neder vallen, ende midts den miste het wort so donckere, dat sy nauwe en kenden wie vrient of viant was, ende wierden slaende vp haers selfs volc, als Bortoenen, ende andere nacien Die Inghelschen yegen die Champaenoysen. Daer wasser veel verslegen van haers selfs volc onder malcanderen, ende die vlaminghen bleuen ongheschent. Die drie scharen vanden graue van Atrecht, van Iacobs van saintpol, ende die graue van Henegauwe bleuen alle voor Groenighen, bet dan.xvm.edeler vromer lieden, huytghecoren volc, ende alle te peerde. Dyt ouermerckende dye Graue van Atrecht Iacob van saintpol dat die drie heercrachten te nieuten waren ende lagen versmoort, som in die pitten, ende som in die ghedeluen, daerhen die vlaminghen mede bedoluen hadden, ende alle die bannieren waren gheuelt, sonder alleene die banniere ende den standaert van Vlaenderen, hy vloot met.vm.mannen naer Rijssele, ende die vlamingen ondergingense noch tusschen Cortrijcke ende Rijssele, soe datter daer noch wel bleef versleghen vanden fransoysen bet dan.ijm. Die casteleyn van Lens in Artois, die welcke hilt tcasteel te cortrijcke, meenende dat die battaelge ghewonnen was, ende datter dye vlaminghen al ghebleven waren, quam huyten casteele wel met.C.mannen, die welcke waren alle versleghen van die van Ypere die daer gheleyt waren om dat casteel te wachtene, ende van alle diere ontquamen ende ontuloden, mochten sijn ontrent drie duysent mannen van alle der groter menichte dye daer versaemt waren, omme Vlaenderen al gheheel te nyeuten te doene, ende die mochten die nyeumare dragen van haerlieder auentuere, die sober was. 

¶ Nota, eer desen wijch ende strijt ghebuerde, het gheuiel dat een Conueers vander Doest, gheheeten broeder Willem van Renesse, hoorde hoe dat dye principaelste ende vroomste vanden noordtvrye waren met die van Brugge naer cortrijcke, omme wijch te hebbene yeghen die fransoysen, ende hy hoorde dat mer Ian van Renesse die heere was vanden dorpe, daer hi gheboren was, ende dat hi was een vanden capiteynen van die van Brugghe, hy hadde des voornoens ghehoyt, ende als hy dat verhoort hadde, so ghinc hi ter doest in tstal, ende nam met hem.ij.meryen, deene vercochte hi, ende gafse goeden coop, want hi gafse om een sweert, ende eenen groten stercken staf, ende een lettel ghelts daer toe, ende vp dander merye reet hy haestelicke te Cortrijcke waert, ende hy gherochter al noch te tijde, ende wasser oock wel van noode, want daer en was neyement die so vele griefs dede onder die walen, als hy dede, hi track int heercracht vanden fransoysen, die aldaer laghen neder gheuallen van hueren peerden, bet dan.xvc.edele, dese slouch hy alle selue doot metter hant sonder vphouden, nochtan so velde hijer selue metter hant, bet dan.xl.rudders, die hi alle doot slouch. 

¶ Item omme dat hy langhe diende te Castijnghen, eer hy Conveers wort ter Doest, so hietmene broeder Willem van Castijnghen.

¶ Item desen wijch ghebuerde, int iaer ons heren.M.CCC.ende twee vp.s.Benedictus dach, den.xi.dach in hoymaent. Die wapenen, dat ghelt ende

{==xlvi.r==} {>>pagina-aanduiding<<}

die vasselmenten die gheuonden waren tusschen groeninghe ende Rijssele ende cortijcke en ware nyet te segghene, want daer bleuen twee coninghen, ende hertogen, grauen ende landtsheren baenraetsen wel xxxiij.ende daer toe wel.vijc.vergulden sporen.

¶ Item dit sijn die namen van den edelen die begrauen waren in tclooster te groeninghen. Eerst die coninc van Mayoorcke, die coninc.van melyden, die hertoge van loreynen die hertoge van brabant, die bisscop van beauuais, graue robrecht van Atrecht, die prinche van aspermone, Iacob van saintpol, graue lodewijc van cleremondt prinche van thuwaerts, de graue van champaengien, graue van nyelle, graue van trappe, graue van linguy, graue van beunen, graue van henegauwe, graue van soyson, graue vander marcke graue van baren, ende sine gebroeders, here van bentersam, here van wesemale, die castelein van rijssele, die here van Flyueis, dye heere van clarion, tsconincx zeghins broeder van melyden here Ian van crichy, here van marle, de graue van linguy en barrois, here van marloos here van alue marcke sbisscops broeder van beuuais, here van vertson, de here van rutsefoort here gillis van alengy, here van monfoort, godefroot sgrauen broeder van beunen, ende veel andere, alle dese heeren waren inden cloostre van groeninghen begrauen, ende men kende elc aen sine wapene, ende menich andere dye nyet bekent en waren, dye waren in groote putten gheworpen.

¶ Item in desen wijch bleuen onder fransoysen, hollanders ende zeelanders, duytschen, ende andere van die met hem lieden waren, bet dan.xim.ende bet dan.ix.duysent onedelen, ende ghemeene saudeniers van wapenen. Dye vlaminghen saghen dat si victorie hadden ghehadt, si ghinghen metten ionghen Guy van Vlaenderen te Rijssele, te Duway, ende al dat lant deure, ende men brochtehem lieden die slotelen van alle den steden, sloten ende casteelen, ende ooc te Ghendt, och wat iammere, ende doleur was in Vranckerijcke, als die Coninck Phelips van Vranckerijcke hoorde dat alle die edele ende machtege personaegien daer versleghen waren. Ende die coninck van Vranckerijcke Phelips siende dat hy seer lettel edele mannen hadde omme hem te wrekene yeghen sijn vyanden die vlaminghen, hy dede een commandement ende beuel al vranckerijcke deure, dat alle ambachtslieden hem wapenen souden, ende common te parijs, ende een ontallicke menichte van volcke quam te Parijs. Ende die coninc selue in persone quam met alle dat volc tot Vytry, omme Vlaendren te destrueirne, ende commende by Duway, daer slouch hi tenten, ende pauwelyoenen. Die van Vlaendren verhorende dat die coninc neder quam met sulc een menichte van volcke, Ian van Namen, ende Guy, ende Willem van Ghuleck met alle den volcke dat si consten vulleesten ende ghecrijgen, quamen bi Vitry om den coninc te wederstane. Die coninc siende die vlamingen soe wel gewapent, ende die sine ongewapent, keerde weder te Parijs met al sinen volcke, ende die vlamingen volchdense als sy vp braken, ende namen alle die tenten ende pauwelioenen, ende ooc dye vytaelyen van spijse ende van wijne die die fransoysen mede gebracht hadden. Ende tghinc naer den winter, so datmen doe wat rustede, sonder die van Hollant, ende van zeelant deden Vlaenderen vele ouerlasts, om dat haren.G.ghebleuen was inden wijch voor Cortrijcke. Die ionghe Guy dit siende, met eender menichte van volcke ghinc hi in Walcheren, ende verbarnde ende destrueirde sommege dorpen, ende daer quamen ter Vere sommege hollanders, om te bespyene, of Guy van Vlaenderen sterc was van volcke, ende ghesien hebbende sijn volc, si gauent ten Bryele te kennene, ende dye hollanders quamen ter Vere, wel.vim.mannen sterck, ende Guy van Vlaendren, met Ian van Renessen, ende met sinen vlaminghen wonnen eenen wijch yeghen die voorseyde hollanders. Anno domini.M.CCC ende.iij. Ende die coninc van Vranckerijcke sant sine galleyen omme Vlaendren te bestokene ende een grote menichte van hollanders waren vergadert ten Bryele, ende te Syericxzee. Dit verhorende die hollanders die ten Bryele lagen, si quamen te Syericxzee bi malcanderen Ende die ionge Guy dit verhorende, quam met sinen volcke bi Syericxzee, met eene quantiteyt van scepen. Ende daer was seere gheuochten, so datter vanden hollanders, zeelanders ende andere van haren volcke wel bleuen versleghen bet dan acht duysent mannen, ende daer wasser noch vele gheuanghen. Ende Guy dye victorie hebbende, meende met sijnen

{==xlvi.v==} {>>pagina-aanduiding<<}

prysoeniers te vlaender waert te commene, maer die galleyen vanden coninc van vranckerijcke quamen hem te ghemoete, ende vingen daer den ionghen Guy, ende voerdene te Parijs, ende wardt gheleyt int chatelet. Die coninc was blijde dat hy Guy in sine vanghenesse hadde. Hi dede weder vergaderen dat commuyn van Vranckerijcke, ende quam weder te Vlaendren waert, ende sloughen tenten ende pauwelioenen te mons in pemele. Phelips van Vlaenderen.G.van tyette verhorende dat Guy sijn broeder gheuangen was, quam te Vlaenderen waerts, omme tlant te regierne, ende hy nam met hem eenen groten hoop vlaminghen, ende oock sinen neue Willem van Ghulcke, ende ghinghen te mons in pemele omme den coninc te wederstane, ende men verloos daer dien edelen man van wapenen Willem van Ghulec, want daer was seer gheuochten, daer bleuen wel doot.iiijm.vlaminghen, ende bet dan.viijm.fransoysen. Die coninc trac te Amyens, ende Phelips van Vlaenderen graue van Tyette ghinc in Artoys roouende, ende alle tlant verbarnende, hi ghinc te Hesdin, taryen, ende te Therenburch al dat lant verderuende. Dit verhorende die coninc ontboot den hertoghe van Bourgoengnen, ende den.G.van sauoyen bi hem te Parijs, die welcke hertoghe van Bourgoengnen den coninc versprac, ende der coninghinne ooc, om dat si gheerne ghesien hadden datmen den.G.Guy, die te compiengen gheuanghen lach, ende sine drie kinderen Robrecht, Willem, ende Guy, ende die xliiij.edele mannen, metten.vij.poorters, die metten.G.Guy te Parijs quamen, ende in diueerschen plaetsen gheuanghen laghen, datmense alle aen die galghe ghehangen hadde. Hier omme seyde dye Hertoge van Bourgoengnen dat bi rechten vonnesse gods gheschiet was den schoffierlicken wijch voor Cortrijcke, ende dat god met allen rechte plaechde Vranckerijcke, omme der wreetheyt ende dye sonden vander coninghinne. Eerst dat si dede vergheuen die edele maecht Phelippe, ende die.xx.camerieren vander seluer maecht verworghen, ende verdrincken, ende dat si dye.xxx.edele ionghelingen die metter seluer maecht quamen, hadde si onnoselic ghedaen hangen, ende dat si dat ouerlast riet van Iacob van saintpol haren oom, dat hi alle die tonnen metten coorden te Brugghe brochte, om alle die goede poorters te doen hangene, aen heurlieder solder veynsteren, ende dat hy dat volc groot ouerlast ghedaen hadde, ende dattet goede stade ende gods recht was, dat hy mede inden wijch vanden vlamingen verslegen was. Ende voort soe seyde die hertoge van Bourgoengnen totten coninc ende totter coninginne, ende tot hem die daer bi waren. Och edel heer coninc hadt ghi metten volcke dat te Cortrijc bleef, metsgaders den.G.Guy, ende sine kynderen, ende sine edele die ghi met cleenen occusoene in diueerschen scoffierlicken vangenessen houdt, daer mede ghetrocken inder sarasijnen lant, men hadde cume eenen sarasijn gheuonden, ende men hadse wel verwonnen, ende vele landts daer mede verconquesteirt, och heer coninc en heb di gheen ghedincken, hoe Robrecht van Vlaenderen Meynfroot dootslouch, ende wan den wijch in Poelgen, ende beschermde daer der coninginnen broeders, dat si vanden sarasijnen niet verslegen en waren, moet men emmer die duecht met quade loonen. Die coninginne was seer verstoort vp den Hertoghe van Bourgoengnen, om dat hi soe stoutelick den coninck ende haer dorste begrijpen, ende binnen den seluen dage, so quam den coninc nieu mare, hoe dat dye.G.phelips van Tyette, ende Ian.G.van Namen bedoruen al Artoys. Die coninc beual al dat wapene draghen mochte, dat si hem volgen souden om vp Vlaenderen weder te varene. Ende met hem so quam dye Hertoge van Bourgoengnen, meer om pays te maken dan om te vechtene, ende ooc die.G.van sauoyen, ende een onghetallic volc van fransoysen. Ende als die coninc quam te Atrecht, ende vant al tlant ghescelgiert ende bedoruen, hi was wonderlicken seer verstoort. Dit verhorende die van vlaendren, baden den graue phelips van Tyette dat hi wilde bewaren die stede van Rijssele, ende Ian van Namen dat hi ghebieden soude al Vlaendren deure, als die coninc sine tenten ghesleghen soude hebben, dat alle die ghene die stoc of wapen dragen mochten, dat si hem souden ghereet maken om den coninc te wederstane, want die coninc van Vranckerijcke quam voor Rijssele, ende hi begheerde in die stadt te commen. Die.G.phelips seyde, gheduchtich prinche ende heer coninc, ghelieuet hu binnen Rijssele te commene hu thienstere,

{==xlvij.r==} {>>pagina-aanduiding<<}

in persoone te voet, men sal hu met alder eerweerdicheyt ontfanghen. Doen ghinc die coninc ende dede tenten ende pauwelioenen slaen voor die stede van Rijssele, want hi namt in groter onweerde datmen hem dat verchde te commene in Rijssele te voet, ende met soe cleenen staet. Des conincx tenten ghesleghen sijnde, sdaechs daer naer soe quam Ian van Namen met grooter menichte van volcke wel ghewapent, voor Rijssele. Ende dese vlaminghen sloughen hare tenten in contrarie des conincx tenten, ende si waren alle gedect met rooden schaerlaken. Ende die coninc siende den groten hoop vanden vlamingen, hi worde alte seer verwondert, ende seyde, my dunct dat vlaminghen reyndt, ic wil wech ende vertrecken van hier. Doen seyden die heren die vanden rade des conincx waren, ende sonderlinge die twee heren, die Hertoghe van Bourgoengien, ende die graue van Sauoyen, datter goet ware dat men sprake van paeyse, of omme bestandt te makene, ende datmen die vlaminghen soude laten ghebruycken haerlieder preueleidgen, ende datmen den.G.Guy die niet mesdaen en heift, ende alle dye met hem sijn gheuanghen, laten staen vp haerlieder vrye voeten, omme hem te verantwoorden, want dat voor Cortrijcke ghebuerde, dat en is hem, noch alle die met hem onnooselic gheuanghen waren, niet te wijtene noch te verwijtene. Die Hertoghe van Bourgoengien seyde, ic sal ontbieden onsen neue Ian van Namen ende sinen broeder Phelips of si lieden bestant begeeren van eenen iare of van tween, ende daer en tusschen machmen spreken om accoordt te makene, want die vlaminghen sijn moedich ende machtich, ende sy vechten om hare rechten ende haer goet te beschermene, ende haer lant yeghen die grote foortse, die hemlieden ghedaen es, het gheliefde den coninc. Die Hertoge van Bourgoengien ontboodt Phelips van Tyette, die in Rijssele was, ende Ian van Namen, ende die drie steden van Vlaenderen of si paeys begheerden met den coninck. Si seyden, si en hadden noeyt anders begeert, ende wat wi ghedaen hebben, dat hebben wi ghedaen op ons verweeren, omme dat grote ongelijc dat ons in Vlaenderen ghedaen es, onsen prinche ende sine edele gheuanghen te Parijs verradelicke, ende sijne edele dochtere vergheuen, ende hare.xx.camerieren verworcht, twelcke alle edele dochteren waren, ende gheworpen in dye Cheyne, ende.xxx.edele oude rudders ghehangen onnooselijc ende sonder schult, ende weit dat wi wel wilden hebben, ende begeeren des conincx vrientscepe ende paeys met hem, ende wilden wel onsen prinche hebben Die coninc dit verhorende, hi dede vellen tenten ende pauwelioenen, ende reysde te Doornicke, ende daer wort so ghetracteirt dat den paeys gemaect was, als hier naer volcht Eerst dat die.G.Guy van Vlaendren ende sijne drye sonen, Robrecht, Willem ende Guy, ende die.xliij.rudders, ende die vij.poorters, die alle met den graue Guy te Parijs ghinghen, ende daer gheuanghen waren, vanden welcken binnen der spacie van.iiij.iaren tijts dat sy daer laghen, noeyt een ghestoruen en was, maer si hadden wel som siec gheweest, dese waren alle ontslegen, vry ende los van allen vangenessen, ende quamen te Vlaendren waert. Ende alle die fransoysen die in Vlaendren gheuangen laghen, waren ooc alle ontsleghen, ende ghingen vry ende los te haren lande waert. Ende die.G.Guy soude inden name van sinen lande bidden den coninc vergheuenesse. Ende ouer alle mesdaet, so soude die coninc hebben binnen eenen iare die somme van.viijc.duysentich ponden paresysen, ende daer naer elcx iaers soude die coninck hebben in eewegher renten vp Vlaenderen.xm.libra paresysen, ende dies so soude dye coninc houden in ostaedgen, Rijssele ende duway metter casselryen daer toe behorende, totter tijt dat hi van deser somme soude vernoucht ende vuldaen sijn, ende datmen ooc bewijsen soude, waer die princhen ende heeren die voor Cortijcke bleuen, begrauen waren, vp datmense mochte te haren laten voeren. Ende in desen paeys soude mede besloten sijn den paeys van die van brabant, hollant, zeelant, henegauwe ende Artoys. Och wat blijschepe was in Vlaendren, ende ooc in Vranckerijcke ende in alle die landen ontrent Vlaendren. Die coninc voer naer Parijs, ende gaf beuel dat men den.G.Guy, ende alle die vlaemsche prysoeniers ontslaen soude, ende latense varen naer vlaendren. Als die.G.guy in vlaendren quam met sinen kinderen, ende sinen edelen, hi was ontfanghen ende ghetracteert, al of god van den hemele neder ghecommen hadde. Ende die.G.

{==xlvij.v==} {>>pagina-aanduiding<<}

Guy in Vlaenderen sijnde, om sijne grote houdthede wart siec ende qual, so dat hi daer naer maer en leefde nauwelic een iaer, ende starf vp den.xxij.dach in Maerte. Anno domini xiijc.ende.iiij.ende was begrauen byder graefnede Margriete sijnder moedere in tcloostere te flineis. Dese graue Guy was dye xxiij.graue in Vlaenderen. Die graue guy in sijn eerste iaer van sinen graefscepe so verbrande dat beelfroot te Brugge vander halle, ende daer verbarnden vele brieuen van preuileigien vander stede, ende die graue Guy lach doe te male, ende hi vernieuwede die preuileigien van Brugge. 

¶ Item int.vij.iaer van sinen graefschepe, hy stichtede tconuent vander predicaren Typre, ende gaf den conuente deene helft vander sale typre. Ende van Eecloo maecte hi eene stede van wetten, ende stelder eenen burchmeestere met.ix.schepenen, ende naer hem so wort graue van Vlaenderen Robrecht sijn oudtste sone.


¶ Van Robrecht van Nyueers dye xxiiij.Graue, die welcke in sine jonge daghen verslouch twee groote vianden der helegher kercken in Truckyen.


¶ Dat.xxx.capitel

    
{== afbeelding 
        	
    ==} {>>afbeelding<<}
    

RObrecht van Nyueers des grauen Guyts houdtste sone was dye.xxiiij.graue in Vlaendren, in sine ionge daghen was hi in Apoelgen inden groten wijch, ende verslouch daer.ij.grote vianden vander heleger kercken Meinfroot ende ooc Coradijn, ende om sine vrome faiten van wapenen, die coninc van Cecylien gaf hem te wijue sijne eenege dochtere, daer hi bi hadde eenen sone die hiet Kaerle, die welcke starf ionc, te sinen.vij.iaren, ende corts daer naer so starf sijn wijf, ende daer naer nam hi te wijue, dye graefnede van Nyueers, ende hi hadde bi haer.ij.sonen Lodewijc ende Robrecht, ende drie dochteren, deene was vrauwe van couchy, dander die vrauwe van Anyau, ende Machtilt die Hertoginne was van Loreyne, Lodewijc sijn oudtste sone die hadde te wijue die vrauwe van Rethel, ende hadder bi een kint, dat ooc Lodewijc hiet, ende eene dochtere die wijle dat die Graue Robrecht leuede. 

¶ Item int iaer.M.iijc.ende.vij.so waren die Templiers gheuangen, ende ghedestrueirt om sommege dolinghen ende ongeloouicheden die si hilden. Int iaer van.xiijc.was dat schone conincx pallays te parijs vulmaect, ende vp den hele heleghen Sinxen dach, doen hilt die coninc eene grote tryumphante feeste int voorseyde pallays, ende daer maeckte die coninc Phelips dye schoone, sine drie sonen rudders, Lodewijc, Phelips, ende Kaerle, in dye presencie vanden coninc van Ingelant ende van sinen wijue, die welcke sustere was vanden drie ionhelinghen, ende dochtere vanden voorseyde coninc Phelips, ende dese drie iongelingen waren naer haers vaders doot, alle drie coningen van Vranckerijcke, deen naer den anderen, want si nyet lange deen naer den anderen en leifden, ende storuen alle sonder hoyr.

¶ Item int iaer.xiijc.ende.xiiij.so starf die coninc.phelips die schone, dye men hiet int walsche Phelippe le bel, ende starf haestelicken sonder sine sacramenten, ende corts daer naer so starf die wreede coninghinne sijn wijf. Ende lodewijc sijn oudtste sone, wart te Riemen coninc gheconsacreirt, ende hi hadde Vlaenderen leedt byden instekene van sijnder moedere.



¶ Hoe Coninck Lodewijck, nae dye doot van sijn ouders, trac met groter heyrcracht na Vlaenderen voor Cortijcke.


{==xlviij.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

ENde int eerste iaer naer sine consecracie. Anno domini.M.CCC.ende.xv.so quam hi vp Vlaenderen met drie heercrachten, hi quam van Suyden, ende slouch sijne tenten bi Cortrijcke, ende die graue van Henegauwe quam van Oosten metten Hollanders ende zeelanders te schepe, ende verbranden Repelmonde. Ende dat derde heercracht quam in Westvlaenderen omme daer dat lant te roouene ende te scelgierne, maer die Graue Robrecht dede versoucken aenden coninc Lodewijc, wat causen ofte actie dat hi hadde omme vp Vlaenderen te commene. Des conincx seggen was dat Vlaenderen was der croonen tachtere, van dat die paeys ghemaect was, elcx iaers.xm.pont pareseyde stercker munte. Ende die Graue Robrecht seyde daer yegen, hoe dat Rijssele ende Duway metter casselryen waren daer voren ghestelt in ostaedghen, ende dat hi den coninc niet schuldich en was, dan alle eere ende weerdichede, ende sijn man te sine, ende hem te doene manschap, twelcke hy vulveerdich was ende begheerde te doene. Maer die Coninc bi sinen fellen rade wilde hebben die achterstellen van.x.iaren, ende ooc die voorseyde.ij.steden, ende men bestokede Vlaendren van allen canten, ende die vlaemsche schiplieden scoffierden dat heercracht vanden graue van Henegauwe, ende die hollanders dat si by noode vloon, ende die.G.Robrecht scoffierde ende beuacht dat heercracht vanden coninc, so dat die coninc vloot bi nachte te parijs waert ende liet tenten ende pauwelioenen, ende die vytaelgie voor Cortrijcke, ende die in Westvlaenderen laghen, hoorden die nieumare, hoe dat die coninck wech was, ende si voeren ooc te Vranckerijcke waert. Binnen dyen iare wast so groot watere, dat alle die vruchten verdroncken, ende sulcken dieren tijt dat vele lieden van honger storue. Die coninc te parijs sijnde wart so gram vp Vlaendren, dat hy dede bannen huyter croone van Vranckerijcke alle die vlaminghen, gheleerde ende leecke, clercken ende al dat vlaminghen waren, ende dede in spijte vanden vlaminghen te Parijs verbarnen alle die lakenen die in Vlaenderen ghedrapiert waren. Ende hi starf seere corts daer naer. Anno domini.xiijc.ende.xvi. Ende naer hem soe quam die Coninck phelips coninc lodewijcx broeder om dat hi gheen hoyr achter en liet Dese phelips was graue van Poitau, ende een goedertieren man Dese wilde oock Vlaenderen dwinghen,

{==xlviij.v==} {>>pagina-aanduiding<<}

niet met wapenen, maer met letteren vanden paeus, ende sandt den cardenael Gooselijn te Vlaendren waert, omme tlant te bedwinghene om paeys te makene metten coninc, ende dat bi sentencien van verwatenessen. Anno domini.xiijc.ende.xix. Het quam dat dye.G.Robrecht trac te Parijs ende dede den coninc manschip van den graefscepe van Vlaendren, sonder duway ende Rijssele, dese twee steden bleuen in handen vanden coninc, ende in teeken van paeyse, so gaf die coninc phelips sine eenege dochtere, den ionghen Lodewijc dye sonde van Lodewijc van Nyueers, Robrechts sone, vp dese condicie dat hi graue worden soude van Vlaendren, al waert so dat Lodewijc sijn vader storue, eer dat die.G.Robrecht storue, alsoe dat daer naer gheuiel, want die.G.Robrecht badt sinen ioncxsten sone Robrecht dat in nacommende tijden, al soude hem eenich recht commen aen Vlaendren, ende dat omme dye vrientschepe vander croone ende vanden coninc, dat hi dat soude willen renonchieren, ende hi gaf hem die heerscappye van Cassele, ende maectene graue van Cassele, ende vander heerscappyen dyer annex waren, als Belle, Veurne, Burburch, ende Berghen metter casselryen, maer dese coninc phelips en leifde nyet lange ende starf sonder maerle hoir. Int iaer.M.CCC.ende.xx. Binnen desen iare waren die besiecte lieden vermiedet vanden ioden ende sarasijnen dat si fenijn souden worpen in die fonteynen, ende daer omme waren die besiecte menschen al vranckerijcke deure verbarrent.

¶ Item binnen desen iare die vloeden vander zee, die braken die dijcken inne aenden zeecant, ende sonderlinge in vier ambachten, so datter veel menschen ende beesten verdroncken.

¶ Item binnen desen seluen iare, Robrecht dye here van Cassele, om dat sijn vader bouen die.lxxx.iaren hout was, ende siec was altemet, het was hem leedt dat hi sinen vader toe gheseyt hadde die renonciacie van sijnen rechte, die hem toecommen mocht bi sijns vaders doodt hi was schalc ende malicieux ende hy stal sijns vaders seghele, ende hy dede maken eenen brief, gheseghelt met sijns vaders sgrauen Robrechts seghele, ende het was inden wintre. Dye ionghe Robrecht ontboot Lodewijck sinen broedere, dat hi quame typre tot sinen vadere, ende commende ter sale in sgrauen hof, hi vraechde hoe dat met sijnen heer vadere stondt. Doen sprac die ionghe Robrecht, ons vader die licht nv om wat te rustene, ende heift desen brief gedaen maken, ende hi beueilt hu dat ghi vp sidt al heymelick, ende rijdt te Repelmonde int casteel, ende gheift den Casteleyn desen brief, hem seggende dat hi niet en late hi en vulcomme dat in desen brief staet. Dese goede onnoosele Lodewijc graue van Nyueers commende te Repelmonde by nachte ende inden winter, ende het was seer ghesneeut Lodewijc siende den Casteleyn, gaf hem den brief, seggende. Casteleyn ic comme hier tot hu van sgrauen Robrechts mijns vaders weghe, haestelicke tot hu ghesonden, dat ghi niet en laet ghy en leist desen brief, ende vulcomt dat inden brief ghescreuen staet. Den teneur vanden brief hadde inne, Saluyt ende groete voorscreuen, weit Casteleyn dat om certeyne causen van conspiracien die Lodewijc mijn sone in Vranckerijcke, als hi laetst daer was, yegens ons ende onsen lande daer tracteirde, hier omme sendickene heymelicke tot hu, dat ghi hem heymelic soubijt doet onthoofden, ende en lates niet vp hu lijf, ende goet te verbeurne, ende die bi hem sijn seyndtse Robrechte mijnen sone, nv weist in paeyse, ende hoedt wel ons slot ende sijt ghetrauwe Niet meer als nv, van god si met hu. Dese Casteleyn seere verwondert int lesen van desen brieue, hi en wiste wat doen of laten, hi was verwondert seere, dat sulc een prinche ende graue quam met soe cleynen state, in sulc een vuyl ende coudt weder, ende heymelike by nachte. Die Casteleyn vraghede hem of hem die graue sijn vader selue den brief ghegeuen hadde. Lodewijc antwoorde mijn vader heift mi beuolen hu den brief te bringhen ende te gheuene. Doen sprac die Casteleyn Welcke tijt spraect ghy huwen vader laetst. Lodewijc wort hem bepeysende, ende seyde het was bet dan.x.weken gheleden dat hi sinen vadere selue metten mont nyet ghesproken en hadde. Ende die casteleyn dyt horende, die seyde, het dunckt mi wondere dat ons gheduchtich prinche sulck een Messagier houdt, als ghy sijt, weit ghy niet van sinen rade, en sijt ghi niet ghelooft met hem te sijne ende te sprekene, och lieue heere ende edel prinche, weit ghy niet wat bootschap dat

{==xlix.r==} {>>pagina-aanduiding<<}

ghy bringt, ende wat inden brief staet. Lodewijc die edel iongelinc seyde, hy en wister niet of. Doen seyde die casteleyn, tgheene dat inden brief staet dat en sal ick niet doen, noch doen doen, om lijf ende goet te verbuerne, O weerdich prinche en sijt niet versaecht, neimt ende leist selue den brief van uwer bootscepe, ende midts dyen gaf hijne hem, ende seyde ic en gheloue niet dat my gheduchte here die.G.Robrecht hu vader desen brief heift ghedaen seghelen. Ende Lodewijc desen brief ghelesen hebbende, hy was seer verwondert ende versaecht. Doen seyde die casteleyn dat hy hem hilde int Casteel blijdelijcke, tot der tijt dattet soeter weder ware, ende den winter wat gheleden ware, hi soude den brief Typre dragen, ende met den.G.Robrecht spreken. Ende binnen deser tijt, so starf die coninc phelips daer omme dat vlaendren seer druckich was, want die ionge lodewijc hadde des conincx phelips dochter te wijue, die principaelste ende die houdtste. Ende naer die doot vanden coninc.phelips, die ooc.G.van poitau was, doe so was kaerle sijn broeder, die graue was de la marche coninc.ghemaect. Dese Coninc.kaerle nam altijt den raet van vranckerijcke bi hem, ende hi en dede anders niet dan byden rade van hem lieden. Ende hi ontboot also vriendelic als hi mochte den.G.Robrecht van Vlaendren, dat hem ghelieuen soude vp de quinquagesima, te commene te Riemen, te sijnder consecracie. Die graue Robrecht feestierde des Conincx boden seer eerlic ende minlijc, ende gafse ghiften, so dat sijs hem grotelic beloefden voor den coninc.ende voor die edele van Vranckerijcke, ende hi dede sijn excusacie om sine grote oudtheyt, want hy was lxxx.iaren ghepasseirt, maer hi sandt sinen ioncxsten sone Robrecht, here van Cassele in sine stede, want sijn houdtste sone Lodewijc van Nyueers, die lach noch te Repelmonde gheuangen. Maer die graue Robrecht dye waende dat hi te Nyueers gheweest hadde bi sinen wijue. Die ionge Robrecht te parijs commende bi den coninc.dede sijns vaders onschult om sijnder houde wille, ende onuermuegentheyt, ende hi dede den nieuwen coninc.manscip van Cassele, ende vanden steden ende casselryen daer onder behorenden, twelcke hem sijn vader ghegeuen hadde. Ende daer naer so voer Robrecht met den coninc.te Riemen. Ende in die consecracie vanden coninc.kaerle, so dede Robrecht daer tofficie van sinen vader, als den coninc.sijn sweertte gordene

¶ Item binnen deser voorseyde tijt dat Robrecht was in Vranckerijcke, int beginsel vanden vastene, so comt den casteleyn van Repelmonde te visenteren den.G.Robrecht, te ypre in sine sale, ende te gader sprekende van dyueerschen saken, doen wort die Casteleyn sprekende vanden brieue die Lodewijc van Nyueers int herte vanden wintre ghebrocht hadde, ende dat hy quam met drie lieden sonder meer, sonder eenege rudders, of volc van state bi hem te hebbene, ende brochte eenen brief inder vorme, als of hy yeghen hu ende yegen tlant grotelic mesdaen hadde ende sijn lijf verbuert hadde. Die.G.Robrecht siende den brief, hi seyde het is mijnen segele, maer vanden brieue en weet ic groot noch cleene, ende seyde dat hijne noyt ghesonden en hadde. Hi ouerlas den brief, ende dit horende, was seer verwondert, ende seyde dat hy van gheender messuze en wiste die sijn sone Lodewijc yegens hem ofte yegens tlandt mesdaen mochte hebben, ende en wiste anders niet noch en meende, dan dat die ionge lodewijc in sijn graefschip van Nyueers was bi sinen wijue, wandt anders hi soude ghesonden hebben bi den coninc van vranckerijcke huyt sijnder name, daer nv robrecht sijn broeder getrocken was. Ende seere verwondert ende versleghen sijnde in tghene dat hi hoorde, seide och lieue casteleyn secht my hoet met desen sticken geuaren es, ende oft ghijne gedoot hebt wachaermen dat ware my wel een drouue tijdinge, die casteleyn seyde genadich here sijt gherust, ic hebben gehouden secretelic ende wel bewaert, vp auentuere, of ghy vanden brieue niet gheweten en hadt alsoot blijct, ende so my dochte bi ondersoucken van hem, maer omme dat inden brief stondt van conspiracien, vp auentuere oft huwen raedt hadde gedaen doen, so hebbe ickem wel verwaert, ende altoos ghehouden in tcasteel. Doen gaf die.G.robrecht den casteleyn last dat hijne wel bewaren soude tot paesschen, ende binnen deser tijt so salmen doen scherp ondersouc van desen sticke, ende te paesscen so sal ic aen hu scrijuen, ende weest emmer dan te Repelmonde. 

¶ Item een grote inquisicie ende ondersouc hier of gedaen wel.xiiij.daghen lanc, so wast ten sijne metter waerheyt onderuonden, hoe dat robrecht sijn ioncste sone

{==xlix.v==} {>>pagina-aanduiding<<}

stont om graue van Vlaendren te sine naer die doot van sinen vader, ende dat die voorseyde ionge Robrecht desen brief hadde doen maken, ende hadde secretelic sijns vaders segelen ghestolen daer mede dat hijne seghelde, ende Lodewijc van Nyueers was onnoosel vonden van alle tghene dat inden brief stont. Ende die.G.Robrecht ontboot den casteleyn van Repelmonde, dat hi Lodewijc sinen sone ontslaen soude Ende als hi ontsleghen was, so vulquam hi diueersche pelgrimaegien, die welcke hy beloeft hadde huyt vreesen vander doot inder vanghenessen sijnde. Eerst onser vrauwen tshertoghenbossche, te theerenburch, te Beunen, ende sine pelgrimaegie ghedaen hebbende, so trac hi bi sinen vadere Typre, die welcke hem seere versprac om sijnder slichticheyt wille, dat hi in ypre quam, ende ontfinc den brief, al sonder sinen vader eerst te sprekene ofte te groetene, ende so haestelic wech te trecken, in sulc een weder ende maer met.ij.lieden, niet te min, al versprac hi hem, hi was nochtan wonderlic verblijt, als hi hem sach, ende om dat sijns broeders valsch voortstel niet vulcommen en was. Lodewijc verhorende dat sijns kints sweer doot was, die goede phelips die lange die coninc.was gheweest van vranckerijcke, hi nam oerlof aen sinen vader, seggende dat hi wilde naer Parijs trecken bi den coninc.kaerle nieuwelincx gheconsacreirt die sijns wijfs oom was, om hem te doene manschip van sinen graefschepe van Nyueers. Die voorseyde.G.Lodewijc te Parijs commende, ende den coninc.manscip ghedaen hebbende, huyte der schaemte ende schande die hem Robrecht sijn broeder ghedaen hadde, hi schaemde hem so seere dat hi te Vlaendre waerts nyet commen en wilde maer bleef te parijs wonende, ende hi ontboot sijn wijf ende sijn kint, ende sijns wijfs kint, ende als hi ontrent.xi.weken te parijs ghewoont hadde, so wort hi siec ende ontfinc alle sine helege sacramenten vander heleger kercke, ende starf vp die octaue van sinte Pieter ende s. Pauwels, twelc was den.vi.dach van Hoeymaent. Int iaer ons heren.xiiic.ende xxi.ende was begrauen te Parijs, int clooster vanden Freminueren. Ende hi liet achtere.ij.kindren, Lodewijc van nyueers, ende eene dochtere dye hier Margriete, dye naemaels te manne hadde die.G.van Montfoort, wien verstarf die heerschappye van Bretaengien. Als die.G.Robrecht verhoorde die doot van sinen houdtsten sone Lodewijc, hy was seere rauwich ende bedruct, huyten welcken hi dede vergaderen alle die edele van Vlaendren te Cortrijcke, vp den.iij.dach van Oostmaent, ende ooc alle die prelaten, alwaer men dede een deuote huytuaert ouer den seluen Lodewijc. Ende van dier tijt voort, die graue Robrecht wort seere ghequelt vander aertrijcke, ende altemet wordt hi sieckere, so dat hi corts daer naer begheerde ende ontfinc alle sine sacramenten met volcomender charitaten van duechdelicken wercken verchiert, vul ontfaermicheden vp die aerme, vul van rechtueerdicheden ende iusticien vp die quade. Ende hy verschiet van deser werelt, vp.s.Lambrechts dach, den.xvij.in september. Anno domini.xiijc.ende.xxij.ende was begrauen typre, te.s.Maertins inden choor, ende naer hem was graue Lodewijck sijns kints kint, ouermits die voorwaerde, ende besprec vanden coninc Phelips die langhe, als hi sijn dochtere gaf te wijue Lodewijcke, den ionghen Robrechts sone.


¶ Van Lodewijck Lodewijcx sone van Nyueers, die.xxv.graue van Vlaendren.


¶ Dat.xxxi.capittel.

    
{== afbeelding 
        	
    ==} {>>afbeelding<<}
    


{==l.r==} {>>pagina-aanduiding<<}

LOdewijc.f.Lodewijcx van Nyueers ende van retheers van Bourgoengien palatin ende heere, hi was die.xxv.graue van Vlaendren, corts naer die doot vanden goeden Robrecht sinen groothere, so waren haestelicke tot hem ghesonden te parijs vanden notabelsten persoonen vanden drie steden van Vlaendren, als dat hi quame te sinen lande van Vlaendren, twelcke hem toe behoorde, ende verschenen was byder doot van sinen grootheere, den graue Robrecht. Die voorseyde Lodewijc quam te Vlaender waert metten notabelen vanden.iij.steden, sonder oerlof te nemene aen sinen oom den coninc Kaerle, ende sonder manschip te doene vanden graefscepe van Vlaendren. Ende hi in vlaendren commende, was eerlicken ontfanghen, ende blijdelicken, ende in allen steden als lantsheere ghehult, ende die leenhouders deden hem manscip, hi vermaecte die wetten ende die officien. Binnen deser tijt, so ontboodt die coninc Kaerle al sine edele te sijnder brulocht, want hi nam te wijue Marien van Lutcenburch des goets keyser Heyndricx dochtere, die welcke Keyser heyndrick daer naer vergheuen wort met venijne. Ende dese Marie was sustere vanden coninc van Bemen, ende dese brulocht worde ghehouden te prouijns met groter solempniteyt, ende daer quamen hem presenteren dir voorseyde Lodewijck van Nyueers, ende Mattheus van Loraynen here van saint Goubaen, inden name van sinen wijue, des goeden grauen Robrechts dochtere, ende elc seyde van hem tween dat si meest rechts hadden aen tlant van Vlaendren. Lodewijc seyde omme dattet ghesloten was inden paeys tusschen Vranckerijcke ende Vlaendren voor sinen groothere den graue Robrecht, dat die coninc phelips die lange, mi soude gheuen sine dochter te wijue, vp dye condicie dat ic soude sijn graue van vlaenderen, al waert so dat mijn vader storue, voor mijnen groothere Robrecht, also dat nv gheuallen is, ende mijn oom die ionghe Robrecht, ende mijn moeye die vrauwe van couchy, omme te vulcommene den ghestadigen paeys, renonchierden ende ghinghen te buyten ende wederseyden alle rechten die hem lieden van Vlaendren mochten worden ofte toecommen in naercommende tijden. Mattheus van Loreyne seyde al wast dat sijn oom Robrecht ende die vrauwe van Couchy sine moeye, haer rechten sijn te buten ghegaen, ende hebben quijte ghescolden so begheere ic by naerhede, want mijn wijf die haer lieder sustere es, ende ooc dochtere van den Graue Robrecht, sy en heeft haer deel oft recht niet quijte ghescholden noch te buten gegaen, ende aldus midts dat sijs beede te buten ghegaen sijn, ick begheerdt by naerhede te hebbene, dese Lodewijc ende matheeus elc Vlaendere begheerende so comt Robrecht van Cassele, als een eenich sone van Robrecht den Graue van Vlaendren te Parijs voor den coninc Kaerle, ende hi begheerde hem manscip te doene vanden graefschepe van Vlaendren, ende dier ghelijcke so seyde die Heere van Goubaen, als die ghene die naerdre was, want hi en hadde noeyt sijn recht quijte ghescholden, noch te buten ghegaen. Ende al dese heren ghehoort hebbende al haer lieder redenen, dye coninc stelde hemlieden dach te commen, vp sinte Andries dach te Parijs. Bynnen deser tijt, so ghinck die graue Lodewijc weder in Vlaendren, ende hy sadt daer ter audiencie van diuerschen causen, als Graue vanden lande, ende hi slichte die questyen, ende hi haelde dye ballinghen inne, ende dede hem lieden gracie, ende ontslouch alle die gheuanghen vanden steene, die nyet te vele mesdaen en hadden. Die graue van Namen heere vander sluys quam tot Lodewijc sinen neue, ende begheerde eene ghifte te vercrijghene aenden seluen Lodewijc, te wetene dat Baliuschip vanden watre, ende ooc omme dattet soude wesen annex der heerscapye vander sluys, die graue Lodewijc consenteerdet hem, ende gaf hem daer of beseghelichede, omme welc consent was sluys verbarnt ende te nyeuten ghedaen, ende ooc was die graue van Namen te Brugge inden steen geleedt ende daer gheuangen, ende corts naer sint martins messe, voer Lodewijc te Parijs waert omme te wesene ter dachuaert vp sinte Andries dach die daer gheleyt was, ende commende voor den coninc, so wart hi ghewroucht dat hi wet ende vonnesse ghedaen hadde, ende remissie ghegeuen den mesdadighen, ende dye wetten vermaect hadde, duer al dattet graefscip stont in callaengien. Ende dandere schenen meer rechts te hebbene aen tvoornoem

{==l.v==} {>>pagina-aanduiding<<}

de tgraefscip dan hy, ende in teekene der mesdaet, so was die graue Lodewijc gheleyt in chastellet, te Parijs gheuanghen, ende daer naer in louuers. Ende hy was kersauende ghedeliuereirt, ter bede van mer vrauwe van Artoys, ende van sinen wijue. Ende des saterdaechs voor onser vrauwen dach te lichtmisse, so was die questie ghesleten by den ghenooten van Vranckerijcke, dat Lodewijc soude besitten ende hebben dat graefscip van vlaendren, ende sdaechs naer lichtmesse, soe dede hi den coninc Kaerle sinen oom manscip vanden tween graefscepen, te wetene van Vlaendren, ende van Nyueers, ende hy quam te Vlaenderwaert, ende daer waren alle manschepen ende preuilegien, costumen, ende rechten ghesworen te houden van allen landen ende steden. Ende omme dat hi de graue van Namen sinen oom toe gheseyt hadde die baliuwagie vanden watre ter Sluys, ende van te coopene ende te vercoopene coopmanschepen van groten ghewichte binnen der sluys, ende hem dat hadde besegelt contrarie den preuilegien vander steden van brugghe, so rees den twist als hier naer volcht.



        
        
        
    
¶ Dits toccuzoen waer omme dat die Stad vander Sluys was ghedestrueirt van die van Brugghe.

DIe graue Ian van namen here vander Sluys, als hi die stede van der sluys lange ghehouden hadde in groten payse, wel die spacie van.xxvij.iaren tijts, so ghinc hy verlaten den baliu vanden watre, ende stelder inne eenen poortere vander sluys. En dye van Brugge ende die vanden Damme des gheware wordende, si verbodent den graue van Namen, ende steldender in den baliu vanden Damme, dye daer te voren baliu gheweest hadde, want tbaliuschip vanden watre was annex aen tbaliuschip vanden Damme, ende het moest sijn een poorter van Brugge. Die graue van Namen die seyde, het was sine, ende was hem ghegheuen ende besegelt, ende hi soudt houden ende bescermen met sinen goede, met sijnder sielen ende met sinen lijue. Ende hi dede maken eene crane om allerhande goet van gewichten vp te doene. Die van Brugge ende die vanden Damme seere verstoort sijnde, begheerden aenden graue Lodewijc, dat hi die ghifte die hi sinen oom ghegheuen hadde wederroupen soude, want dye ghifte was van gheender weerde, want hy dede yeghen sinen eedt. Ende yeghen die preuilegien vander stede van Brugghe. Ende ooc grotelic in preuidicien ende verderuenesse vanden gheheelen lande van Vlaendren ende redene was dese, het mochte gheuallen dat een heere vander sluys contrarie ware, ende vyandt des landts van vlaendren hy soude moghen beletten dat ne gheene coopmanschepe en quame ten Damme, noch te Brugghe, midts dat Vlaendren staet vp die coopmanschepe. Ende alle grote coopmanschepe van ghewichten hebben bi besegheltheden ende preuilegien tot dye van Brugghe te moeten commene, als tharen rechten stapele Andersins Brugghe warer gheheelic mede verdoruen. Die Graue Lodewijck was ionck, hi en achte des niet seere, ende hi was lyberael, lichtelick in sommeghe saken te gheuene ende te consenterene. Maer die Graue van Namen dit ouermerckende, dat die van Brugghe niet wel ghemoueirt en waren vp hem, hy track binnen der sluys, ende ontboodt lieden van wapenen, rudders, schiltknechten, ruters ende saudeniers, huyt den lande van Ghelre, omme te wederstane dye van Brugghe, vp auentuere of si hem eeneghen vploop gherochten te doene vp sine stede vander sluys. Die van Brugghe ouermerckende dat die Graue een kijndt was ende ne gheene.xx.iaren oudt was, ende was gheregiert van sijnen oom Ian van Namen heere vander sluys, die van Brugge seyden yeghens malcanderen, laten wi die vander Sluys hebben dye heerschappye int watre vanden swijne, twelc swijn ons lieden toebehoort, die crane, ende oock dat goedt van ghewichten vp te doene, Brugghe wordt bedoruen. Ende daer omme laet ons gaen ter sluys omme dat te beweerene, ende onse preuilegien te beschermene met lijue ende met goede, dat ons die niet vermindert en worden, die van Brugghe sijn huyt ghetrocken met een groote menichte van volcke voor der Sluys, ende daer commende, begonsten si tenten ende pauwelioenen te stellene voor die stede vander Sluys. Doe quam die graue van Namen huyt met een grote menichte van duytschen,

{==li.r==} {>>pagina-aanduiding<<}

Ende slougen doot alle die die tenten stellen souden. Die van Brugge siende hoe men haer lieder volc doot slouch, si ontboden te Brugghe haestelicken al dat wapene of stock draghen mochte, dat si quamen ter Sluys. Die graue Lodewijc dit verhorende, quam met die van Brugge voor der Sluys, niet omme die van Brugge te behoeue, maer meer om sijnen oom te beschermene, ende hadde hy ende sijn oom stercker gheweest dan die van brugghe, si hadden dye van Brugghe te nyeuten ghedaen. Dye graue van Namen siende den graue Lodewijc met dye van Brugge voor der Sluys, dye hem sine preuilegien vanden watre ghegheuen ende beseghelt hadde, quam met al sijnder macht vp die van Brugghe, die voor der Sluys ghecommen waren, ende begonsten te hauwene ende te keruene vreeselicken vp die van Brugghe, ende ouermidts tgrote aencommen van die van Brugge, worden wat deysende omme te verbeydene dye achter waren met den graue. Ende die vander Sluys volghende, so sijn si gheware worden vander groter menichte van volcke, dat altijt aen wies van Brugghe commende, soe dat dye vander Sluys begonsten te deysene ende te vliedene naer der Sluys, ende die van Brugge vaste aenvolgende, hebbender vele van die vander sluys doot gheslegen, ende sommeghe die waenden te vlyen, verdroncken int swijn, ende sommege waenden vlien naer Brugheers, die daer versmoorden in dye grachten. Die Graue van Namen siende hoe dat die van Brugghe hadden sijn heercracht seere ghemindert, quam weder met sinen edelen ende met groten moede vp die van Brugghe. Daer wort horribelike seer gheuochten, ende den graue van Namen worden daer of gheslegen dat meeste deel van alle sine edelen, want daer bleuen doot dese naervolgende personaegien. Eerst Floreins van Borssele, met Symoen van Brugdam dhoude, mer Ian bernaedge, ende bouen dien bet dan xx.rudders huyt Namen ende huyt Ardanen, ende die Graue van Namen was gheuanghen ende in een schip te Brugghe ghebrocht, ende inden steen gheleyt gheuanghen, ende dese slach ghebuerde vp sinte Baselis auent, in Wedemaent. Duer al dat die graue Lodewijc wilde Ian van Namen sinen oom beschermen, het en halp al niet, hi moeste renonchieren ende wederroupen den brief, ende schueren ende die seghelen of trecken vanden preuilegien, die hi den voorseyde Ian van namen ghegheuen hadde. Die graue van Namen seyde, duer al dat hy gheuangen man was, hy soude sinen brief houden ende bewaren voor sine naercommers. Doen ghingen die van Brugghe weder ter sluys, ende sloughender vele doot van dye hem yegens hem lieden ter weere stelden, ende dye van Brugge roofden die stede vander Sluys, omme dat sijer vonden goet van ghewichten ende van coopmanschepen, ende vonden daer eene crane ghemaeckt omme tgoet vp te doene, die si omme wierpen ende te nyeuten deden, ende staken tvier inder Sluys, ende si verbarndent. Desen wijch ghebuerde vp eenen woensdach, den xiiij.in Wedemaent. Anno domini.xiijc.ende xxiij.vp sinte Baselis auent. Die van Brugghe hilden den graue van Namen in die gheuanghenesse, ende wat heren, grauen of princhen dat voor hem baden, het en halp al niet, of die graue van Namen moeste vergheuen dat die van Brugge yeghen hem ende sine edele, die versleghen waren mesdaen hadden. Ende dat hi den brief die hi hadde van Tbaliuscip vanden watere soude ouer gheuen ende dat men die te nyeuten doen soude ende schueren, ende dat die graue Lodewijc soude gheuen die van Brugghe eenen brief van reuocacien, dat hi niet en wiste wat hi ghedaen hadde die graue van Namen gheuanghen sijnde, hy bleef daer bi, hy en soude hem lieden nemmermeer vergheuen. Ende den brief so hi seyde van te Namen int casteel, ende die soudy bewaren om sine naercommers. Die graue van Namen was subtijl ende schalc, siende dat dye van Brugghe hem rudelicken gheuanghen hilden, ende by wijlent vp sine edelheyt ende vp sine rudderlicke trauwe niet en was ghelooft te gane tot sinte Donaes, hy peinsde hoe hi best med allen ontgaen soude, onder den steen es een huys, ende het behoorde wijlen eer eenen ruddere toe mer Ian vanden doorne, die welcke sine camere achtere dede vermaken, ende dye Graue van Namen badt dien rudder dat hi inden nieuwen solder, een gat wilde opene laten, als van tween berders ongenagelt,

{==li.v==} {>>pagina-aanduiding<<}

ende daer toe laten soude een langhe leedre, om also vander heymelicke duer den seluen solder neder te commene, ende dat hi hem soude voorsien van.v.of.vi.peerden, al bereet, tot mer Ians herberghe, ende dat dye selue mer Ians tsnauents ontrent den.x.hueren voor middernacht wilde sijn bereedt, om den graue van Namen huyt te helpene. Wat gheschiede des auents, daer waren vele lieden gheuanghen inden steen, van wie dat huerlieder vrienden quamen visenteren, ende men brochter spijse ende dranck, sy aten, ende si droncken, si songhen ende speilden, dobbelden, ende waren seere blijde totter middernacht. Ende het gheuiel dicwijls datmen sulck caboel hilt vp den steen bi nachte. Die graue van Namen ghinck dicwils ter heymelicheyt, omme te wetene of mer Ian van Doorne noch niet bereedt en was, om hem te helpen, ende vp auentuere oft yement ghemerct hadde, hy seyde dat hi den loop hadde, ende badt datmen die heymelichede niet sluyten en soude. Ende ontrent den.xi.hueren, als al tgheschal vanden dronckaerts ghedaen was, ende sy alle in slape waren, doen quam mer Ian voor ghenoemt, ende halp den graue van Namen huyten steene, ende si ghinghen tsamen met hem beeden ter bouuerye poorte, daer saten sy vp hare peerden ende reden in pelgrimaegie, tonser vrauwen te Beunen. Ende die graue van Namen als hi sijn beuaert ghedaen hadde, so track hi naer Parijs totten coninc ende vandaer quam hi te Namen, ende daer bleef hi wonende. Dese graue Lodewijc in sijn eerste iaer, hy hilt alte groten staet, ende verteerde meer dan sijn domeynen of sine rentenbedragen mochten. Ende daer omme begheerde hi aen die drie steden van Vlaendren dat si hem met hueren casselryen iaerlicx souden gheuen eene quantiteyt van penninghen in renten, ende hi gaf oerlof alle sine raetslieden, rudders, ende schiltknechten, clercken van sijnder Cappelle, speillieden, ende herauten, ende hi reedt te sinen lande van Nyueers daer hi beter coop hadde van vytaelien, ende met hem so ghinc die abt van verchelay, dye sijn vpperste raet was, ende hi liet in Vlaendren sinen ontfanghere die here van Aspermont, als gouuernuer van Vlaendren. Als die graue wech was die Baliuus, die schepenen, ende die de pointijnghen setteden ordonneirden omme dye ghifte den Graue te gheuen, dye hem belooft was, si pointen ende settenden dat volc die helft meer dan die somme bedrouch, ende si en stelden yegelicken niet naer sinen state Ende daer omme rees daer hute een grote oerloghe ende commocie die in Vlaendren yeghen die voorseyde stelders vander settinghe, twelck was also groote een rommelijnghe onder dat ghemeen volck, als daer te voren ye in Vlaendren gheweest hadde, dat ghemeen volck rees vp yeghen die heeren te Brugghe, ende al tvrye duere, sommeghe dye vloden, ende men destrueirde haer lieder huysen ende goeden, ende men vijnck die heerenschepenen ende kuerheeren te Brugghe, te Dixmude, te Berghen, ende te Vuerne. Dese rommelijnghe en conste mijn heere van Aspermont die gouuernuer van Vlaendren niet beletten, met alder macht vanden drye steden. Ende dese Graue van Aspermont was een Fransoys gheboren, om twelcke hem tvolc gheen grote obediencie noch ionste en toochde. Dit verhorende die Graue Lodewijc quam te Vlaendre waert, ende hy hoorde die clachte vanden commuyn, hi maete den paeys, ende hi vergaf den ghemeente dat quaet dat si gedaen hadden, te vangene hare schepenen, ende hare kuerheeren, ende die destructie van haren huysen ende goedijnghen, ende dat si in goeden paeyse souden blijuen, die heeren ende die edele met den ghemeente. Ende men ordonneirde aen beeden sijden die setters vanden pointijnge. Ende dat commuyn beloofde haren prinche dat si niet meer en souden vprijsen yeghen den beleeders vanden pointijnghen die daer van tsprinchen weghe gheordonneirt waren. Die graue lodewijc voer te nyueers wedere, inde octaue van sinte Pietre ende sinte Pauwels Anno.xiijc.ende.xxiiij. Ende die graue Lodewijc liet mijn here van Axele als gouuernuer van Vlaendren, den prinche wedre wech sijnde, sommeghe vanden heeren die te voren hadden gheuanghen gheweest, sy dochten hem lieden te wrekene, ende sochten behendeghe listen ende aketten vp hare ondersaten, ende tghemeente dit gheware wordende, si daden vele meer quaets dan si te voren ghedaen hadden, want die vanden

{==lij.r==} {>>pagina-aanduiding<<}

noortvrye maecten haren capiteyn Segher f.Ians, ende die vanden oostvrye Lambrecht bouuijn. Dese twee capiteynen rieden ende seyden, het en was nyet goet dat die edele vanden vryen souden hebben casteelen of stercke huysen, vp auentuere of dye edele hem lieden wreken wilden van tghene dat hemlieden in voorledene tijden mesdaen was, ende ooc of si te seere verfoortsen wilden den schamelen lieden, also sy ghenouch begonsten te doene, ende daer omme deden dese twee capiteynen vellen ende ter neder worpen alle die casteelkins ende huysen die eeneghe fortresse hadden vanden edelen ende vanden moyaerts, vanden vryen. Die Graue van Vlaendren dit verhorende, quam weder te Vlaendren waert, ende was te cortrijcke in die kerstdaghen, ende dye edele vanden vryen quamen daer bi hem, seer claghende vanden ouerlaste vanden ghemeente. Die prinche ontboodt sommege vanden beleeders, vanden brusschen, tvrye, ende van sommege vanden smallen steden te Cortrijcke, by rade vanden edelen, ende men vinckse, ende si waren heymelicke ghedoot. Ende naer den nyendach, so trac die prinche te Ghendt ende die edele rieden datmen Ardenburch ende Ghistele soude mannen huyter name vanden edelen, ende men soude senden te Berghen ommer Iacob vanden Berghe, een goet vroet ende vroom ruddere, dye welcke doe alte wel ghemint was in vlaendren, ende hi stont altijt wel metten prinche, bi wijlen bedectelic, ende bi wijlen openbaerlic, ende hi was ghemaect capiteyn van Ghistele, ende hi quam met den sommegen vander west-vierschare vanden vryen, die aen des Grauen side hieten sijnde. Ende men hilt Ardenburch oost, ende Ghistele west yeghen dat commuyn, ende men vinc altemet eeneghe van den commune, ende men leydese in vangenessen, ende men hincse ende onthoofdese allincxkens een. Dit saghen die van Brugge ende die vanden vryen, ende andere steden, ende wederstonden die edele, die bi wijlen van Ghendt quamen daer die prinche al doe lach, ende oock sinen oom die graue Ian van Namen, dye noch wel gram was vp die van Brugghe, omme dat si sine stede vander Sluys verbarnt hadden, ende hem so lange in vanghenesse ghehouden. Die heren worden ouer al seer ouerlastigh den ghemeenen volcke, ende deden vele ouerdaets, welk commuyn nochtans paeys begeerde, hadden si gheconnen. Ende die heren staken den prinche alle quaet inne, metsgaders dat si disponeirden omme tcommuyn te nieten te doene. Dit verhorende Lamsim boonin hi beleyde Ardenburch, ende Segher Ians sone die beleyde Ghistele. Die edele ende dat ghemeente van Ghistele, metsgaders Iacob vanden berghe haerlieder capiteyn, quamen huyte yegens Seger Ians sone. Daer was seer gheuochten, maer dat commuyn ghinc seer te bouen, ende aldaer worden vele edele gheuangen, ende ghebrocht te brugghe, ende aldaer in vanghenessen gheleyt ende mer Iacob vanden Berghe capiteyn van ghistele was daer so ghequetst, dat hy binnen den iare starf. Die van brugge siende dat ouerlast vanden heren van Vlaendren ende van den iongen prinche, die lieuer hadde te sine huyt vlaendren, dan daer binnen, ende hadde valsche raetslieden, dye vreimde aketten sochten, om Vlaendren seruijl ende scalck te maken, al wast dat die sommege van ghendt waren den prinche toe, nochtans die principaelste van ghendt, waren den prinche contrarie, ende die van brugghe coren eenen capiteyn Colaert Sandekin, omme te ghecrijghene Veurne, ende Veurenambocht, Berghen, Borburch, Duynkercke, Belle, ende Cassele, ende hy ghecreech alle die steden met hueren casselryen, ende swoeren alle met den commune. Dit verhoorde die prinche, ende quam te ghendt ende Typre, welcke steden stonden met hem wel. Ende die van brugge siende, dat grote schimp ende quaet, datmen die vanden vryen dede, als van onthoofdene, van hanghene, van bedectelicken bi nachte hem lieden van haren bedde te halen, ende in vangenessen leedende, ende men en wiste niet waer si beuoeren Si coren.vi.eerlicke mannen, die si sonden te Cortrijcke byden prinche, die doe aldaer was, omme dat si souden staen ouer tcommuyn, ende tghemeen profijt vanden lande van Vlaendren. Dese.vi.personen commende te Cortrijcke, die graue Lodewijck dedese vanghen, ende inden steen legghen. Di verhorende die van Brugghe, dat dye graue te Cortrijcke hadde gedaen vangen die.vi.personen, die si aen hem ghesonden hadden. Dye van brugge sonden huyte.vm.

{==lij.v==} {>>pagina-aanduiding<<}

vromer mannen van wapenen te Cortrijcke, omme die.vi.poorters te hebbene huyter vangenesse, bi vrientschepen of by crachte. Die graue Lodewijc horende dat dye van Brugge quamen met sulcker macht naer Cortrijcke, hi dede die van Cortrijcke met hem sweeren, ende hi beloefde te blijuene bi die van Cortrijcke, omme te wederstane die van Brugge. Die edele die byden prinche waren si rieden datmen den voorburch van Cortrijcke, noort staende verbarnen soude, omme dat die van Brugge daer inne niet luysschen, ende schulen en souden, ende men soude te bet ende te vryer mogen die stede houden. Dat vier ghesteken sijnde inden voorburch, so keerde den wint int noorde, ende het woey soe seere dat die spaerken ouer die leye vloghen ende ontstaken dye huysen binnen der stede, so dat alle die stede van Cortrijcke wel naer verbarnde. Dit siende die van Cortrijcke, dat si gheene hulpe en hadden omme tvier te blusschen, si waren seere perplex. Ende die prinche nam dye vi.gheuanghene poorters van Brugghe met hem, ende hi ende sijn volck meenden te vluchtene naer rijssele. Dat ghemeente van Cortrijcke, ende ooc die vrauwen dit siende, slougen naer heurlieder peerden, ende crepelden vele van den peerden van sprinchen volcke, so dat die prinche huyt Cortrijcke niet wel en conste gheraken. Die edele dit siende, dat huerlieder peerden ghequetst waren, ende datmense wilde arresteren, si ghingen slaen ende vechten vp die van Cortrijcke. Die van Cortrijcke sloten dye poorten vander stede, ende vergaten tvier ende al haerlieder goet dat verbrande metten groten brande, ende slougen ende vochten yegen sprinchen volc vp huerlieder verweeren, ende namen die.vi.gheuanghenen van Brugge, die die prinche te Rijssele wilde voeren, ende lieten se vry ende los gaen, ende vinghen den graue Lodewijc, ende.vi.vanden principaelsten rudders die bi hem waren, ende leydense int casteel. Dit siende die graue van namen, hi stal hem behendelic huyt sijnder herbergen met sinen peerde, ende reet op die veste in een waeckhusekin seer ghewont sijnde, ende berchde hem daer tot des anderdaechs, ende doen vluchtede hi met sinen peerde duer die veste ende reedt te Doornicke waert. In dit vechten bleuen doot mer Ian van Vlaendren sgrauen Lodewijcx oom, mer Ian van Nyuele, ende mer Robrecht van saemslachte, mer Ian de verryeres, die casteleyn van Repelmonde, mer boudin van zegherscappelle, ende noch bet dan.ijc.edele lieden. Daer bleuer oock vele ghequetst. Ende binnen deser tijt was Robrecht van Vlaenderen ende here van Cassele te niepen in den busch, in sijn casteel, ende hi en was vp den graue Lodewijc sinen neue niet wel ghepaeyt van herten, noch gherust, omme dat hi bi nachte int vrye die lieden van haren bedde hadde ghedaen halen, byden rade van sinen walschen heeren, ende deidtse onthoofden. Des anderen daechs naer dat Cortrijcke verbarnt was, ende dye graue gheuangen met sinen edelen, so quamen die.vm.Bruggelingen in Cortrijcke. Ende die van Cortrijcke liuereirden den lieden van bugge haerlieder.vi.gheuanghenen, ende si liuereirden hemlieden ooc den graue Lodewijc met sijne.vi.edelen, die met hem gheuanghen waren, ende men stelde den graue vp een cleyn peerdekin, ende was te Brugge ghebrocht, ende men leydene in die cruythalle, in vorme van vangenessen, ende als hi met cleenen gheselschepe was ghebrocht naer Brugghe, ende vp een cleen peerdekin ghestelt was, soe badt hi met tranenden oghen, datmen sine.vi edele, die met hem gheuanghen waren, niet mesdoen en soude, maer des princhen bede en hielp niet, met brochtse huyter vangenessen, ende sy waren alle sessen in stucken ghecapt, Ende dat warense die den raet gauen dat men die vrylaten vanden bedde halen soude ende onthoofden. Dese wreethede dat die edele also versleghen waren, ende dat sine bede met tranende oghen niet en hielp, dat deerde hem meer dan dat sijne edele waren vechtender hant ghebleuen te Cortrijcke. Binnen deser tijt was Clays sonnekin Capyteyn van Brugge te Veurne, ende hadde ghecreghen Westvlaendren, belle, Casselle, duynkercke berghen, veurne, ende nyeupoort, ende alle dye woonsten verbrande hi vanden edelen, ende ooc te Duynkercke, ende te Cassele hadde hi ghedaen slichten die casteelen van mer Robrecht van Vlaenderen, omme dat hi te soutcote.vi.notable vanden vryen, die ouer tcommuyn stonden, dede in sine presencie dootslaen. Dese Clays sonnekin quam met een grote menichte vander ghemeente in die stede van

{==liij.r==} {>>pagina-aanduiding<<}

Ipre. Die heren ende die wethouders die altoos met den graue gheweest hadden, si en betrauden dye ambochts lieden niet, dye meer ghehuldich waren met den commune, dan metten edelen. Sy vloden wt Vlaendren, ende dese Clays sandekin was in Ipre eerlic ontfanghen, hi dede die poorten vullen vander stede, ende daer naer dede hi maken die huyterste weste. Dit gheschiede al int iaer Anno domini.xiijc.ende.xxv.inden somer, ontrent sinte Pieters ende sinte Pauwels dach. Ende binnen deser tijt so ontboden die van Brugghe met Robrecht van Vlaendren, heere van Cassele, dat hem soude ghelieuen te sine Rewaert van vlaendren, ende dat hi soude Vlaendren regieren, metsgaders die van Brugge. Die coninc van Vranckerijcke dit verhorende, dat die Graue Lodewijc sijn neue gheuangen lach te Brugge, hi sandt eerlicke boden te Vlaendre waert, van sinen discreten raetsheren, omme datmen tractieren soude van paeyse, ende datmen den graue Lodewijck vry liuereren soude. Dye van Brugge antwoorden dat si dat nyet doen en wilden, sy en moesten eerst hebben sekere beloften vanden graue, ende ooc wilden si hebben den wille van die van Ghendt, ende Oudenaerde met den casselryen. Ende daer omme deden die van Brugghe bereeden een groot heercracht, omme te bestokene Oudenaerde ende Ghendt, ende si bleuen ontrent deynse ende ghecreghen tcasteel van Peteghem, doe so bleef mer Robrecht van Vlaendren, metsgaders die vanden westvryen, beleggende Oudenaerde. Ende dye van Brugghe met die vanden Oostvrye, ende noortvrye si bleuen liggende te Deynsen, meer volcx verbeydende, omme te gane belegghene die stadt van Ghendt. Dye van Ghendt, eer dat dye van Brugghe van voor der stadt van Oudenaerde schieden, hoorden dat si som laghen deynsen. Des maendaechs naer Sinte Marien Magdalenen dach, snuchtens. Anno domini.xiijc.ende xxv.so quamen die van Ghendt, wel twintich duysent mannen sterc, ende haerlieder capiteyn was een vroom man, als een Gygant, ende hy hiet Willem wenemare. Ende sy quamen te Neuele bi nachte, segghende tot malcanderen, laet ons verbeyden tot inden dagheraet voor der sonnen opganck, dan sullen wy dese brugghelinghen, dye onsen prinche contrarie sijn, ende hem in vanghenesse houden gheuanghen, ende oock contrarie sijn onsen ghenadighen coninc van Vranckerijcke, bestoken, dye wijle dat sy slapen sullen ten besten, ende si en sullen ons niet moghen wederstaen. Ende die wijle dat die van Ghendt hem aldus rusten te neuele, soe comter een wijf ende gheuet die poorters van Brugghe te kennene, hoe dat die van Ghendt wel twintich duysent mannen starck waren te Neuele ghecommen, omme tsanderdaechs metter sonnen vpganck dye van brugghe te bestrijdene, ende te bestokene. Oock so verhoordet mer Robrecht van Vlaenderen, dat die van Ghendt des sondaechs auents al bereedt waren, omme te Deynsen te commene, ende nam dye eene heltscheede van sijnen volcke, ende bleef daer mede ligghende voor dye stadt van oudenaerde, ende dander helt van sijnen volcke sandt hi bi die van Brugghe te Deynsen, omme die macht die van Ghendt quam, te wederstane.

¶ Item des maendaechs snuchtens dye van Ghendt commende vp die van Brugghe, si en vondense niet slapende, so si meenden als si te Neuele rustende waren, maer waren vp hare hoede in tijts. Daer was horribelicke seer gheuochten, ende aen beyden siden onnoemelijcken vele volcx versleghen, ende ooc seer vele horribelicke ghewondt. Willem wenemare, die capiteyn was van Ghendt die bleef daer doot. Dit siende die borgers van Ghendt, dat si int leelijcste waren, ende dat si haren capiteyn verloren hadden, ende waren moede van gane ende van vechtene, si stelden hem te vlyene. Het was seere heet wedere, ende vele van hem lieden versmachteden van dorste, ende bleuen steruende vp tvelt. Binnen der seluer weke, so beleyde mer Robrecht van vlaendren, metsgaders dye van Brugghe, dye stede van Ghendt. Maer die boden vanden coninc van Vranckerijcke, quamen haestelicken te Ghendt, sprekende ten paeyse, ende omme accoort makene, tusschen dye poorters van Ghendt ende mer Robrecht van Vlaendren, metsgaders die poorters van

{==liij.v==} {>>pagina-aanduiding<<}

Brugghe. Ende binnen deser tijt, so was dye graue bedectelijc huyt der cruythalle ghegaen daer hi sine vanghenesse hilt vp sinte Lauwereins dach, maer hi was tsanderdaechs daer naer weder gheuonden, ende was weder vp die halle gheleyt gheuangen, ende bi nachte haweet ghehouden vp dye marct met bannieren tot des woensdaechs in die quatertempere, voor midwintere. Des conincx boden deden so vele, dat die van Ghendt ende die van Ardenburch souden sweeren met dye van Brugghe, ende binnen xiiij.daghen so soudemen den graue Lodewijc ontslaen huyter vanghenessen, ende men soude binnen dier tijt alle dinghen te pointe stellen, ende elc trac thuyswaert met blijschepen ende met paeyse, so si waenden, maer het en was gheenen paeys, omme dat die van Brugghe den graue huyter vanghenessen nyet doen en wilden, ende die van Ghendt wildene vry ende ontsleghen hebben. Binnen deser tijt gheuiel een grote rommelinghe binnen Ghendt, want het was daer een segghen dat dye weuers van Gendt meer toe waren met den commune van Brugghe, dan met den prinche, ende daer omme waren sy veriaecht ende ghebannen huyter stede van ghendt, waer omme dat quam een groote diuisye binnen Ghendt. Ende dese weuers trocken eensdeels te Gheerdtsberghen, ende dye sommege in andere steden. Die graue van Namen siende dat die van Brugghe altoos noch hielden den graue gheuanghen, ende so sterc sijnde, hi peynsde ooc metsgaders dat hijt niet goet en hadde vp die van Brugghe, om hem ende die van Ghendt ooc sterc te makene. Hi ghinc in alle steden tusschen der schelde ende der leye omme die te doen sweerne metten prinche, ende met die van Ghendt, hi quam te cortrijcke in tcasteel, ende te Oudenaerde inder ghelijcke ende stelde in elc eenen capiteyn. Ende sijnde by Gheerdtsberghe, soe seynde hi sijn carijn, sine kueckene, ende sijn cappelle ende sijn sommiers, ende oock een goede menichte van sinen volcke, maer by auentueren hy was noch ghebleuen buyten der stede. End die vanden aweette, ende die die poorten verwaerden van Gheerdtsberghe, die waren met Robrecht van Vlaendren toe, ende met die van Brugge, ende si lieten dat schoffet neder vallen als die tweedeel van sgrauen van Namen volc binnen waren, men vinck alle dye princepaelste van sgrauen van Namen volcke, ende dandere slouchmen alle doot. Dit vernemende die graue van Namen, hi track haestelicke te Ghendt, ende hi teecht den weuers die huyt Ghendt veriaecht waren, als waer bi was in Ghendt veriaecht waren, als waer bi was in Ghendt eene grote wapenloopinghe ende seere gheuochten, so datter waren wel.iijm.personen vesleghen vanden ghemeente. Dit verhorende die van Brugghe ende mer Robrecht van Vlaendren, hoe dat dye graue van Namen hadde ghemaect een beroerte dus binnen Ghendt, ende hadde verslegen die weuers, ende vele vanden ghemeente, hi vergaderde seer vele volcx, maer het en halp al nyet vele, want Robrecht van Vlaenderen met die vanden westvrye beleyde Oudenaerde, ende die van Brugghe metten oostvrye ende metten noortvrye beleyden Ghendt, metsgaders dye vanden vier ambochten, ende haer lieder Capiteyn wast Willem ratgheer. Binnen deser tijt so ghinghen Segher.s.Ians, ende Pauwels Bokel, ende Lambrech boonin met een grote menichte van volcke, ende ghecreghen tcasteel van Cortrijcke, ende alle die sloten die die graue van Namen themwaerts ghecreghen hadde tusschen der schelde ende der leye, ende so waer si eenich huytgoet vonden, toebehoorende eeneghen poorters van Ghendt, si verbarndent of wierpent ter nedre. Die graue van Namen mer Hector vylain, ende mer segher van Cortrijcke dye hadde gheerne huyt Ghendt ghegaen om te schermutsen yeghens die van Brugghe, maer si en betrauden niet dat ghemeente van Ghendt. Aldus bleuen die van Brugghe ligghende voor ghendt, ende laghender tot inden aduent, want het begonste so seere te winterene, dat si storuen som van couden, ende die voor Oudenaerde laghen, si dropen altemet wech Die vanden westvrye dit ouermerckende, mer Robrecht van Vlaendren quam voor Ghendt tot die van Brugghe, ende si schieden al van voor Ghendt, mer Robrecht van Vlaendren met dye van Brugghe, quamen te Brugghe, maer Willem van Ratgheer, Rauwel bokel ende Lamsin boonin met haren volcke die bleuen Teeclo. Die graue van

{==liiij.r==} {>>pagina-aanduiding<<}

Namen siende dat tvolc al van voor ghendt vertrocken was, hy verwaerde Ghendt, ende hi sandt mer Hector vylain een vroom rudder, ende mer Segher van Cortrijcke met een menichte van volcke int lant van waes, ende in vier ambochten, ende si vercreghen weder dit landt metten sloten, dye si te voren ghehadt hadden, maer met groter pijnen ende auentueren. Dit verhoorende Willem ratgheer metten sijnen, hi ghinc te Assenede, ende hi stac daer tvier in die stede. Dit verhoorende mer Hector vileyn dat Willem ratgheer weder quam in vier ambochten, vergaderde een heercracht, ende quam yeghens dat seluen Willem ratgheer, ende daer wort seere gheuochten, ende bleef vele volcx doot aen beede den siden, maer die van Brugghe hadden die meeste schade. Ende daer bleuen doot Willem Ratgheer, ende Rauwel bokel. In desen slach te Assenede, Segher ians sone, ende Lamsin boonin hadden sy nyet gheuloden, sy haddender oock ghebleuen, want die lieden van Ghendt quam lancx so meer volcx toe. Daer waren vele brugghelinghen gheuanghen, ende te Ghendt gheuoert. Dit aensiende die van den vryen, dat haerlieder twee principaelste capiteynen doot ghebleuen waren, ende dat die van Ghendt te seere bouen quamen, begheerden datmen metten graue paeys maken soude, ende datmen hem sonder causioen huyter vangenesse doen soude. Men gaft den Graue te kennene hoe dat die van Brugghe, ende die vanden vryen begheerden paeys met hem, vp al dien, dat hi wilde al vergheuen dat yeghen hem mesdaen was, ende datmen die vanden vryen niet en verlaste met ontamelijcke settinghen. Die graue Lodewijc beloefde daer ter goeder trauwe dat hijt hem lieden al vergaf, ende hi swoer dat hi hem lieden een goet here sijn soude ende ghetrauwe, vp dat si hem wilden ghetrauwe sijn, ende hy was doe ontsleghen huyter vanghenessen, ende hi voer te Ghendt, ende van danen, so track hi naer Parijs tot den coninc Kaerle sinen swacelinck, die alte blijde was dat die graue lodewijc ontsleghen was vander vanghenesse. Anno domini.xiijc.ende.xxvij.starf die Coninck Kaerle van Vranckerijcke Lodewijcx van Vlaendren swacelijnck. Ende Phelips van Valoys Karels sone was vp den Tryniteys dach te Ryemen gheconsacreirt coninck van Vranckerijcke int selue iaer, ende daer was die Graue Lodewijck toe ghedeputeirt ende vriendelick toe vermaent als een vanden twaelf ghenooten te sine, ende daer naer voer die Graue Lodewijck bi den coninc Phelips, met eenen eerlicken state, te wetene met.lxxxvi.Rudders alle alleens ghecleedt, ende die coninck Phelips maeckte den Graue Lodewijck Ruddere met den sweerde, dat die Graue Lodewijck den Coninc gordede als die eerste Graue vanden twaleuen ghenooten. Ende so waer dat die coninck Phelips reedt hi drouch altijdt tsweerdt voor den coninc Ende hi dede die Coninck manschip vanden viere Graefschepen, te wetene Vlaendren, Artoys, Nyueers, ende Retheers, in dit iaer reedt in Roome Lodewijc van Beyeren, die welcke hem Keyser maeckte, Ende dede grote ontallicke schade der helegher Kercke. Hi persequeirde strenghelick den Coninc Robrecht van Appoelgen, ende sinen sone den Hertoghe van Calabre, Hi maecte eenen Fremyneur Paeus, ende steldene in Roome, ende men noomdene Nycolaus, die vijfste, die welcke maeckte in sine consecracie terstont vijf Cardenalen, ende tsanderdaechs daer naer vyer Cardenalen. Ende hiertoe holpen die Romeynen omme dat die Paeus Ian die.xxij.sine wuenste ghecoren hadde te Auignon, hy en wilde te Roome niet commen. Binnen deser tijt die wijle dat die Graue Lodewijck was te Parijs, doen begonsten weder te rebelleirne Seghere Ians sone, ende Lamsin boonin, ende trocken aen hem lieden alle dat westvrye, ende ooc vele steden. Die graue Lodewijck dit verhoorende, badt den coninck van Vranckerijcke dat hem gheliefde te Vlaenderwaerts te commene, om hem te helpene dwinghen sijn volck.


    [¶ Hoe dye Coninc Phelips van Vranckerijcke]

    ¶ Hoe dye Coninc Phelips van Vranckerijcke, track met eene grote heyrcrachte naer Vlaendren, omme den Graue Lodewijc sijn volck helpen te bedwijnghen, ende omme die paysyuelicken te doen leuene.

{==liiij.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

DIe coninck quam voor Cassele met sinen volcke, ende die van vlaendren quamen daer yegens. Daer was eenen groten wijch, ende buten maten seere gheuochten, ende die coninck hadde die victorie, ende daer bleuen bet dan.xim.vlaminghen doot inden wijch voor Cassele, ende Cassele was berooft ende verbarnt. Doe quamen die van Ipre ende die van Ghendt, ende van Brugge, ende vanden anderen steden, ende gauen hem ouere den coninck van Vranckerijcke, ende den graue Lodewijck. Desen wijch was vp sinte Berthelmeeus dach. Anno xiijc.ende.xxviij. Die coninck van Vranckerijcke sach die goetwillicheyt van die van Brugghe, ende die van Ipre, ende vanden vryen hi vergaft hem lieden, dat sy yeghen den graue Lodewijc mesdaen hadden, ende hi nam se in ghenaden, maer hy wilde ghevanghen hebben die vpperste voortstelders vander meuterye. Daer waren ghecreghen Lamsin boonen capiteyn vanden vryen, Ian van dudzeele, die hem hiet ontfanghere vanden prinche, ende Goossin van houdeghem, die capiteyn ende Casteleyn was van Deynsen, ende noch veel andere, die welcke waren al leuende vp raden ghestelt, maer Segher Ians sone ontuloot in Zeelant. Maer ontrent lichtmisse daer naer so quam hi in Vlaenderen, wel met iijc, stercke vrome ghesellen in oostende ende in breedene, ende dede dat volck sweeren met hem, ende die in hem niet consenteren en wilden, men slouchse doot. Ende hi quam daer naer Toudenburch. Dit verhorende die baliu van Brugge, hi quam te houdenburch, ende voor sinte Aernouts cloostre daer was hy gheuanghen, ende te Brugghe gheleet. Daer was zegher Ians sone met sinen sone, ende met.xx.van sine principaele medepleghers, met gloeyende ysers ghestreken, ende ghesleypt totter galghe, ende daer was elc van hem lieden dye aermen ende beenen ghebroken met wielen van waghenen, ende onthooft. Ende dye lichamen waren onder die ocxelen ghebonden, ende also aen die galghe ghehanghen, ende dye hoofden waren ghesteken vp hoghe schachten vp die galghe, maer Segher Ians sone, ende sijn sone waren ghestelt elc vp een radt. Ende hier mede cesseirde dye commocie ende beroerte vander meuterye vanden commune yeghens die heren, die welcke meuterye gheduert hadde wel.vi.iaren lanc. 

 
            
        
    
¶ Item int iaer.xiijc.ende xxix.ontrent sinte Bauens dach so quam

{==lv.r==} {>>pagina-aanduiding<<}

vrauwe Margriete van Vlaendren, graefnede van Artoys phelips die langhe sconincx van Vranckerijcke dochtere, ende Lodewijcx van Vlaendren, van Nyueers, ende van retheers wijf was. Doe quam sy eerst in Vlaendren, daer si met grooter eeren ende triumphe ontfanghen was vanden edelen, vander clergie, ende ooc vanden commune, ende bleef doe voort in vlaendren. Ende des iaers daer naer vp sinte kathelijnen dach. Anno.xiijc.ende.xxx.so ghelach si van haren eersten sone, int casteel te Male bi Brugge, ende wort gheheeten Lodewijc, naer sinen vadere, ende also hietmene voort graue Lodewijc van Male, want hy daer gheboren was, ende was daer in tvoorseyde casteel kersten ghedaen met groter solempniteyt vanden bisscop van Doornicke, vp sinte Andries dach, in eene nieuwe vonte, die daer toe gheordonneirt was, in die presencie vanden bisscop van Atrecht, ende dye abten hier naer ghenoemt. Eerst mijn heere van sinte Bertins, mijnhere vanden dune, ende van sinte nyclaeus, van Veurne, ende ooc van vele edele princhen. Eerst die Hertoghe van Brabant, die graue van Bloys, ende mer Guy van Vlaendren, ende die graue van Loo, ende oock seer vele edele vrauwen. Eerst die graefnede van Loo, van Namen, van flynees, ende vele andere edele vrauwen.

¶ Item anno domini.xiijc.ende.xxxi.soe was die paeus Nycolaus, die vijfste te Roome gheuanghen ende gheuoert te Auignon tot den paeus Ian, die.xxij. Ende hi was aldaer ghecondampneirt ten eeweghen kerckeren, omme sommege heresye, die hy vpstelde ende sustineren wilde.

¶ Item binnen desen seluen iare, so starf te Parijs Ian van Namen here vander sluys, ende seer corts daer naer so starf Robrecht van Vlaendren heere van Cassele, sgrauen Lodewijcx vaders broedere.

¶ Item int iaer.xiijc.ende.xxxij.doe so worde Mechelen ghecocht yegens tcapittel van Luydeke, om.Cm.ende.lxm.goudene royalen, van welcker somme dye graue van Ghelre hadde teen vierendeel, want teen vierendeel vander stadt van Mechelen behoorde sijne Ende midts dien dat tvoorseyde capittel van Luydeke ende die graue van Ghelre altijt waren in gheschille, ende en consten tsamen niet ouereen ghedraghen, hier bi, bi ghemeenen consente vanden capittele voorseyde, ende vanden graue van Ghelre, so vercochten si die voorseyde stadt van Mechelen mer Willem van Anxhoue die vpperste ende dye principaelste raetsheere vanden graue Lodewijck, die maectet annex den lande van Vlaendren, van doe voordt teeweghen daghen gheduerende.

¶ Item in tselue iaer so rees vp een grote orloghe tusschen den coninc Edewaert van Inghelant ende den coninc Phelips van Valoys van Vranckerijcke, want des conincx Edewaerts wijf was die houdtste sustere vanden drie broeders dye coninghen van Vranckerijcke waren, deene naer den anderen, ende si storuen alle drye sonder knapelic hoir te hebbene bi haerlieder wijfs die coninghinnen. Dit ouermerckende die van Vranckerijcke, coren Phelips van Valoys coninc van Vranckerijcke te sijne, want die goede Coninck sinte Lodewijck was sijn groothere. Ende die fransoysen merckende, al was die coninghinne van Inghelant commen vanden houtsten sone van sinte Lodewijc, ende Phelips van Valoys vanden ioncxsten sone van sinte Lodewijc. Die croone van Vranckerijcke en mochte niet commen noch versteruen vp eene vrauwe, hier omme soe rees sulcke een orloghe, dat vranckerijcke daer naer bi Edewaerde den prinche van valoys, des conincx Edewaerts houdtste sone in vele steden ende plaetsen ghescelgiert ende verbarnt was. Ende omme dat die Graue Lodewijck van Vlaendren hilt aen des conincx side van Vranckerijcke, daer omme en wilden die Inghelschen dye vlaminghen gheene wulle seynden noch vercoopen, by den welcken datter vele weuers ende vulders al verloren ghinghen, ende moesten gaen om haer broot. Ende die van Ghendt siende haer volck neeringloos, si coren eenen capiteyn Iacob van Eerdtuelde, die welcke makede alianchie met den Inghelschen. Ende aldus rees weder een orloghe vp in Vlaendren yegen den graue Lodewijck, der Vlaminghen natuerlijcke heere, ende den coninc van Vranckerijcke, die welcke orloghe gheduerde seere langhe, omme dat Iacob van Eertuelde, metsgaders dye drie steden Ghendt, Brugghe, ende Ypre waren Fauorabel den Inghelschen coninck, ende riepen in die ballinghen. Dit verne-

{==lv.v==} {>>pagina-aanduiding<<}

mende den Graue Lodewijc, nam met hem vrau Margriete sijn wijf, ende sinen sone Lodewijc, ende track te Parijs byden coninc van Vranckerijcke. 

¶ Item die van Ghendt sloughen te Brugghe doot vele makelaers, int iaer.xiijc.ende.xxxix.ende dat ghebuerde in die vlamincstrate byder buerse.

¶ Item anno domini.xiijc.ende.xl.waren ghesendt twee cardenalen legaten, omme ten paeyse te sprekene tusschen die twee coninghen van Vranckerijcke ende van Inghelant, maer dye coninck van Inghelant die seyde, dat hi Vranckerijcke wilde hebben ende besitten, ende hi hadts een deel metten sweerde ghewonnen, ende also meende hijt al te winnene. Ende hi vercreech te sijnder hulpe den Keyser van Roome, met den duytschen heren, den Hertoghe van Brabant, van ghelre, ende van gheluke, van henegauwe, ende Iacob van eerdtuelde, metten drien principalen steden van Vlaendren, die welcke Coninc edewaert met sinen volcke hadde ghescelgiert al Artoys, Vermandoys, ende Pycaerdye, ende tlant van Guyse, Buenen, ende al den zeecant tot Normandyen toe. Dit ghedaen, so voer die coninc van Inghelandt te sinen lande waert, ende ooc vele vanden voornoemden princhen, omme dat de winter vp handen quam. Dit merckende die Coninck van Vranckerijcke, dat si vertrocken waren, quam des somers daer naer in Vlaenderen met een grote vlote van schepen huyt Normandyen, ende die Hertoghe Ian van Normandyen was den leedtsman van dien.


        
        
    
¶ Hier volcht den wijch ten Hazegarse, byder Sluys.

    
{== afbeelding 
        	
    ==} {>>afbeelding<<}
    

DIe fransoysen ende dye Normans quamen in Vlaendren, ten azegarse byder Sluys. Dit vernemende die coninck van Inghelandt, quam den Normans vp den steert, ende die Inghelschen midts der hulpe vanden vlaminghen, versloughen daer alle die fransoysen ende die Normans. Dit was int iaer xiijc.ende.xl.vp sint Ians auent midsomers Ende naer den voorseyde wijch, doe ghinc Iacob van Eertuelde belegghen die stede van Doornicke, die van bethunen, van Rijchele van schetin, van duway, ende van orchies. Ende die schade die die.coninc.edewaert van Ingelant ghedaen

{==lvi.r==} {>>pagina-aanduiding<<}

hadde, ende die moort den voornoemden steden ende haren casselryen, dat en ware niet wel om scriuen. Die coninc van Vranckerijcke Phelips van Valois dit verhoorende, quam met eenen groten heercrachte omme ontset te doene die van Doornicke, maer int neder commen, siende dat dat lant van Artoys ende van Vermandoys so deerlic verdestrueirt was, ende al dat volc meest doot gheslegen vanden Inghelschen, voorwaer des Conincx moet van Vranckerijcke besweeck hem, ende hy en lach nieuwers stille dan in stercke sloten ofte in weerachteghe steden, ende dat huyt onsich vander macht vanden coninc van Inghelant, die welcke coninc van Vranckerijcke hadde gheprocureirt dat die twee cardenalen quamen omme te tracteirene van paeyse, want hi en was niet sterc ghenouch, so hem ooc wel dochte, omme te beuechtene den coninc van Inghelant ende die vlaminghen, ende aldus poochde hem die coninck omme paeys te makene met Iacob van eerdtuelde, ende met den.iij.steden van Vlaendren. Ende daer waren gherelaxeirt die sententien van verwatenesse die de coninc daer te voren hadde gheprocureirt aen den Paeus, ende daer of was een bulle, dat soe wanneer die vlaminghen rebel souden sijn yeghens haren graue, so wast ces in Vlaendren, ende dit was omme dat die vlaminghen hadden gherebelleirt yeghen den coninc voornoemt, ende den graue Lodewijc, welcke lettere in dit tractaet van paeyse voor Doornicke ghscuert ende te nyeuten ghedaen was by den twee cardenalen, want in dit ces en mochtmen gheen messe doen in eeneghe kercke binnen Vlaendren, noch yement tsacrament gheuen, noch kindren doopen, noch nyement int ghewijde begrauen. Ende dese voorseyde cardenalen vercreghen een bestandt van sinte Mattheus dage tot sint Ians messe daer naer, twelc was wel.x.maenden, met sekere beloften die hi beloefde den coninc van Inghelandt, ende die paeys wardt ghemaeckt tusschen den Coninc van Vranckerijcke, den graue Lodewijc, ende den ghemeenen lande van Vlaendren vp condicie dat die coninc liuereren soude dye bullen voor doornicke, binnen.xiiij.daghen, ende dat doen becondeghen al Vlaendren duere, dattet niet interdict noch in tverwaet en ware. Ende voordt dat die coninck van Vranckerijcke ende Lodewijc vergheuen souden den vlaminghen al tghene, dies si hem beeden mochten mesdaen hebben, yegens haerlieder hoocheyt ofte heerlicheden, ende vp dese condicie was die bulle gheschuert, alst voren gheseyt es Ende corts daer naer soe trac die coninck van Inghelant te sinen lande, ende die coninck van Vranckerijcke naer Parijs, ende corts soe quam die graue Lodewijc int lant. Ende aldus so was Doornicke ontset ghedaen sonder groot grief vander stede, maer die graue Lodewijc in Vlaendren sijnde, dye drie steden onderwonden hem vanden regemente vanden lande van Vlaendren, ende si hilden die ballinghen binnen den lande. Ende omme dat die graue Lodewijc niet en mochte hebben dat regement vanden ontfanghe te sijnen wille, hi liet Vlaendren ende trac in Vranckerijcke

¶ Item int iaer.xiijc.ende.xliiij.in tbeghinsel vanden iare, omme dat die van poperinghe maecten lakenen ghelijc dye van yperen, ende conterfayten hare lakenen, so ghingen die van ypre ghewapender hant, ende maecten eenen Ian van houtkercke hueren capyteyn, ende ghinghen vp die van Poperinghe, ende die van poperinghe maecten Iacob bets haren capiteyn, ende ghinghen te ghemoete die van Ipere. Daer was seere gheuochten, maer die van Poperinghe bleuen tonder, ende Iacob bes haren Capiteyn was daer doot ghesleghen van die van ypre, ende vele van Poperinghe warer gheuanghen, ende typre gheleet. 


       
        
        
    
    [Den tweeden dach van Meye en vijfsten dach van Hoymaent]


¶ Item int iaer va.xiijc.ende xlv.vp den tweeden dach van Meye, diemen doe hiet den quaden maendach, so vochten binnen der stede van ghent die weuers teghen die vulders vp die groote marct, ende dye weuers ghinghen te bouen, ende dat quam omme dat die vulders wilden hebben vier groote meer van eenen lakene dan die weuers wilden gheuen. Ende Gheeraert denijs Dekene vanden weuers, ghinc met sinen volcke vp dye marct, ende Iacob van eertuelde dye volchdese. Dit verhoorde Ian baken dekene vander cleender neeringhe, hi quam met een grote menichte van vulders ende vanden anderen ambachten. Daer word Ian bake ende sijne kinderen doot

{==lvi.v==} {>>pagina-aanduiding<<}

    ghesleghen, ende een deel van vulders ende vander cleender neeringe, die weuers ghinghen te bouen. Ende omme dese vechtinghe rees in ghendt een grote diuisie, ende een groot gheschil. Ende binnen den seluen iare vp den vijfsten dach van Hoymaent, so quam die coninck van Inghelant ter sluys, met C.ende.xxx.schepen, ende ontboodt Iacob van Eerdtuelde, die totten coninck ter Sluys ghinc, ende hi begheerde dat die graue Lodewijck hem manschip doen soude vanden graefschepe van Vlaendren, of hi soude den prinche van Waels sinen sone maken graue van Vlaendren. Hier inne so consenteirde Iacob van Eerduelde. Ende daer omme als Iacob van Eertuelde dit proponeirde den lieden van Ghendt, die weuers sloughen Iacob van Eertuelde doot, ende daer toe noch thien mannen vanden eerlijcksten van sijnder familie. Ende dit gheschiede des sondaechs naer Marien magdalenen. Ende Iacobs van Eertuelde huys, ende die huysen vanden.x.persoonen, die van sinen rade waren, worden alle in sticken ghebroken, omme dieswille dat si gheerne ghesien hadden dat des Conincx sone van Inghelant graue van Vlaendren gheweest hadde. Alst dyt verhoorde die coninc van Inghelant, dat Iacob van Eertuelde doot gheslegen was, hi keerde weder in Inghelant. Ende binnen den seluen iare bleef in Vrieslant die graue van Henegauwe versleghen, ende alle die met hem waren te melchuse, tusschen Staure ende wolkelsteyn. Anno domini.xiijc.ende.xlvi.cortsnaer sint Ians dach midsomers, so quam die coninc van Inghelant weder ouere met groter macht, ende destrueirde al Normandyen, ende vinc alle die edele ende die rijcke, ende hi wan die stede van Caen, ende verbrandese ende selgierde al Normandyen tot Poisy toe, ende hy stacker tvier inne. Ende voort quam hi tot parijs toe, ende daelde neder tot Beeuuays, ende tot Abbeuijle, in Poitieu, ende die Coninck met eenen groten heercracht quam te Kerssy, met den keyser, ende met den coninc van Bemen.


¶ Den wijch van Kerssy.

    
{== afbeelding 
        	
    ==} {>>afbeelding<<}
    


{==lvij.r==} {>>pagina-aanduiding<<}

LOdewijc die graue van Vlaendren, die graue van Alenchon, van Erricourt, ende vele edele princhen vochten yeghen die Inghelschen. Die fransoysen waren bet dan.Lm.sterc, nochtan die coninck van Inghelant hadde dye victorie, duer al dat hy nauwe hadde.xvi.duysent mannen, twelcke dede tverraet schip vanden graue van Alenchon. Maer dient genoteirt, hoe hier die coninc van Ingelandt eer hi ouer quam, screef schimpege letteren aen den Coninck van Vranckerijcke aldus luydende.

¶ Nous signifions a vous Phelippe de valois marchant de feil en franche que vous venez a sens en ponthieu nous vous attenderons. etc. Ende dye coninc.van Vranckerijcke screef hem weder omme aldus, als hier naer volcht. Nous phelippe Roy de franche a toy rescript, qui es marchant angloys des laynes, et pour ce que tu nas point grandement gaingne a tes laynes, mays as assez perdu, et pour ce que tu nas cure daller en engleterre, et es deuenu robeur et pilleur des poures gens de Franche et murdrier, mes nous te viendrons visiter en brief escript a Parijs la vigile de lassumpcion de la glorieuse mere de dieu. etc. Die coninc Phelips van Vranckerijcke quam met.lxm.mannen sterc, ende hy duchtede dat hem die.coninc.van Ingelant ontgaen soude. Ende dese.ij.coninghen vergadereden bi Abbeuyle in Pontieu, inden bosch van kersy. Die.coninc.van Ingelant hadde lieuer eerlicken te steruene voor sijn recht, ende dat te beschermene met ten sweerde, dan schandelicke den Coninck van Vranckerijcke te ontvliedene, niet yeghenstaende dat hy daer maer bi hem en hadde ontrent.xi.duysent mannen, ende hi sach dye fransoysen in so groter menichte yegens hem commen, als voorseyt es. Ende daer omme maecte hi drie scharen van sinen volcke, ende stelde sinen sone den prinche van Waels in die eerste, met.v.duysent mannen van sinen vroomste lieden van wapenen, ende hi ordonneirde metten anderen.vi.duysent mannen twee andere scharen, die sinen sone den prinche van Waels, in dient noot ware ten onderstande commen souden van twee siden aen, so si deden, hoe wel dat sy lettel ende in cleender menichte waren. Die coninc Phelips van Vranckerijcke ordonneirde oock sijn volc in drie scharen ofte battaelgien, waer of waren in die eerste schare alle dye machtichste ende meeste princhen, te wetene al voren die Keyser, die coninc van Bemen, dye graue Lodewijc van Vlaendren, die graue van Alenchon, tsconincx broeder van Vranckerijcke, ende die graue van Aricourt, so dat si waren in die voorseyde eerste schare, bet dan.xx.duysent starck, wel ghewapent, ende alle te peerde, nochtan ghecreghen die Inghelschen dye victorie, maer dat quam toe by eenen verraetschepe vanden graue van Alenchon, dye welcke verradelick doot slouch inden wijch den graue Lodewijc van vlaendren Dit siende die here van ghistele, wrack sinen here ende graue, ende slouch doot den graue van Alenchon daer soubijt ter seluer stont, dye welcke heer van Ghistele worde daer seere ghequetst vanden here Gautier Le gryse. Ende die vlaminghen worden vechtende yeghen die noormantsche heren, omme te wrekene hueren natuerlijcken here ende prinche. Ende die fransoysen ende die noormans worden vlyende, ende hiermede worde den wijch verloren, midts dat die coninc phelips van Valoys coninck van Vranckerijcke vloodt tot Amyens toe, ende Lodewijc van male sgrauen Lodewijcx sone en was doe maer oudt.xvi.iaren, nochtan was hi daer mede in dien strijt, daer hi ooc seere ghequetst was, maer hi volchde den coninc phelips van vranckerijcke Tamiens binnen, daer dedene die coninck meesteren ende ghenesen.

¶ Item desen wijch gheuiel vp Sinte Berthelmeeus auent, 
den.xxiij.dach in Oostmaent. Anno domini.M.CCC.ende xlvi.Ende naer dat die coninc van Inghelandt met sinen volcke van danen vertrocken was, die ionghe Graue Lodewijc van Male dede den lichame van sinen vadere soucken onder die versleghene doode lichamen, ende dedene eerlicke begrauen te sinte Rijkiers te Pontieu int cloostere. Maer ouer.vi.iaren daer naer, so was hi ontgrauen, ende die graue Lodewijc van malen dedene voeren te Brugghe, ende met grooter solempniteyt wedere begrauen tsinte Donaes, inden choor voor den hoghen outaer. Anno domini.xiijc.ende.lij.



{==lvij.v==} {>>pagina-aanduiding<<}

¶ Hier dient ghenoteirt, twelcke ghebuerde een deel tijts hier te voren, mer was hier in vergheten te scriuene vanden goeden keyser heyndrick.

ANno domini.xiijc.ende.viij.Heyndric van Vlaendren graue van Lutcenburch wordt byden ghemeenen cooruorsters vanden rijne ghecoren ouer eenen coninc ende keysere van Roomen te sine, ende hi badt sine ooms dat si wilden taken commen bi hem, omme hem te eruene, want hi moeste daer sine crone ontfangen. Daer quamen tot hem sine ooms, als die ghebroeders van sinen vadere. Eerst Ian die bisscop van Luydeke, Phelips van Namen, Guy van Vlaendren, Robrecht graue van Vlaendren met sine twee sonen, Lodewijc ende Robrecht, Mattheus here van Loraynen, die here van sinte Goubaen, dye here van couchy. Dese heren waren sgrauen Robrechts dochteren mans, die welcke heren quamen daer seer notabelicke, ende met grooter cierhede binnen der stede van Aken, ende alle dese heren waren ghecommen vanden graue Guy van Vlaendren Ende die van Aken deden den voorseyde keyser Heindric hare poorten opene, ende ontfinghen hem met groter eeren ende weerdicheden, ende wordt aldaer ghecroont metter stalen croone, ende hadde daer sijn gheploghene recht.

¶ Item van Aken so trac hy voort te vranckeuoort, ende die voornoemde heren, die kinderen vanden graue Guy, ende ooc huerlieder kinderen trocken metten keyser te Vranckeuoort, daer hi ende si lieden eerlicken ontfanghen waren, ende hi ontfinc aldaer die ander croone. ende hi bleef daer alle dien winter duere. Sijn ooms ende sine rechtsweers, ende alle die heren namen oerlof aenden Keyser Heyndrick, ende elc voer te sine landewaerts. Het was daer een segghen in duytsche lant, dat binnen corten iaren, die vlaminghen, metsgaders die hulpe vanden keyser Heindric souden den Coninc van Vranckerijcke, ende al sijn lant tondere bringhen, ende also ouerheer worden van der croone, ende van alle den walschen lande. Dese nyeumare quam te Parijs, ende voor den coninck Phelips huyten welcken hi wordede gram, ende vergaderde al tghemeente van Vranckerijcke, ende badt den Graue van Sauoyen, van Foys, ende van Ermengac, ende gaf hem lieden saudye, ende quamen te vlaendren waert, omme dat te nyeuten te doene, ende quamen tot Aryen. Ende die coninck hoorde segghen dat die vlaminghen hem vp sijn comste voorsien hadden, ende dat si vromer waren dan hi, ende dat haerlieder volc bet was ghewapent, dan tsijne, so dat hi niet en dede dat hi meende te doene, maer vloodt, ende track weder omme met sijnen volcke te Parijs waert. Ende van dier tijt voort so sochte hy middel ende maniere hoe datmen den keyser Heindric soude moghen ter doot brenghen, ende doen steruen bi venijne. Die Coninc Phelips van Vranckerijcke ende die Coninc van Nauaren, dese namen in hueren raet dat een meester van groter namen, gheboren van Mylanen, ende was gheheeten meester Bernardus de monte pesano, al datmen dien gheuen soude een eerlic Bisschopdom ende hy soude hebben een beuel oock vanden paeus, om te wesene een cappellaen, ende biechtuadere vanden Keysere Heyndrick. Ende ouermits dat die keyser was meester in aerten, ende ghelicentiert in Loyen, hy was seere deuoot, ende plach dicwille vp hoghe feesten dat heleghe sacrament tontfane Aldus byden beuele vanden paeus ende ter bede vanden voorseyde twee coningen, die voorseyde meester Bernardus nam tlast den keyser te vergheuene, ende hi track van Parijs te sijnen lande waert, te Mylanen. Ende ontbeydende den keyser, corts naer paesschen soe track die keyser van Vranckeuoort te Mylanen, om sine derde croone, ende die van Mylanen ontfinghen hem met groter weerdicheden, ende hi ontfinck daer sine derde croone. Ende dese meester Bernardus was wel bekent metten keyser, want als die Keyser te Parijs ter scholen lach, ende studeirde in decreten, si woonden deen byden anderen, ende die Keyser ontfinckene als een confessuer tsinen rade, ouermidts dattet ooc tspaeus wille was ende begeerte. Ontrent.s.Luycxdach voer die Keysere te Pysen, ende vp den alre heleghen dach daer naer smorghens, so nutte die voorseyde goede keyser Heyndric met grooter deuocien dat heleghe Sacrament, ende als hijt ghenut hadde, men schanc

{==lviij.r==} {>>pagina-aanduiding<<}

huyt een der Ampulle wijn, met venijne gheminghet inden kelct, daer die selue meester Bernardus dye misse mede ghedaen hadde, ende men gaft den keyser heyndrick also te drincken. Die keyser worts gheware binnen den derden daghe dat hi yet quaets ghenut hadde, ende wardt hertelicken sieck. Terstont dye medecijns ontboden sijnde, seyden dat hi fenijn in hadde, ende dat hem datte ter herten ghesleghen was, ende sijns en was gheenen anderen raet, dat dat hi hem soude voughen te gode waert, ende al sijn dinghen vp tcortste soude doen ordonneren, want hi soude cortelinge van deser weerelt scheeden. Aldus ouerleedt hy te Pysen, vp den vij.dach in Nouembre. Anno domini.xiijc.ende.xiij.


¶ Hier commen wi weder tonser materie, sprekende vanden Graue Lodewijck van Male, die welcke was die.xxvi.Graue in Vlaendren.


¶ Dat.xxxij.capittel.

    
{== afbeelding 
        	
    ==} {>>afbeelding<<}
    

LOdewijc van Male, Lodewijcx sone van Nyueers een ionghelinc van.xvi.iaren, hi was mede inden wijch, te Kerssy met den coninc Phelips van Valoys, daer hy seere ghequetst was, ende hy voer metten coninc sinen neue te Amyens, die hem rudder maecte. Ende hie dede hem manschip vanden graefschepe van Vlaendren, ende van Nyueers. Dese Graue Lodewijck hadde vele heerschepyen in naercommenden tijden, als Vlaendren, Artoys, Niueers, Retheers, Bourgoengnien, here palatijn, van Salynes, here van Mechelen, ende van Antwerpen, ende hi conquesteirde Brabandt metten sweerde, ende want vechtender hant, ende hi liet inden handen van sijnder zwaessenede Iehannen sijns wijfs houdtste sustere te haren lijue, maer naer hare doot, so nam hijt weder te hemwaert.

¶ Item den wijch te Kerssy ghedaen sijnde, die coninc van Ingelandt die daer die victorie hadde, trac in Normandyen al dat lant destruerende, rouende, ende verbarnende. Binnen deser tijt, so sandt die paeus.ij.cardenalen nederwaerts, omme dese twee coninghen te accoordeirne, ende si quamen te Lizieux in Normandyen, daer waren si qualic vanden Inghelschen ende vanden waloysen ghehanteirt, want si quamen daer te vergheefs, ende waren selue berooft, ende en mochten niet vulcommen noch ghedoen, daer omme dat si ghesonden waren vanden paeus. Ende naer dien dat die coninc van Inghelandt al tlant van Normandyen verdoruen hadde, hi keerde weder te Pontieu, te Beunen, te ghuyse, te Marcke, te Calis, ende daer vandt hy vele schepen in die hauene met Artylgerie, met vitaelie, die hem huyt Inghelandt ghesonden waren, om Calis te belegghene.


       
        
        
    
    [Den vierden dach in Pietmaent en den vijfsten dach van Nouembre]

    ¶ Item vp den vierden dach in Pietmaent naer den wijch van Kerssy, 
so was die stede van calis beleyt vanden coninc edewaert, ende die vlamingen souden den coninc van Ingelant gheholpen hebben, maer hi seyde dat hi starc ghenouch was. Ende hi badt dat si gaen wilden te Ruhout, te Hesdijn, te Bethune. Ende dye vlaminghen ghinghen al Pycaerdien duere, roouende ende al tlant destruerende. Ende sommeghe Inghelschen waren metten vlaminghen, ende si wierpen ter nedere dat casteel van Ruhout, ende bedoruent, daer naer verdoruen sy Aercke, Bethune, ende Theerenburch. Item een Inghelsch man schoot naer den wederhane vander kercke van onser vrauwe van Theerenburch,

{==lviij.v==} {>>pagina-aanduiding<<}

welcken wederhane was een beilde van marye met eender croone vp thooft, ende dye voorseyde Inghelschman schoot naer die croone die tvoorseyde beylde vp thooft hadde omme die of te schietene. Ende terstont brack sinen boghe, ende sinen pijl brack in vele sticken welke sticken quetseden vele Inghelschen vanden ghenen dier ontrent waren. Ende by dyen bleec wel dat onsen heere wrack daer soubijtelic die cleenicheyt dyemen sijnder moeder dede ofte doen wilde. Ende daer omme spaerden die Inghelschen die cathedreale kercke van Theerenburch van brande, ende baden deuotelic onser vrauwe ghenade. Ende offerden onser vrauwe groote ghiften van haren rooue. ontrent sinte Bauen dach, het regende een gheheele weke lanc, ende het was seer coudt ende die coninc Edewaert waren toe ghecommen noch vele Ingelschen huyten welcken hy gaf oorlof alle die vlaminghen, ende elck ghinc thuyswaerdt, want dye coninc Edewaert hadde doe volcx ghenouch, om den coninc van Vranckerijcke te wederstane, hadde hy willen commen te Calis want die coninc Edewaert en begheerde anders niet dan yeghen den coninck van vranckerijcke te vechtene, om sijn recht dat hy aen Vranckerijcke hadde metten sweerde te vercrijghene. 

    ¶ Item vp den vijfsten dach van Nouembre, so quam Lodewijc van Male als een nyeu graue in sijn landt van Vlaendren, ende dat ter bede vanden drie steden, ende wordt al omme binnen sinen lande eerlicken ontfanghen. Ende byden consente vanden coninc van Inghelandt, so was hi van stede te steden gheleedt, ende hi swoer al omme die preuilegien, rechten, ende statuten, tonder houdene in elcke stede binnen vlaendren, dat si die souden onderhouen ende ghebruycken so si van voren ghedaen hadden, ende die leenhouders deden hem manschip van haren leenen. Ende hi maecte nyeuwe wetten, ende statuten diemen qualicken hilt, want dye vlaminghen en achtens net seere. Ontrent onser vrauwenlichtmisse dach, die vlaminghen ende sonderlinghe die van Ghendt wilden den Graue dwinghen den coninc.Edewaert manscip te doene vanden graefschepe van Vlaendren, dwelcke die graue Lodewijc wederseyde, ende sprack Als die coninc van Inghelant te Riemen ghecroont wort coninc van Vranckerijcke, dan sal ic hem als een goet ghetrauwe leenhouder manscap doen. Daer naer in die maent van Maerte, die van Ghendt dwonghen den graue Lodewijc dat hi nemen soude vrauwe ysabeele des conincx Edewaerts dochtere te wijue, welcke hi niet gheerne en dede, om dattet sijn naer nichte was, ende om dat men hem daer toe dwanc. Ende dese brulocht was beloeft ende begonnen in dye Abdye te sinte Winnocxberghe, in die presencie vanden coninc Edewaert, ende den hertoghe van Lancaestre, ende die brudegom Lodewijc, ende vele notabele, ende wethouders vanden steden van Vlaendren. Ende daer was ghesloten dat men te paesschen daer naer te Ghendt brulocht soude houden. Ende als alle dinghen vulcommen waren, ende beschict die tot sulcker brulocht behoren, ende omme die te vulcommene, die graue Lodewijc stal hem heymelic wech, ende trac huyt Vlaendren vp den.xxviij.dach in dye Maerte, dwelcke was voor dye paesschen weke, ende hi trac byden coninc van Vranckerijcke, die hi manscip ghedaen hadde, ende hi dede alle sijn dingen bi des conincx van vranckerijcke rade. Dat ghemeente van Vlaendren was seere verstoort omme dat die brulocht niet voort en ghinc, si teghent den abten ende den prelaten en den edelen van Vlaendren dier mede ghemoeyt hadden gheweest. Ende daer omme ordonneirden si nyeuwe officiers, dat ballingen ende roouers waren, ende verswoorne lieden, die littel of nyet en hadden, ende maecten settinghen ende pointinghen vp die cloosters, ende vp die clergie, ende vp die rijcke lieden dye den Inghelschen contraire waren, of die voor den graue Lodewijc spraken, ende die gherochten te seggene, wel moet ons prinche varen, dat hi Ysabeele sijnder nichte niet te wijue nemen en wilde, alle sulcke lieden die sulcke of gelijcke woorden spraken, of den Inghelschen contrarie waren, worden gebannen of doot gheslegen, of haerlieder goet verbuert. Ende alle ketijuen officiers dye bedeghen rijcke, met haerlieder exactie ende ouerdaet, ende si hilden hem aen die side vanden coninc edewaert, ende onder den tijtel van sijnder moghentheit. Om dat die abt vanden dune was van des princhens raet, ende was met hem ghetrocken in Vranckerijcke, daer by so waren die vanden dune swaerlick ghetaxeirt, ende waren ghe

{==lix.r==} {>>pagina-aanduiding<<}

stelt te gheuene.ijc.ponden groten stercker munten, elcken stooter Edewaerts moesten si gheuen voor eenen groten. Ende om dieswille dat die muenicken hem excuseirden dat te vele was, ende si en warens niet ghestaet te gheuen, daer om quamen huyt ghendt.vm.sulc daneghe ballinghen, roouers, ende vertasserers, ende roofden die.iij.principale Huythouen, die die voorseyde abdye hadde, te wetene te Sande, ter Leepe, ende ten noordthoue, ende staken tvier daer inne, ende verbarndense, ende daer toe soe wierpen si omme die muelen te Heyndxdijck, vp den eersten dach van Wemaent. Anno domini.xiijc.ende.xlvij.



¶ Hoe dye Graue Lodewijck van Vlaendren nam te wijue die schoone Margriete, Hertoge Ians van brabant dochter

    
{== afbeelding 
        	
    ==} {>>afbeelding<<}
    

BInnen der seluer maent, byder procuratie vanden coninc van Vranckerijcke, so nam die graue Lodewijck van Male te wijue die schoone Margriete, des Hertoghen Ians dochter van Brabant, ende die brulocht was ghehouden te Viluoorden in Brabandt, binnen der seluer maent voor sint Ians dach, midsomers, daer omme dat dye Inghelsche seere gram waren, ende die schone ysabeele van Inghelant seer beschaemt, huyten welcken si seyde, dat si die trauwe die si den ionghelinc Lodewijck van Male ghegeuen hadde ende beloeft, ghetrauwelic houden soude, ende nemmermeer gheenen anderen man ouer gheuen, twelck si oock wel hielt, want si bleef maghet, ende en wilde daer naer noeyt huwen. Ende vp alle hooghe ende feestelicke daghen, also langhe als si leefde so drouchse vp hare een mauwe den leeu van Vlaenderen, in teekene dat haer dochte dat si warachtege graefnede vanden lande van Vlaendren was. Ontrent desen tijt, dye Coninck van Vranckerijcke

{==lix.v==} {>>pagina-aanduiding<<}

compassie hebbende vp die van Calis, die hem lieden seer langhe yeghen den Inghelschen coninc wel ende vromelic ghehouden hadden, hy sandt nederwaert sinen oudtsten sone Ian den Dolphijn, ende den hertoge van normandyen met eenen heercrachte, wel van lxm. mannen, om sine stede van Calis ontsedt te doene, ende om den coninc edewaert te verdrijuene. Ende Ian den Dolphijn commende te sint Omaers, ende verhorende hoe dat die vlaminghen tcasteel van Ruhout gherooft hadden, ende ter neder gheworpen, ende al dat lant tusschen Arcke ende Bethune gherooft hadden, ende wilden dwinghen den graue Lodewijck omme manschip te doene den Coninck van Inghelandt. Daer omme vandt Ian dye Dolphijn in sijnen raet, metsgaders den Senescael van Vranckerijcke, dattet goet ware dat Ian den Dolphijn, ende Hertoghe van Normandyen, soude blijuen te sinte Omaers.


        
        
    
¶ Hier beghint den groten wijch voor Cassele.

    
{== afbeelding 
        	
    ==} {>>afbeelding<<}
    

DIe Senescael van Vranckerijcke koos eenen capiteyn, ende was mer Oudaert van Renthy, ende met.xl.duysent mannen, so trocken si te Cassele waert, ende si vonden in haren raet, ende seyden dat sy Cassele wel met cleender moeyte ghecrijghen souden, ende vandanen souden si Typre gaen, ende slaent al doot vp eenen corten spronc. Ende also voort al Vlaendren duere, want sy meenden dat si vanden vlaminghen gheenen weder standt ghehadt en souden hebben. Ende als die coninc Edewaert dat horen soude, dat dye vlaminghen alle tonder waren, ende gheen macht hebben en souden den Inghelschen coninck te sercoursene, so souden die Inghelschen veruaert sijn, ende trecken te Inghelandt waert, ende aldus soe soude Calis ontset ghedaen sijn, ende vry sijn vanden Inghelschen, maer dien raet en quam also niet effen huyt, also sijt gheschict hadden. Daer omme mochten si wel segghen een ghemeen spreecwoort, datmen secht in walsche. Tel cuyde quil fault. Dats te segghene, sulck

{==lx.r==} {>>pagina-aanduiding<<}

waent, hi mist. Want die vlamingen verhorende die toekomst vanden fransoysen met so groter macht, ende dat si waren commen tsint Omaers, omme vlaendren te bespringhene, terstont die van Ghendt coren eenen capiteyn omme te gane te cassele, ende die fransoysen te wederstane, twelc was mer Segher cortrosijn, ende noch.ij.hulpers, Ian bernaege, ende die heere vander woestijne. Dese quamen te Cassele met vele werclieden, metsenaers, temmerlieden, spitters ende deluers, ende si wrochten aen die vesten, ende maecten barbacanen, ende wijchuysen, ende hinghen langhe balcken met coorden aenden barbacanen. Ende in corter tijt was die stede van Cassele seere ghefortifieert, ende wonderlicke sterc ghemaect. Die Senescael van Vranckerijcke ontrent sint Ians dach, dede groot assault vp die stede van Cassele, wel met.xlm. mannen, maer dye vlamingen die in Cassele waren, wederstonden dat vromelic, ende weerden hem clouckelic, so dat si meneghen fransoys ter doot brochten, ende vele quetseden met hueren gheschutte. Ende als sy langhe vp Cassele ghestormt hadden, doen vraechde die Senescael, of si hemlieden wilden vpgheuen, inden handen van Ianne des conincx sone van Vranckerijcke. Mer Segher cortrosijn sprac toe den Senescael, ende vraechde hem, hoe commet by dat ghi ons meer vploops doet, wi die huwe vrienden sijn, dan huwen viant den coninc edewaert, die welcke vele van huwen lande van Vranckerijcke gherooft ende verbrant heift, ende tvolc doot gheslegen, ende varinc wel naer een iaer voor huwe stede van Calis gheleghen heift. Dye here van Renthy antwoorde voor den senescael ende seyde. Ghi vermaledyde ketyueghe vlaminghen, altijt sijt ghi huwen coninc, die u ouerhooft es, contrarie ende rebel, huwen prinche ende natuerlicke here, wien ghi hebt veriaecht huyt sinen lande, ende ghi maect alianchie metten vianden vander vranscher croone, ende ghy wilt huwen prinche bedwinghen manschip te doene den Coninc van Ingelant. Doe soe verwoorde mer Segher cortrosijn, wi vlaminghen wi en sijn ketyven noch vermalendijt, maer ghi fransoysen, die niet en cont hulieden lant beschermen yeghen den Ingelschen huwe vianden, maer ghedoocht dat si dat beroouen, vier ende brant stichten, ende tvolck dootslaen, maer wi staen ouer onsen prinche den ionghen Lodewijck van Male, ende omme te beschermene sijn landt, dat ghi ketyueghe walen ons lant niet en rooft, noch en scelgiert ende verbarnt, alsoe ghi deit, int iaer.xiijc.ende.xxviij.wi bidden hu dat ghi ons in paeyse laet, of andersins wi moeten ons thuwer schade ende thuwer schande yegens hu lieden verweeren. Dye fransoysen seere verstoort ende ontsteken met groter gramschepen clommen den berch vp, om Cassele te bestormene, ende cropen met handen ende met voeten omme in die vesten te sijne, dye drooghe waren omme also te beclemmene die barbacanen. Die van binnen sneden die coorden in sticken daer die balcken aen hinghen, ende die grote boomen, ende roldense in die vesten, ende elcke balcke dede wel vallen, bet dan.lx.of lxx.mannen, die alle achterwaerts neder vielen, die hersenen in die kele, ende braken den hals of die beenen, so verre dat die fransoysen huyt vreesen moesten achterwaert deynsen, omme tgroote volc dat si saghen, dat si in dat assault verloren, ende nochtan suldi weten, dat dyt Assault gheduerde van des eens daechs ter vespertijt tot des andren daechs naer die noene. Die Senescael ouermerckende dat sine edele ende cloucste mannen seere ghemindert waren, int ghetal, hi was seer verstoort, ende dede een commandement, dat elc man hem volghen soude, ende hi quam in Cassele ter Ghendtscher poorte, daer Cassele ten crancsten es, ende meende met eenen groten druyst van volcke also die poorte of gheloopen te hebben, ende hadde bi nae also binnen Cassele gherocht, maer die vanden vryen wordens gheware, ende dedent die van Ghendt te wetene, ende si quamen met groten moede vp die fransoysen. Ende daer was seere gheuochten, ende die van Ghendt dwonghen die fransoysen, dat si huyt Cassele vloden, ende volchden die fransoysen van achtere, tot vp die leye, ende daer was weder seere gheuochten huyter maten, ende dit gheduerde van des woensdaechs voor noene, tot des donderdaechs naer dye noene, soe datter wel bleuen.xvi.duysent fransoysen doot, ende dye Senescael, ende die here van Renthy bleuer beede doot, want dye vlaminghen en spaerden nyemant, daer sy meester of

{==lx.v==} {>>pagina-aanduiding<<}

consten ghewesen, daer bleuen meest alle die edele van Vranckerijcke, die met den senescael daer ghecommen waren, ende aldus bleef den vlaminghen die victorie ende die seghe. Een capiteyn vanden weuers van Ghendt gheheeten Gillis rijpegheerste, om dat dit fransoysen gheen hooft en souden maken, hi volchde hem lieden altoos vp die hiele, ende hi schuerde haerlieder heer, metten rabaudekins, ende die fransoysen vloden al meest.s.Omaers waert. Ende die fransoysen voerden met hemlieden wel.ijc.waghenen vul doode edele lieden, ende wel.lx.waghenen ooc met lieden dye totter doot toe ghequetst waren. Ian dye Dolphijn sach hoe dat sijne edele vanden vlaminghen versleghen waren, ende was dies seere drouue ende seer ghestoort in hem seluen, ende ontboot al dat volc dat hy ghecrijghen conde, wel tot.lxx.duysent vrome mannen van wapenen, ende hi bestokede Vlaendren bi der alhuwe, ende bi sinte Venants, ende al dat lant roofde hi ende verbrandet, ende sloughen al dat volc doot, ende en hilden nyement vp. Ende die van ypre wardens gheware, ende quamen terstont met den drie prochien Outkercke, Nyeukercke, ende steenwercke. Die walen quamen ter steenbrugghe in die langhestrate, ende dat merckede mer Ian van Outkercke capiteyn van ypre, ende drie broeders vrome lieden ende stout in wapenen Ian van hamme, Passcharis, ende Pieter, dye welcke waren capiteynen vanden drie prochyen voorseyde, ende spraken den ghesellen toe, ende gauen hemlieden moet dat si vromelick staen souden, ende hem clouckelic hebben, of si een muer waren, want si hopeden dat die peerden haerlieder selfs volc grieuen soude, soot ooc ghebuerde, want aen beeden siden vander strate waren grote wijde grachten, ende die walen waren al te peerde, ende si meenden wel theer vanden vlaminghen te schueren met haren peerden, maer die vlaminghen bleuen staende ghelijc eenen muer, ende si wederstonden vromelicke dye walen, ende si sloughen die peerden omtrent die beenen, ende hare meesters vielen, ende die peerden sloughen achterwaerts metten voeten, so dat sijer vele van hueren selfs volcke quetsten, ende sommege walen diet saghen waenden ouer die grachten te rijden, maer si vielen daer inne ende versmoorden. Eyndelicke die vlaminghen ghinghen den fransoysen so scherp inne, dat si bedwonghen worden te eerselene ende te vliedene, maer si en consten niet gheulieden om die menichte van haren volcke te peerde, dat altijt achter aen quam. Ende aldus die van ypre sonden teenen Damme hare schutters ouere, dye welcke vele iammers daden in theer vanden fransoysen, sy pijnden hem altemet omme ouer die grachten te rijdene, darer vele of inne vielen ende verdroncken, want daer bleven onder versleghen ende verdroncken, bet dan.vim.edele mannen, so dat die voorseyde fransoysen vloden onder die steenbrugghe. Dit aensiende die van ypre, dat dye walen alle vloden ouer die steenbrugghe, si ghinghen roouen ende pilgieren die versleghenen fransoysen van haren wapenen ende van haren ghelde. Dit worden sommeghe vanden fransoysen gheware die dit van verren saghen, ende maecten weder een hooft, wel van.iijm.mannen te peerde, ende quamen tot eender sprietstrate, ende reden altijt vp een pleyn, tot dat si quamen daer die van ypre waren, dye welcke met haren rooue gheladen waren, seer mat ende moede. Daer quamen hem dye fransoysen vppe, so dat daer alle die van ypre met haer lieder roof doot ghesleghen worden, ende lettel te lijue bleuen, dan eeneghe, die welcke vloden ende hem in grachten ofte in haghen berchden. Ende die fransoysen reden te Steenuoorde, ende wat si in haren wech vonden, dat sloughen si al doot, ende staken tvier in die huysen, ende quamen ghereden tot voor Cassele, maer die van Ghendt ende vanden vryen, die noch te Cassele ghebleuen waren, omme te wederstane Ian den Dolphijn, die quamen huyt Cassele ende schoffierden seere die menichte vanden fransoysen die daer waren, ende volchdense vp die hiele tot steenuoorde toe. Die peerden vanden walen waren moede ende mat, want si bin langhe niet ghepeystert en hadden, ende en mochten niet ghelopen omme dat dalen vanden weghe van Cassele tot Steenuoorde, so dat dye van Ghendt ende vanden vryen stijuer ghinghen te voet, dan dander consten gherijden, ende sloughen hem lieden so inden steert, so dat daer noch vele vanden voorseyde fransoysen versleghen waren. Ende dye vlaminghen seyden totten walen dattet

{==lxi.r==} {>>pagina-aanduiding<<}

hem lieden grote schande was aldus te bestoken die vlamingen, die vrienden waren vander croone, ende te latene met paeyse die Ingelschen, die al noch voor Calis laghen, ende hadden verdoruen vele landts dat der croone toe behoorde. Als die fransoysen aldus gheschoffiert waren, ende Ian die dolphijn sach dat hi niet ghedaen en hadde, dan datter sine edele ende alle die macht van sinen volcke ghebleuen was, hy track weder omme naer Parijs. Die coninc Phelips van vranckerijcke siende dat Ian sijn sone den Dolphijn niet ghedaen en hadde, ende dat die Inghelschen eenpaerlic voor Calis bleuen liggende metten coninc Edewaert. Hi vergaderde een groot heercracht, ende quam weder nederwaert, omme dye stede van Calis ontset te doene. Dit vernam die coninc van Inghelant dat die fransoysen quamen Tatrecht, ende ontboot die van Ghendt, ende die vlaminghen, die met groter menichte quamen te Calis, omme te sercoursene den Coninck Edewaert yeghens den Coninc phelips van Vranckerijcke. Binnen deser tijt so qaumer twee cardenalen, ghesonden vanden Paeus omme te tracteirne van paeyse, tusschen dese twee coningen, ofte ommer om een bestant te makene tusschen hem beeden. Die coninc Edewaert seyde, hi wilde eerst Calis hebben, eer hi die cardenalen wilde horen spreken, want hi wiste wel dat die van Calis ghebrec hadden van vytaelien, ende si moesten eten van noode, muysen, ratten, ende catten, ende honden. Dit vernemende die Coninc van Vranckerijcke dat die coninc edewaert niet en achtede die cardenalen, ende dat hijse niet en wilde horen spreken, ende dat dye vlaminghen ghecommen waren met grooter menichte, in hulpen vanden coninc edewaert Die coninc phelips van vranckerijcke quam tot Arcke, vp eene mijle naer Calis. Ende ouersiende die grote menichte vanden Inghelschen ende vanden vlaminghen, hi keerde weder met alle sijnen volcke te Parijs waert. Die van Calis worden gheware dat die coninc phelips weder omme ghetrocken was, sonder hemlieden te sercoursene, si gauen hem ouer in handen van die van Ghendt ende den vlaminghen ende ooc ter ghenaden van den coninck Edewaert, die welcke ghenadicheit verander in tyrantschap, want al die in Calis hadden gheweest, die moesten haer huysen ende goet verliesen, ende waren naect ende bloot buyter steden gheiaecht, warent gheestelicke oft weerlicke, caermers ende andere. Ende die coninc Edewaert stelde daer inne Inghelschen ende vlaminghen, ende die selue stede worde vp ghegeuen den vierden dach in Ougst.

¶ Anno domini.xiijc.ende.xlvij.int eynde vander seluer maent van Ougst, die cardenalen quamen byden coninc Edewaert, tracterende om een bestant, ofte om paeys te makene. Ende een maent lanc daer mede besich sijnde, met groter pijnen soe wordet vp den.xxviij.dach in Pietmaent bestant ghemaeckt tusschen dye twee voornoemde coninghen tot sint Ians dage midsomers, ende.xiiij.daghen daer naer. Ende onder dit bestant waren mede besloten dye vlaminghen. Ende die graue Lodewijc en soude in vlaendren niet commen, ende elc vanden.ij.coninghen souden voor onser vrauwen dach te lichtmisse, seynden te Auengioen totten paeus, hare procuruers, om te betooghene haerlieder causen, waer omme dat si orloechden. Dit bestant huyt gheroupen sijnde, ende beseghelt, dye coninc Edewaert vp sinte denijs dach seylde naer Ingelant. Ende als hy in die zee was, so reesser een tempeest vp van winde, ende van groten storme, so datter vele van sinen schepen verdoruen, ende vele lieden verdroncken, ende met groter pijnen wast dat hi tlijf behilt Ende al den tijt dat tvoorseyde bestant gheduerde, soe bleef die.G.Lodewijc huyt den lande van Vlaendren. Ende binnen dese iare soe vinghen die Inghelschen den coninc Dauid van schotlant, ende hi was te Londen inde gheuanghenisse gheleyt, met sommeghe van sijnen edelen, maer dandere die mede waren, dye waren alle doot ghesleghen.

¶ Item binnen deser tijt so wordet eene grote sterfste, ende quam van Indea neder vanden Oosten, tot Iherusalem, ende alsoe voort vp den zeecant tot Spaengnien, Naerboene, Prouencen, bougoengien. Ende dese sterfte begonste Anno domini.xiijcende.xlviij.ende gheduerde bet dan drie iaren lanck, ende was soe groot dat die tweedeel vanden volcke starf ouer al eert rijcke.

¶ Inden seluen iare ons heren van xiijc.ende.xlviij.twee weken naer sint Ians

{==lxi.v==} {>>pagina-aanduiding<<}

dach midsomers. Nyement vanden twee coningen en vouchde hem te vechtene, maer omme dat si hem bet beraden souden, namen noch.vi.weken voort, beginende sinte Matheus daghe, ende alder heleghen auont huyte gaende. Die coninc Phelips van Vranckerijcke sandt eerlicke boden te Beunen. Ende die coninc van Inghelant sandt eerlicke ende notable boden te Calis, ende dit was in tbeghinsle vander maent van Octobre, ende so worde het tractaet verlanct tot.s.Maertens dach inden voorwintere. Ende binnen deser tijt, soe worter een bestant ghemaeckt tot sinte Ians baptisten daghe midsomers. Int iaer.xiijc.ende vichtich, ende het was so huyt gheroupen al Vranckerijcke, ende al Inghelant duere. Binnen den eersten bestande vanden iare.xiijc.ende.xlviij.die fugytiuen ende die ballinghen van Vlaendren roofden tlant ontrent cassele ende berghambocht. Dit verhoorende dye van Brugghe, si vercoursden die van Cassele ende van Berghen, ende sloughen dye ballinghen doot, of sy veriaechdense.

¶ Item binnen der seluer tijt, die van ghendt deden vele ouerdaets te Aelst ende te Denremonde, tvolck vertasserende ende roouende, ende die vrauwen nemende, ende die rijcke dochteren ontschakende, ende daeromme sonden die van Aelst te Bruessele aenden graue Lodewijc omme sercours ende bystant, want die van Ghendt quamen aelst belegghen omme dat si hem lieden beclaechden vander ouerdaet van die van Ghendt. Die graue Lodewijc van Vlaendren sandt vele volcx huyt Brabant omme die van Aelst te sercoursene. ende doe vloden die van Ghendt van daer, ende die van Brugge, ende dye vanden vryen quamen te Denremonde, biddende den Graue Lodewijc dat hi wilde commen in sijn landt van Vlaendren.


¶ Hoe die Graue Lodewijck huyt Brabant quam in Vlaendren, ende al omme wel ende eerlijck ontfanghen was.

    
{== afbeelding 
        	
    ==} {>>afbeelding<<}
    


{==lxij.r==} {>>pagina-aanduiding<<}

ENde hi quam van Bruessele in Vladren, ende reedt van stede te steden, ende was al omme wel ende eerlick ontfanghen, sonder te Ghendt ende typre, ende vernieuwede die wetten balyuus, ende schepenen, ende dye ballinghen, ende dye hem huyten lande ghehouden hadden, waren gheiusticiert, ende die ghene die hem rebel waren, dede hi te nieten, ende dat waren sonderlinghe knapen ende knechten vander weuerye van Ghendt ende van Ypre. Ende die graue Lodewijck hilt hem al te Brugghe, oft int casteel van Male, daer hi gheboren was, ende hi gaf die van Ghendt ende van Ipre respijt om hem lieden te beradene, of si wilden yeghens hem orloghen, of hem lieden voughen haren prinche onderdanich te sine, ghelijc als goede ondersaten behoorden. Ende midts dat men tracteirde tusschen den twee coninghen omme paeys te makene, of bestant, soe quam die Hertoghe van Lancaestre te Duunkercke, ende die van Ghendt baden hem, dat hem ghelieuen wilde voor hem lieden ten besten te sprekene, ende dyer ghelijcke ouer die van Ipre dat si mochten commen ten paeyse vanden graue Lodewijc. Die graue Lodewijck quam te Duynkercke, vp sinte Kathelijnen dach, ende daer was dye paeys ghemaect. Ende van groter blijschepen was daer gheroupen, Vlaendre de leeu. Ende die graue lodewijck quam corts daer naer in Ghendt, ende was daer eerlicken ontfanghen, in tbeghinsel van den aduent. 

¶ Item sdijcendaechs den.xiij.dach daer naer, bet dan.vijc.weuers, quamen te Ghendt vp dye vrydach marct, ende haerlieder capiteyn was Ian vanden velde, ende sy riepen, so wye dat tghemeente liefhebben, ende metten commune blijuen willen, die volgen ons. Die vulders, vleesschauwers, ende vischcoopers, ende dye wet, quamen ooc ter marct, wel voorsien. Ende die weuers begonsten te slane vp die vulders. Terstont die wet, ende dye vulders, vleeschauwers, ende meer andere ambachten, spienen te gadere, ende sloughen alle dye weuers doot, waer datmense vandt. Men ghincse soucken in haerlieder huysen, ende in kercken, in godshuysen, waer si waren, si en waren nyeuwers vry, men slouchse alle doot. Ende corts daer naer, alle dye ballinghen, ende quade respeelen dye in Ghendt of in ypre waren, of gheweest hadden, waren allegadere onthooft of doot ghesleghen, of sy vloden huyten lande.

¶ Item int iaer ons heren.xiijc.ende.xlix.doe so reesser vp, int beghintsel van Wedemaent eene secte van volcke, gheheeten cruycebroeders, ende droughen een cruyce voren, ende een achtere, ende dese secte van volcke quam huyt Almaengien, ende huyt Brabant. Dese broeders ontcleeden hem vp die straten al naect, ende ghesselden hem lieden seluen vp hare schouderen, met gheesselen totten blode toe Ende hem lieden volchden putiers, lodders, ende vraukins vanden wilden leuene, maer si hilden vele pointen van ongheloouicheden, si en knielden niet voor dat heylich sacrament als dye priester dat vp hief inder messen, noch si en staken haren capproen niet of, noch ter Ewangelie en daden si gheene reuerencie, ende si hilden, so wat mensche die.xxx.dagen dese penitencie dade, dat hi verdiende perdoen a pena culpa. Ende daer omme volchden hem lieden vele quade respeelen naer. Maer eyndelicke die paeus dede dese crucebroeders te nieten, ende worden alle ghedestrueirt, ende alle dat hem lieden volchde, ende aencleefde.

¶ Sommege meesters van Astronomyen, die voorseydent, int iaer van.xiijc.ende.xlv.dat binnen.vi.iaren souden gheschien vele orloghen, vele wijghen, ende vele beroerten tusschen dye princhen, ende den ghemeente, ende vele bloetsturtinghen, ende souden vprijsen sommeghe secten van volcke. Doe begonsten ooc sommeghe broeders, ende susterkins van sommege oerdenen, ende dye broederkins vander celle, ende oock die crucebroeders.

¶ Int iaer van xiijc.ende.L.doe was den groten aflaet te Roome, ende grote menichte van volcke trac daer om te hebbene aflaet a pena et culpa, want het was wel seere van nooden, want menich mensche was verwaten ende in spaeus ban, omme die orloghen, omme die wijghen, omme die mueteryen, ende omme die heresye vanden crucebroeders, ende vanden lollaerts, ende van alle die hem lieden volchden, ende diese voeden, ende sustineirden, ende met hem lieden conuerseirden. 

¶ Item int selue iaer vp sinte berthelmeeus auent inden Oost, soe starf die coninck van Vranckerijcke Phelips van Valoys. Ende ontrent die seluen tijt, die coninck van In-

{==lxij.v==} {>>pagina-aanduiding<<}

ghelant vocht vp die zee, ontrent douuere yeghens die spaensche ende Vlaemsche vlote. Ende ouer beeden siden bleuender vele doot ende ghequetst, ende die spaengiaerden ende die vlaminghen behilden emmere haer goet, ende die Inghelschen hadden die meeste schoffiericheyt, schande ende schade.

¶ Int selue iaer vp den.xvi.dach in pietmaent, so wort Ian den Dolphijn te Ryemen gheconsacreirt coninck van vranckerijcke. Ende daer toe was gheroupen die graue Lodewijck van Male, die welcke hem excuseirde, omme datmen hem met onrechte onthilt Bethunen, Rijssele, Duway, Orchyes, met haren Casselryen, maer hy track noch ter feeste, naer dat die coninc was ghecroont, te Parijs. Ende daer hadde hi ten prijs ende die eere bouen vele andere edele die daer staken, ende ioosteerden, ende ooc grooten ghiften, midts der vromicheyt ende faeyten van wapenen die hi daer dede, bouen allen anderen, dye daer waren.

¶ Int naeruolgende iaer alsmen screef.xiijc.ende.li.so ghinc hi weder te Parijs, omme te doene den coninc manschip vanden heerschepyen, die hy van hem hilt, ende die notabele vanden drie steden van Vlaendren die waren met hem. Ende die coninc wilde dat die graue Lodewijck, metsgaders den schepenen ende wethouders vanden drie steden van Vlaendren met hem souden blijuen etende, ende het was als doe inden couden wintere.


¶ Hoe die graue Lodewijc metsgaders die schepenen ende wethouders vanden drye steden van Vlaendren metten coninck van Vranckerijcke aten, also hi van hem begheert hadde.

    
{== afbeelding 
        	
    ==} {>>afbeelding<<}
    


{==lxiij.r==} {>>pagina-aanduiding<<}

ENde daer dye schepenen saten, daer en waren gheene cussens voor hemlieden gheleyt, daer bi leyden si of hare mantels, ende leyden die onder hemlieden, ende saten daer vppe Die van Brugghe hadden seer costelijcke mantels met bordueringhe, ende ooc met costelicke voeringhen. Ende als dye maeltijt in des Conincx pallaeys vulcommen was, ende si vpstaen souden, heer Symoen van eertrijcke, dye doe Burchmeester van Brugge was, beual al sine medeghesellen dat elck sinen mantele soude laten ligghen daer vp dat si gheseten hadden. In dat scheeden vanden coninc, ende oerlof ghenomen hebbende, ende wech gaende, ende men riep luyde, messeigneurs de Bruges vous auez laissiez vous manteaulx fourez. Ende heer Symoen van eerdtrijcke, Burchmeester van Brugghe antwoorde, seggende aldus. Nous de flandres nous ne sommes point acoustumez ou nous disnons de emporter auecquez nous les coussins. Ende die graue Lodewijc soude trecken te Vlaendren waert, maer die coninc seyde, hi wilde metten graue commen eten, eer hi vertrocke. Ende die coninck dede beuelen en verbieden al Parijs duere, dat men den graue Lodewijc, noch nyemende van sinen volcke eenich hout en soude vercoopen. Die graue Lodewijc dit vernemende beual datmen alle die dueren ende die veynsteren vanden huyse of doen soude, ende datmen daer mede die spijse soude bereeden, ende hi dede coopen ende ontleeenen vele pladen, ende marberijnen nappen. Ende als die coninc soude commen ter maeltijt, omme te gaen sittene, daer ne was gheen vier ghemaeckt in die sale. Doe so sprac die coninck, o mon beau cousin de flandres, hoe commet dat ghy gheene turuen mede en brocht huyt Vlaendren om hu te Parijs te waermene, ende vier daer of te makene in desen couden wintere. Dye graue Lodewijc antwoorde den Coninck, ende seyde. Och edel coninck men sal hu terstont een beter ende een costelicker vier maken, dan men in v pallaeys ghewuenlic es te makene. Ende die Graue Lodewijc beual datmen die marberijnen, die pladen, ende nappen niet sparen en soude, maer datmen den coninck een vier daer afmaken soude Anno.xiijc.ende.Li.so was eenen grooten wijch te schepe vp dye zee byder mase, ten swarten wale, tusschen Willem Lodewijcx van Beyeren sone, nyeu graue van Hollant, ende tusschen der Keyserinne sijnder moeder, wedewe van Lodewijc van Beyeren, die welcke wilde selue besitten dat graefschip van Hollant, na der doot van haren man den Keysere Lodewijc. Sy nam mede te harer helpe, die van zeelant, sonder middelburch ende Walcheren, ende si dede commen huyt Inghelant vele artchiers, ende nam mede met haer sommeghe ballinghen, die heer van Pollaene, die heere vanden Lecke, ende mer Willem van Duueuoorde. Si dede vele schaden int lant van Walcheren si dedet al berouen, ende tvolc doot slaen, ende alle dye dorpen verbranden ende in gloede stellen, ende commende naer Holland met eene groote vlote van schepen, daer die here van Engien amyrael of was. Die graue Willem huer sone, metsgaders die van Hollandt, quamen huer te ghemoete, ende hueren voorseyde gheselschepe, ten swarten wale, ende daer so wort sy ende al huer gheselschap gheschoffiert, die Ingelschen, ende die heeren, ende alle die zeelanders die met haer daer waren, worden daer alle versleghen, ende Willem haer sone behilt tgraefschip van Hollandt, ende van zeelant, ende die heerschappye vanden Vryesen. 

¶ Int selue iaer wast eenen horribel somere van hitten, dat al tcoorne bedarf, ende een hoedt corens galt ses gouden schilden, ende in Vranckerijcke.ix.gouden royalen. 

¶ Item int selue iaer was te Cortijcke, inden aduent een ondersouck ghedaen van grooten clachten ende foortsen die daer ghebuerden, ende die here van halewijn, die heere van spyere omme haer lieder ouerdaet waren daer onthooft.

¶ Anno domini.xiijc.ende.lij.dye Graue Lodewijc dede sinen vadere Lodewijc van Nyueers, die inden wijch te Kerssy versleghen was, ende begrauen int cloostere van sinte Rijchiers in Pontieu, hi dedene ontgrauen, ende voeren te Brugge, daer hi met groter solemniteyt begrauen was te sinte Donaes, inden choor voor den hooghen outaer. 

¶ Anno domini.xiijc.ende.liij.vp.s.Gregorius dach, inden Maerte wast een horri-

{==lxiij.v==} {>>pagina-aanduiding<<}

bel wint, die vele schaden dede ter zee ende ooc te lande. Binnen deser tijt, die graue Lodewijc was een blijde ende ghenouchlic heere, ende hy hadde groote ghenouchte in musychienen ende ghesellen van ghenouchten. Ende het gheuiel dat een ionghe dochtere byden graue sliep ende wort beurucht van twee knapelicke kinderen. Ende als si gheligghen soude, die graue was in Vranckerijcke, ende daer omme wast gheseyt der graefnede Margriete, dat si helpen soude die kinderen tot haren kerstendomme, in die stede van den graue Lodewijc haren man. Die graefnede beual datmen tvraukin te Male bringhen soude, omme daer te gheligghene, ende daer niet langhe gheweest hebbende, ghelach van twee knapelicke kinderen, welcke niet lange en leifden. Maer die graefnede Margriete, als dat vraukin daer ghecommen was, eer si noch ghelach, dede haer den nuese of snijden, ende binnen twee daghen daer naer ghelach si als voorseyde es Ende binnen.vi.daghen daer naer dat tvoorseyde vraukin die nuese of gesneden was, so starf si ook, ende men seyde dat sijer ghenouch toe geholpen was Dit ghedaen sijnde, als die graue in Vlaendren commen was, ende verstont ghenouch dat dye Graefnede Margriete, hadde tvoorseyde vraukin doen dooden, bi rade vanden Hertoghe Ian van Brabant hueren vadere, ende by sinen consente dedese die graue metsen in eenen muer, daer sy bleef, tot dat sy starf.

¶ Anno.xiijc.ende.lv.midts dat die graue Lodewijc hadde ghehadt in huwelicke, bi den acht jaren die schone Margriete tshertoghen Ians van Brabants dochtere. Die voorseyde Hertoghe Ian van Brabant en wilde den graue Lodewijc niet gheuen tghene, dat hi hem met sijnder dochter Margriete belooft hadde. Ende aldus lange ghetardeirt hebbende vanden vuldoene vander belofte, die graue Lodewijc wort gram, ende ontseyde den Hertoghe Ian van Brabant.


        
        
    
¶ Hoe dye Graue Lodewijck van Vlaendren voer in Brabant, bi Bruesele, ende daer veel van tshertoghen van brabant volcke verslouch.

    
{== afbeelding 
        	
    ==} {>>afbeelding<<}
    


{==lxiiij.r==} {>>pagina-aanduiding<<}

ENde voer met eenen grooten heercrachte in Brabant. Ende bi Bruesele was eenen groten wijch gheuochten, daer die hertoghe Ian van Brabant ghescoffiert was, ende vele Brabanders versleghen, in die octaue van sinte Laureins. Ende daer naer ghinc die graue Lodewijck noch diepere in Brabant, ende ghecreech noch eenen strijt te sandtvliet, daer ooc vele brabanders versleghen waren, ende int vlyen verdronckerder ooc vele Ende dat incarnatioen, dat dye vlaminghen hadden die victorie in Brabant, ende die brabanders verwonnen, staet in dyt woordt beteekent (Clijccum) Anno domini.xiijc.ende lvij.doe quam die prinche van Waels, des conincx Edewaerts sone van Inghelandt, met eenen groten heercrachte van Inghelschen int lant van Poitau bi poitiers. Ende Ian die coninc van Vranckerijcke quam yeghen Edewaert met eender menichte van edelen rudders ende schiltknapen, ende versaemden ontrent.ij.mijlen buyten poitiers, au champ alexandre. Ende daer was eenen groten wijch gheuochten, daer vele edele van vranckerijcke doot bleuen, ende Ian die coninc van Vranckerijcke gheuanghen, ende phelips sijn ioncxste sone, die welcke waren den prinche van Waels gheuoert in Ingelant totten coninc edewaert sinen vadere. Desen wijch ghesciede in die maent van Octobre.

¶ Int selue iaer vp den kersnacht, gheschiede in Vlaendren groot iammere vanden watere, ende sonderlinge in dye vier ambachten, so datter vele menschen ende beesten verdroncken, ende kinderen in die wiege liggende, ende vele huysen dreuen wech.

¶ Int iaer.xiijc.ende.lviij.vp den versworen maendach naer paesschen, die lootghieters souden dye voyen van sinte Saluators kercke sauderen, ende vermaken, ende sy ghingen ter taueerne waert, ende van daer in die stoue. Daer bleuen.ij.pannen met gloeyende colen in die voye vander kercke, ende het woey seere, ende die colen woeyen achter en voren lancx der voye vander kercke, so dat die kercke ontstac, ende verbarnde dye kercke, ende den schonen choor. Ende dat incarnatioen van desen staet hier inne bewesen. 

¶ Lux luxit in signis tunc turris cum ruit ignis.

¶ In dat selue iaer rees dat ghemeente in vranckerijcke yeghen die heren, ende daer worden vele heren doot ghesleghen in Wedemaent, ende men hiet die vpstelders van dien, de iacquets.

¶ Anno domini.xiijc.ende.lx.wast eene groote sterfte vander haestegher doot, dye lieden waren smorghens fray, snoens siec, ende des auents doot.

¶ In dyt selue iaer waren te Brugge vele edele mannen huyt Vranckerijcke, als die hertoge van angiau, van bretaengnien, van bourbon, ende noch vele andere, die prinche van Waels sconincx sone van Ingelant, ende die.ij.cardenalen. Ende daer was die paeys ghemaect tusschen dye.ij.coninghen, ontrent half Meye. Ende die coninc van vranckerijcke wordt ghedeliuereirt, int iaer als voren huyt Ingelant, maer den paeys en gheduerde niet lange.

¶ Anno domini.xiijc.ende.lxi.was eenen vreeselicken brant in aelst, dat die spaercken tot bi Ghendt vloghen metten winde. Ende dit ghesciede vp den.ix.dach in maerte, ende die asschenen vloghen tot in dye stede van Ghendt.

¶ Anno domini.xiijc.ende.lxij.so verbarnde te Ghendt den gans driesch, byder byloke tot by sinte Pieters dorp. Dit vier begonste des anderen daechs in Meye. 

¶ Ende int selue iaer binnen der seluer maent was eenen vreeselicken brant binnen Brugghe, so dat in Groeninghen nauwe een huys en bleef staende, ende van daer tot sinte Kathelijnen poorte, ende het vier vlooch tot byder Ghendt poorte, ende desen brandt gheduerde byden vier daghen lanck.

¶ Ende in Oostmaent was in ypre eene groote verkeeringhe, 
daer omme dat vele lieden te voet ende te peerde ghinghen tot Oudenaerde, ende ontrent den.xiij.dach van der seluer maent, wast sulc eenen wint, dat vele torren, huysen, ende muelenen omme woeyen, ende boomen sonder ghetal, ende corts daer naer wasser eenen groten brant in die stede vander sluys.

¶ Item int iaer xiijc.ende.lxiij.in Hoeymaent, so quam die Coninc van cypers in vlaendren, omme secours, want die sarasijnen hadden al sijn lant gedestrueirt.

¶ Item int iaer.xiijc.ende.lxiiij.rees een orloghe tusschen den graue van Vlaendren, ende den hertoge Aelbrecht, om dat die hertoge Aelbrecht dede te kennoot doot slaen des grauen Lodewijcx neue, die here van Eynghen.


¶ Hoe die hertoge van Bourgoengien nam te wijue tsgraven Lodewijcx van male dochter


{==lxiiij.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    


ITem int selue iaer in die Oostmaent nam te wijue Phelips hertoghe van Bourgoengien, graue van Artoys, pallatijn des grauen Lodewijcx van Malen dochtere, ende si trauden Toudenaerde in sinte Wouburghen kercke. Ende ontrent der tijt datmen dese brulocht hilt, so wort in Ipre eene grote wapeninghe, ende si schoten haren baliu ter veynsteren huyt, die men hiet die pryzenare, ende sloughen ooc doot heer Ioris belle, waer omme die graue Lodewijs sandt sinen bastaerden broedere here Rufulaert met vele volcx van wapenen, te peerde ende te voet, ende quamen te Poperinghe, ende te vlamerdinghe, omme Ipre te berijdene, waer omme dat tcommuyn in groter vreesen was, ende ghinghen in dye wapene, ende Maes zeemale dekene vander weuerye metten weuers, ende met die ghene die van sijnder soorte waren, trocken huyter stede van Ipre. Ende het was den heren die buyten waren te wetene ghedaen, dat sy buyten waren die den heren contrarie waren, ende si reden achter te peerde, ende achterhaeldense ende sloughense doot. Ende Maes zeemale was gheuanghen ende sijn broeders, ende worden onthooft, ende vp wielen ghestelt, ende binnen Ipre was grote Iusticie ghedaen, want daer wasser vele onthooft ende ghedoot, heymelic ende openbaer, bet dan.xvc. Ende al dat weuen of vullen conste, die worden verdreuen ende ghebannen huyter stede van Ipre. 

¶ In dit iaer was te Veurne eenen vreeselicken brant, die welcke wel half dye stede verbrande, ende het quam bi mer Ians van Rijssele knape, die sijn peerden bi nachte teten gaf, ende liet een

{==lxv.r==} {>>pagina-aanduiding<<}

keersse staen barnen int peertstal, ende sy viel int hoy. Desen brandt ghebuerde vp sinte nycolaeus nacht.

¶ Int iaer.xiijc.ende.lxv.te half Sporcle was eenen groten brandt te ghendt, bi sinte Baefs clooster.

¶ Int iaer xiijc.ende.lxvi.vp den.xxvi.dach in April, doe verbarnde te Ghendt aldat dorp van sinte Baefs.

¶ Int. iaer.xiijc.ende.lxvij.corts naer s.Bauen dach, doe quam dye paeus Vrbaen te Roome, ende dede te Roome messe, in Sinte Pieters abijt. Ende binnen menich iaer te voren en hadde te Roome gheenen Paeus geweest

¶ In tselue iaer wast grote sterfte in Holland, in Brabant, ende in Vlaendren.

¶ Int iaer.xiijc.ende.lxviij.was in Vlaendren alte grote iammer vander pestilencie. Int iaer.M.CCC.ende.lxix.Phelips Hertoghe van Bourgoengien sconincx Ian van Vranckerijcke ioncxste sone die nam te wijue die wedewe margriete, sgrauen Lodewijcx van vlaendren dochtere, die daer te voren hadde te manne ghehadt phelips hertoghe van Bourgoengien graue van artois vp den xviij.dach in Wedemaent.

¶ Item te Bruchele in dit selue iaer vp den Sacraments dach, die Ioden ghecreghen eene gheconsacreirde hostie, die in eene kercke huyter seborye ghestolen was, ende die Ioden spuweden daer vppe, ende duerstakent met messen, ter cleenicheyt van onsen here, ende bi myraculen so quammer vele bloets huyt desen heleghen sacramente, ende dit sacrament was met groter weerdicheyt ter kercke ghedreghen, ende den volcke die bloedighe steken ghetoocht.

¶ Int iaer.xiijc.ende.lxx.dye paeus Vrbaen die.v.die quam van Roome Tauengnoen, ende corts daer naer voer hi te Marcelien in sijn cloostre te.s.Victoors, daer hi monic ende abt gheweest hadde, ende daer so starft hi, ende wordt daer begrauen. Ende alle die siecke menschen die met deuocien quamen te sinen graue, die ghenasen van alle siecten. Ende die cardenalen die doe Tauengnoen waren, die coren eenen anderen paeus, ende dat was Gregorius die.xvi. 

¶ Item vp den.xxij.dach van Meye anno.xiijc.ende.lxx.vrauwe margriete Hertoghinne van Bourgoengien des grauen Lodewijcx dochtere, ghelach te digioen in Borgoengien van haren eersten sone, Ian van Dygioen, die naer die doot van sinen vader phelips, was hertoghe van Borgoengien, ende graue van Vlaendren, ende van artois.

¶ Item anno domini.xiijc.ende.lxxi.vp den eersten dach van Ougst, die cooplieden van Vlaendren met wijne gheladen ter baye, ende meenden daer te coopene sout, om te ladene in hare schepen, waren daer vanden Inghelschen versleghen, ende vele gheuanghen, ende in Inghelant gheuoert. 

¶ In dye selue maent wasser svrydaechs naer sinte Berthelmeeus dach eenen groten wijch tusschen der mase ende den Rijn. Wenselijn die hertoghe van Brabant quam met alle die edele van Brabant te Nymmeghen in Ghelrelant yeghens den hertoghe van Gheldre. Daer was wonderlicke seer gheuochten, ende alle die principale edele van Brabant bleuen meest versleghen in dien wijch, ende die hertoge Wenselijn was daer gheuanghen, ende binnen Nymmeghen gheleet. Ende in teekene dat die gheldersche victorie hadden yeghen die brabanders, so staken si alle die bannieren ende standaerden van den brabantschen heren die daer versleghen waren, hooghe in onser vrauwen kercke te Nymmeghen.

       
        
        
        
    
    [Int iaer.xiijc.ende.lxxiiij]
 
¶ Int iaer.xiijc.ende.lxxiiij.soe quamen vanden Rijne ende huyt Brabant in vlaendren dye danssers met groter menichte al danssende ende springhende, sommeghe van hondert teenen troppe, sommeghe van vijftich, som van.lx.som meer, som min, singende ende roupende oft verwoede lieden gheweest hadden.

    ¶ Item int iaer.xiijc.ende.lxxv.vp den vierden dach van Meye was in Mechelen eenen groten schadelicken brant.

¶ Ende int iaer xiijc.ende.lxxvi.so dede die graue Lodewijc te Brugghe inden burch breken dat houde schepen huys, ende die graue Lodewijc leyde den eersten steen.

¶ Ende int selue iaer van.xiijc.ende.lxxvi.doe quamen huyt Vranckerijcke te Brugge die hertoge van Angiau, die hertoghe van Bretaengien, ende huyt Ingelant die prinche van Waels, ende die hertoghe van Lancaestere, omme te tracteirene van paeyse tusschen die twee coninghen, of ten alder minsten om een bestant, ende die hertoghinne van Lancaestere quam mede, ende was beurucht, ende claechde sieck, ende huer was gheraden om huere ghesonde dat sy

{==lxv.v==} {>>pagina-aanduiding<<}

soude reysen vander eender stede ter andere. Ende sy trac te sinte Adriaens waert, te Gheertsberghe, ende haer pelgrimaedgie ghedaen hebbende, so track si te Ghendt, ende daer wort si soe sick, dat si daer moeste blijuen ligghende, ende ghelach daer van eenen ionghen sone, die daer naer Hertoghe van Lancaestre was, ende men hiet hem Ian de Ghandt.

¶ Int selue iaer dye zee dede vele quaets int oostvrye, ende in viere ambachten

¶ Item int iaer.xiijc.ende.lxxvij.des maendaechs naer sint Maertins dach, so brac in tgat van Bieruliet, ende daer verdroncken wel.xvij.prochien. Bouchoute, die pyete, die Guiliemijnen, nieueue, Roeselare, die ghewilleghe, ysendijcke, die ellemare, sint Ians in dye woestijne, Ooymanskercke, sinte Kathelijnen ten hamere, schoonendijcke, gaternesse, sinter Nyclaeus, bieruliet, ende andere prochien.

¶ Item vp onser vrauwendach in Maerte, was te Ghendt eenen schadelicken brant, alte seere langhe gheduerende, ende begonste in tstaelhof, ende daer verbarnden bet dan.v.duysent huysen, ende vele cappellen, ende kercken, ende binnen eender maent daer naer, so begonste dat gheschil in die heleghe kercke, ende oock die orloghe van Vlaendren, omme dat ghedelf vander leye.

¶ Item dit gheschil in dye heleghe kercke was tusschen dye twee paeusen, die Paeus Vrbaen van Roome, ende den paeus Clement van Auengioen, welc gheschil in die helege kercke gheduerde bet dan.xxx.iaer. Ende tgheschil tusschen die van Ghendt ende die van Brugghe om tghedelf vander leye, gheduerde wel.vi.iaer.

Anno domini.xiijc.ende.lxxviij.corts naer paesschen, so starf die paeus Gregorius, die.xic.hi starft te Roome. Ende die cardenalen souden eenen anderen paeus kiesen, ende waren ghegaen int conclaue, maer die van Roome liepen in die wapene, ende si riepen dat si willen hebben eenen Romeyn teenen paeuse, ofte eenen ytaliaen. Die cardenalen en consten niet haestelic accoorderen, ende daer omme die Romeynen deden fourtse den cardenalen, ende si quetseden den cardenael van Poirtiers. Ende huyt dien, omme die vreese vanden Romeynen, soe riep een cardenael huyte. Och ghi edele Remeynen, weit dat Bartholomeus, die eerdtsbisschop van baier, es ons heleghe vader, ende men ghinc hem consacreren, ende wort gheheeten Vrbanus, dye vic. ende alle die cardenalen bleuen bi hem, tot sint Ians daghe midsomers. Ende dye cardenalen merckende dye wreethede, ende felheyt vanden paeus, dat hy versmade dye fransoysen, die spaengaerden, ende die van beneden den gheberchte waren. Daeromme den meesten deel vanden cardenalen, schieden ende vertrocken huyt Roome, ende trocken te Fondes, in Anagnia. Ende midts dat dye elexie niet vry en was, ende dye Romeynen foortse ghedaen hadden den kiesers vanden paeus, daer omme hilden si langhe raet, omme te makene eenen anderen paeus. Die paeus Vrbaen siende dat die cardenalen alle wech bleuen, ende eenen cardenael die bi hem bleuen was die seydehem. Siet heylich vadere, wy en houden hu niet ouer paeus, want ghi by foortsten ghecoren waert. Dye paeus Vrbaen beual datmen dyen cardenael soude vinden sine handen vp sinen rugghe, ende datmen hem so soude met eender coorde sine armen recken ouer eenen balcke. Ontrent sinte Michiels dach, die cardenalen, die te Fondes waren, coren agointelicken tot eenen paeuse Robrecht tsgrauen sone van Geneuen, cardenael vanden.xij.apostelen, die welcke eerst gheweest hadde bisscop van theerenburch, ende daer naer bisschop van Camerijcke, ende men gaf hem den name in sine consecracie Clemens die.vij.

¶ Item vp alder heleghen dach was hi gheconsacreirt, ende corts daer naer quam hi nederwaerts, ende hilt sine siedge, ende sinen pauselicken stoel in die stede van Auengioen. Ende hem dede obediencie, als Paeus dese naeruolghende landen, Vranckerijcke spaengien, nauarre, arragon, ende schotlant Ende onder den paeus Vrbaen stonden dese naeruolgende landen, Roome, cecilien, Hongheryen, Bemen, Andernac, Noorweghen, Zweden, Inghelant, Poortingale, yerlant, ende al den Rijn, duytschelant, Beyeren, oosterlinghen, Zwauen, Elsaten, Zassen, Brandenburch, Lunenburch, Dueringhen, Cracomy, Prusen, Polen, Westualen, Vrieslant, Zeelandt, Ardenne, Ghelderlandt, Brabant, ende Vlaendren.



        
        
        
    
    
{==lxvi.r==} {>>pagina-aanduiding<<}

¶ Hier beghint die oerloghe ende discoort tusschen die van ghendt ende die van Brugghe, twelc gheduerde wel vi.iaer lanck.

INt Iaer.xiijc.ende.lxxix.dat occusoen vander oerloghe, tusschen Brugge ende ghendt, was omme dat die graue Lodewijc vele te Brugghe was, ende te male, daer hi gheboren was, ende dat hi seer selden te ghendt was Ende omdat hi hem niet en liet regieren van edelen noch van wijsen mannen, maer nam te sinen rade ende maecte sine ghenouchte met ionghers die songhen ende speelden in musijcken, ende andere diueersche ghenouchten, die der sinlicheyt bequame waren. Ende ooc eestwel te bemoedene dat der menschen sonden ende ouerdaet, waren cause vanden verdriete ende oerloge diere vp rees. Want sinte Gregorius seyt. Nulla nocebit aduersitas si nulla dominetur iniquitas. Dats te verstane den menschen of den landen en sal gheene aduersiteyt ofte teghenspoet commen, vp datter gheene sonde of aerchede eerst en regneirt, maer in Vlaendren regneirden als doe vele ende grote sonden, iae in allen staten vanden lieden. Als van die edele heeren, ende van haren ouerspele willen wi swijghen. Alder eerst soe regeneirder ende domineirde die coninginne van allen sonden, als houeerdicheyt, inden ghewaden alder eerst, want dye pompuesheyt vanden volcke was sonder ghetal, ofte mate, alsoe wel te landewaerts, als in die steden, was tvolck so rijckelicken ghecleet, iae het ghemeene volc ghinc costelijcker dan Rudders of grote heren deden, in Vranckerijcke, ende in meer andere landen, want die slichte lieden droughen ondersneden coussen, ende die schoens huyt ghehauwen met langhen pollanen, riemen van seluere, wegende drie of.iiij.marcken, mantelen costelic gheuoedert met fijnen lakene totter hielen toe, caproenen ende rocx met bordueren gewrocht beneden, hoeden oft al princhen of edele lieden gheweest hadden. Dye vrauwen te lande waerts, hadden.iij.of.iiij.frocx, seer costelicke faelgien voren gheuoert met rooden sindale of met groende semyte. Ende als sy ter brulocht ghinghen, si droughen surcoten gheuoedert met langhen steerten. Inden somere vp feestelicke daghen, so droughen si frocx, diemen hiet quenen, voren ghecnopt met amauzen totter eerden, oft som met peerlen knopen, ende beneden gheuoert met costelicke voeringhen, ende scaerlakenen capproenen met gheamalgierde knopen van seluere, ende van amauzen Aldus was grote houeerdye ende huytwendicheyt inden ghewaden ende inden abijten. Ende inwendelic in blasphemien te gode waert, sweerende, ende versweerende den name gods, in ouerspele, in roof, diefte, dobbelen, tuysschen, moordaet, ende manslacht, want alsmen voor yement seyde, hier of daer es een versleghen of vermoort, nauw een seyder yement god hebbe die siele, neyement of lettel yement wasser beroert tot compassien, ende sonderlinghe so regneirden grote sonden in ghendt, ende in die casselrye van ghendt, want int iaer van.xiijc.ende.lxxix.vanden midwinter tot des anders iaers, te.s.Maertens messe, waren binnen Ghendt, so in bordeelen, in dobbelscholen, ende in taueernen versleghen ende doot ghesteken, bet dan.xiiijc.menschen. Ende die clergye wort so ouerdadich van abytuacien, van spraken, ende in haerlieder affeere, costelic, lecker, ende excessijf, in etene ende in drinckene, ghierich ende vul symoenyen, in vindinghe van ongheordonneirde practijcken, beuelende den volcke te gheuene bouen den biechtpenninc. Als messault, dwaleghelt, aultepaesghelt, pardoen ghelt, busse ghelt.

¶ Item in oncuysheden met concubijnen, ende in allen staten was grote ouerdadicheyt, ende ongeregeltheyt. Ende aldus was Vlaendren om der sonden wille in diueerschen plaetsen gheplaecht metten viere grotelic, als ghi hier voren wel hebt ghehoort, ende ooc met groter zeevloet Item oock met dieren tijde, ende met groter oerloghe.


¶ Hier rees die oerloghe omme tghedelf vander leye.

DIe grave Lodewijc metsgaders dat hi seer eerlic ende costelic was in tonderhouden van sinen state, hy dede ordonneren diueersche settinghen, maer het verdroot die van ghendt,

{==lxvi.v==} {>>pagina-aanduiding<<}

sy gauense twee of drye reysen. Maer int iaer.M.iijc.ende.lxxix.doen seyden si goet ront dat sijse niet meer betalen en wouden, maer die van Brugge gauent hem gheerne, als die voorseyde graue Lodewijc yet aen hem lieden begeerde, si gauent hem, ende si sercoursdene, huyt den welcken hi wordt die stede van Brugghe beminnende, belouende ooc die van Brugghe, in dien dat si yet begeerden aen hem, hi soudt hem lieden doen ende consenteren. Ende daer omme so begheerden si aen hem, ende versochten omme te doen makene een ghedelf, van Brugge tot deinsen, maer sine edele ende sinen raet, ende dye van Ghendt en wildent niet consenteren. Die graue Lodewijc quam naer den Sinxene te Ghendt, ende beriep daer een ioustement vp den cooruaert, het welcke costede seere veel goets, ende die meeste edele van alle den lande, ontrent Ghendt gheleghen, dye waren alle daer, ende vele edele huyt Brabant, Holland, ende Henegauwe. Ende die graue begheerde weder eene grote settinghe ende sekeren tacx, vp elc ghemet lants al Vlaendren duere. Ende een poorter van Ghendt gheheeten Goosin mulaert dye wederseydet, als tghebodt ghedaen was, ende seyde. In ghendt noch in al thgendtsche, men weinschede den prinche niet een mijte te gheuen, om sine wellustigheit ende ghenouchte mede te voedene, ende om den cost die hi doet int ioustementen, in danssene, ende in reyene met vrauwen, met pijpers met sangers, ende met alle manieren van ionghe ende wulpschen ionghen volcke, die welcke hi rijcke maecte, ende seere aen hem profiteirden. Hi claechde sinen noot die van brugghe, die welcke hem gauen een groote somme van penninghen, vp dat si deluen mochten, van Brugghe tot Deinsen, want si hadde al dat lant ende den gront ghecocht, tot Deinsen toe. Ende elc mochte wel deluen ende stichten vp sinen gront, ende die graue Lodewijc seyde dat si stoutelic deluen souden die vaert, so wijdt ende so diepe datter al tiaer duere die pleyten varen ende keeren mochten, ende ontboot alle baliuwen ende officiers, dat so wie die van Brugghe eenich belet dade int deluen vander seluer vaert, datmen die in vanghenesse legghen soude yegen den prinche. Doe deden die van Brugghe ghebieden dat alle die ghene die metter spade wercken consten, dat si ten ghedelue souden gaen, men soudtse wel betalen. Ende als si ghedoluen hadden tot sint Ioris in Distele, ende si in ghendtsche deluen souden, dye van Ghendt ordineirden.C.ende.xx.witte capproenen stercke vrome mannen, ende si maecten twee capiteynen, Aernout die clerc, ende Symoen colpaert, diese gheleeden souden ende verbieden dat deluen. Ende waert bi also datter yement dolue naer tverbodt, datmen hem sine spade, ende andere alaem nemen soude, ende daer naer in dien sijt niet en lieten, dat mense doot slaen soude. Dese voornoemde witte capproenen quamen daer, ende verboden den deluers dat si niet langer deluen en souden, ende si lieten twerc staen, ende seydent dye van Brugghe, twelck die prinche vernam, die welcke weder omme gheboodt dat si deluen souden, ende sandt daer sine officiers mede, omme die beletters vanden deluene te vanghene. Maer als si daer quamen, so vonden sy doot ghesleghen dat meeste deel vanden deluers. Dit vernam wouter van hauterijne, die hooch baliu van Ghendt was, ende hy beual een sheeren knape, wiemen hiet Pieter coene, so waer datmen vonde eeneghe witte capproenen binnen Ghendt, dat mense vanghen soude ende leeden in sgrauen steen, die welcke voorseyde pieter vinc een wit capproen, dye welcke so seere riep dat vele lieden quamen huut haren huysen ghelopen, om den witte capproen te helpen dat hi ontghinge, maer die voornoemde pieter de coene bi sijnder vromicheyt dede so vele dat hi den witten caproen leede in die vangheness Des anderen daechs snuchtens, die capiteynen van den witte capproenen gauent te kennene den deken vanden weuers, dye welcke beual den ambochten dat si net wercken en souden voor dat die witte capproenen huyter vanghenesse ghedaen souden sijn, ende Pieter die sheeren knape ghepuniert. Ende hier omme waren alle die van Ghendt beroert, ende liepen alle ghewapent tot coutre, ende riepen dat si wilden blijuen bi hare vryheit, ende so wie dat beweeren wilde, hi soudt becoopen. Ende daer quamen vele ambachten met vele bannieren. Wouter van hauterijne die hoochste Baliu, metsgaders dye

{==lxvij.r==} {>>pagina-aanduiding<<}

vander wet nam sgrauen banniere van vlaendren ende seyde, so wie den prinche helpen wilde ende met hem wesen, dat si hem volghen souden ende den standaert vanden prinche. Ende daer waren.iij.ambachten metsgaders den vleeschauwers dye des princhen banniere volchden, ende dit was vp den eersten maendach naer sint gillis dach. Ende die weuers metsgaders dat ghemeente sloughen doot den hooch baliu, ende al tghemeente bleef in die wapene staende. Ende dye weuers ende die witte capproenen te samen coren eenen capiteyn gheheeten Ian Lyoens, ende die ghinc met twee duysent mannen te Deinse, ende ooc in alle smalle steden, als Taelst, te Denremonde, te Nyneue, ende int wechgaen, si verbarnden tcasteel van wondreghem, ende alle die huysen die daer ontrent stonden, dat vier was soe groot datment sach ouer vijf mijlen. Ende dit was vp onser vrauwen dach in pietmaent als Ian Lyoens hadde een maent huyt gheweest van stede te stede binnen der casselrye van Ghendt, ende hadde tvolc ghedaen sweeren goet te blijuene met der stede van Ghendt. Ende commende ouer Eeclo daer sterf hy, dyes was in ghendt groten rauwe. Ende daer naer vp den xvi.dach in Octobre, omme dat die van Oudenaerde niet sweren en wilden met dye van Ghendt, daer omme beleyden die van ghendt die stede van Oudenaerde, ende bleuen daer ligghende tot vp sinte Barbelen auent in den aduent, ontrent.vij.weken tijts. Ende midts der groter coude diet begonste te sijne, so schieden si van daer ende trocken thuysewaert. Ende ooc die heren die in Oudenaerde waren met haren volcke, hadden meneghe sprincreyse ghedaen vp dye van ghendt voor Oudenaerde ligghende, so dat haer lieder ghetal van haren volcke seer ghemindert was.


        
        
        
        
    
¶ Hoe dye van Ghendt met subtijlicheden wonnen dye stede van Oudenaerde.

    [Sinte Pieters dach in Sporcle en den vierden dach in Meye]

    
{== afbeelding 
        	
    ==} {>>afbeelding<<}
    


{==lxvij.v==} {>>pagina-aanduiding<<}

    ITem daer naer vp Sinte Pieters dach in Sporcle, dye van Ghendt quamen ende gherochten subtijlicken in Oudenaerde byder onvoorsienicheyt vanden ghenen dye dat awet ter poorten hilden, ende si quamen ter marct ende wonnen die stede, ende sloughen vele edele van sprinchen volcke doot, die binnen Oudenaerde laghen. Dit was al binnen tselue iaer van.xiijc.ende.lxxix.dye van Ghendt trocken huyt Ghendt den vierden dach in Meye. Anno.xiijc.ende.lxxx.ende ghinghen te Tielt, te deinsen, te Aeltre, ende van daer weder te Aelst, ende te Denremonde, ende also keerden si weder te ghendt. Ende vp den.xiij.dach van Meye, so quamen die van ghendt in brugge, ende gherochten tot vp die vrydachs marckt. Daer was seer gheuochten, ende daer bleuen vele van dye van Ghendt versleghen, ende ooc sommeghe van Brugghe, ende daer warer ooc vele vanden ghentenaers ghevanghen. Ende die van Ghendt hadden die meeste schade. Ende die van Ghendt treckende buyten der bouuerye poorte om te gane naer Dixmude, als si quamen ontrent sinte Michiels, siende dat si vele vromer lieden ghemisten, omme die te wrekene, soe keerden si weder omme in Brugghe tot vp die vrydachs marct. Nv es te wetene dat als doe dye van Ghendt hadden voor haerlieder parruere vp dye mauwen Liebaerts claeuwen, ende die paruere van die van Brugghe waren lelyen, ende vp die vrydachs marct vergaderden meest alle die van Brugge. Daer was seer gheuochten, ende daer waren meest alle die van Ghendt versleghen, die wederomme in Brugghe ghekeert waren. Ende omme dat die van Brugghen die victorie hadden, men sanckere een liedeken in deser manieren.
Claeuwaert claeuwaert 
    Hoet hu vanden lelyaert☩ 
Gaet ghi niet thuysewaert 
Ghi laetter huwen tabbaert 
Al waerdy noch so seere ghebaert 
Sullen hu maken veruaert. 


    
        
        
        
        
    
    [Den eersten dach in Wedemaent, den achsten dach in Ougstmaent en den xxvi.dach in Ougst]

    ¶ Item daer naer vp den eersten dach in Wedemaent was Denremonde ghewonnen ende verbarnt. Vp den anderen dach in Wedemaent waren vele lieden van Brugghe ende vanden vryen ghevanghen, ende binnen Ghendt ghebrocht in sgrauen steen, ende waren som ghewisselt voor dye van ghendt, die te Brugghe daer te voren gheuanghen laghen. Voort die van Ghendt trocken huyte met tenten ende met pauwelioenen ter waelpoorte, ende meenden te commen naer Brugge. Dit verhorende die graue Lodewijc, hi versochte aen die van ghendt dat si met paeyse weder thuys keeren wilden. Ende daer was eenen paeys ghemaect, ende die graue Lodewijc quam binnen ghendt, ende men ghinc yeghens hem met processien, ende men ontfinckene met grooter weerdichede. Maer dien paeys en gheduerde niet langhe, maer spleet weder huyte, vp den achsten dach in Ougstmaent, omme dat die weuers tonder ghedaen waren, ouermits dat si den heeren van sprinchen weghe ghestelt, veronweerdt hadden, ende doot ghesleghen den hooch baliu van Ghendt. Hier omme die van Ghendt bereedden weder een groot heercracht van volcke, ende quamen te Dixmude, ende deden daer eenen grooten roof van beesten ende van andere goeden. Dit vernemende die van Brugge ende vanden vryen, quamen hemlieden bespringhen. Ende dit was vp den xxvi.dach in Ougst vp eenen maendach. Daer wort seere gheuochten, ende dye van ghendt worden daer meest al versleghen, ende die van Brugghe, metsgaders dye vanden vryen voornoemt namen al dien roof die die van ghendt te dixmude gherooft hadden, ende si brochtense te Brugge ter marct, men gaf eenen goeden wedre om.v.groten. Item een osse om.ij.schellingen. groten, ende een coe oft een veerse om.x.of xij.groten. Ende die capiteynen van Ghendt die desen roof hadden ghehaelt, waren voor desen strijt inden laetsten paeys rudders ghesleghen, omme dat sy vrome mannen van wapenen waren, als Boudin die vos, ende Mattheus van schathille, ende meer andere. 

    ¶ Item vp den anderen dach in Septembre doe ghinc die graue Lodewijc met die van brugghe ende vanden vryen, ende meestal vlaendren volchde hem lieden, ende beleyden die stede van Ghendt.x.weken lanc. Ende nochtans duer al dat Ghendt beleyt was, die van ghendt sonden huyt soe vele volcx van wapenen dat sy beleyden Aelst ende Denremonde.

{==lxviij.r==} {>>pagina-aanduiding<<}

     
        
        
        
        
        
        
    
    [In Octobre den.xxi.dach, in Nouembre den v.dach, de.xxviij.dach van Sporcle]

    
¶ Item in Octobre den.xxi.dach lachmen te swalmen, ende daer was een groot gheuecht ter langher brugghe, ende vp alder heleghen auent weder ter seluer brugge was seere gheuochten, daer vele brugghelinghen versleghen bleuen. 

¶ Item vp alder sielen dach ende sdaechs daer naer, soe waren dye van Ghendt voor Gheerdtsberghe, twelcke si ghecreghen.

¶ Item in Nouembre den v.dach soe bleuen vele vanden vryen, ende ooc van die van Brugghe versleghen voor euerghem, ende die van Ghendt vinghen die sommeghe met haren standaerden, ende die voerden si binnen Ghendt, ende staken se daer ter veynsteren huyte, ter cleenichede van die van Brugghe, ende vanden vryen Ende vp sinte Maertins auent daer naer so wort den paeys ghemaect, ende die graue Lodewijck, ende alle die met hem voor Ghendt gheleghen hadden, trocken elck thuysewaert. Ende die paeys gheduerde ontrent.xv.weken, ende dat quam om tgheroofde goet dat te Ghendt stont te coope. Die van Brugghe ende van anderen steden ende dorpen, daer dat gherooft was, sy dedent arresteren met den here vp den.xxviij.dach van Sporcle, ende daer omme daden die van Ghendt eene nyeuwe wapenloopinghe, ende trocken weder huyte met eenen grooten heercrachte in vier ambachten, vp den.viij.dach in Meye. 

¶ Item anno domini.xiijc.ende.lxxxi.vp den.xij.dach in Meye, quamen die van Ghendt voor Cortrijcke, ende verbarnden die baelien, ende alle die huysen vanden voorboughen.


       
        
        
       
    
    [Vp sinte Seruaes dach en vp den.xxij.dach in Wedemaen,]

    
    ¶ Item vp sinte Seruaes dach trocken die van Ghendt huyt met.v.heercrachten, dat een voer na Gheertsberghe, dat andere te denremonde, dat derde te cortijcke, dat vierde in vierambachten, dat vijfste te Deynsen ende te Neuele. Ende dit ordonneeirde haerlieder capiteyn Phelips van eerdtuelde, die welcke nyeuwelincx ghecoren was. Ende dye in die vier ambachten waren, die roofden al dat coorne dat syere vonden, ende si brochtent te Ghendt waert, ende die te Deynsen, ende te Neuele waren, die keerden weder omme te Neuele, daer si gheschoffiert waren vanden heeren, dye gheleghen hadden te Oudenaerde. Ende daer wort doot ghesleghen Raesse van Lyekercke. Ende daer omme die van ghendt in wederwrake, verbarndent al waer dat si quamen, Deynsen, neuele, Tielt, Aeltre, Vrsele, Eeclo, ende Maldeghem tot Brugghe toe. Ende in haerlieder wederkeeren, soe wordt Malen oock verbrandt, ende sy vinghen in haerlieder wech.xxvi.eerlijcke lieden, ende brochtense in Ghendt gheleet vp die marckt, ende daer waren sy met hamers ende met stocken doot ghesleghen vp den.xxij.dach in Wedemaent, twelck was een onredelick feyt sulcke verwonnen lieden, also doot te slane.


       
         
        
        
    
    [Vp den.xxv.dach vander seluer maent en Vp den.xiij.dach van Ougst ]

    
¶ Item vp den.xxv.dach vander seluer maent doe was dat edel kijnt ende dat soete ionghelinck, dat commen was vanden bloede vanden coninck van Vranckerijcke, ende vanden graue van Vlaendren, dwelcke men hiet tkint van Adeghem, oock te Ghendt doot gheslegen. Vp den.xiij.dach van Ougst quamen vele vanden heren van Ghendt buyten der keyser poorte met sint Ioris banniere, ende riepen luyde Vlaendren ende den leeu, ende si bleuen aldaer ligghende.iiij.daghen lanc.


       
        
        
    
    [Vp den xviij.dach van Ougstmaent en vp den.xvi.dach van Nouembre]

    
¶ Item vp den xviij.dach van Ougstmaent vp eenen sondach, so sachmen tsheren banniere ter marct, ende corts daer naer die van Ghendt trocken in vier ambachten om coorne, ende brochtens meneghen waghen wel gheladen, ende elck die brochte noch vele te halve ghedreghen. Ende hier naer vp den.xvi.dach van Nouembre quamen die van Ghendt Taxele, ende daer haelden sy oock veil corens, ende brochtent te Ghendt waert. 


       
        
        
    
    [Sdaechs voor sinte Andries auent]

    
¶ Item sdaechs voor sinte Andries auent was te Ghendt weder een groote wapeninghe, ende si ghinghen in vier ambochten, ende brochten vele wijns in Ghendt, dye si daer vonden, ende men riep den wijn met beckenen te Ghendt om twee groot den stoop, want diene brochten en haddender gheen quaet ghelt voren ghegheuen.


       
        
        
    
    [Vp den.xix.dach in Decembre en Pauwels dach voor lichtmisse]

    
¶ Item vp den.xix.dach in Decembre, soe verloren theerschip ardenburch. Ende naer dat die van Ghendt die stede hadden gherooft, soe staken si tvier in die stede tallen houcken, ende verbarndense. Vp den anderen dach van Laumaent, soe was Gillis die vuldere, dye vpperste capiteyn van Ghendt doot ghesleghen. Ende vp sinte

{==lxviij.v==} {>>pagina-aanduiding<<}

Pauwels dach voor lichtmisse, doe was phelips van eerdtuelde die onder capiteyn gheweist hadde gemaect vpper capiteyn, ende rewaert van Vlaendren. Ende des vrydaechs daer naer doe swoeren die.iij.hooftmannen die met hem ghecoren waren. Ende tsondaechs daer naer ten elf hueren was die voorschepene vanden kuere heer Symoen bette doot ghesleghen, ende des dysendaechs daer naer so was Ghijsebrecht die gruutere doot ghesleghen vp dye collatie camere. 


       
        
        
    
    [Vp den.xxix.dach van sporcle]

    
¶ Item vp den.xxix.dach van sporcle, twelck was doe den asschewoensdach, doe was dat pas vanden.vij.eecken verloren.

           
        
        
    
        
¶ Hier volcht den wijch te Beuerhout op tvelt.

    
{== afbeelding 
        	
    ==} {>>afbeelding<<}
    

INt iaer ons heren.xiijc.ende.lxxxij.omtrent Paesschen, dye van Ghendt en hadden gheen coorne, ende bi gebreke van vitaelgien si hadden gheerne aenden prinche ootmoedelijcken paeys begheert. Ende daer omme Phelips van eerdtuelde die vpper rewaert beual dat sy hem volgen wilden, om te Brugghe te treckene by den graue Lodewijc, ende stelden vp huerlieder mauwe, helpt God ende al sijn ghesinde, ende quamen vp den derden dach in Meye seere vrouch vp tvoorseyde velt. Ende naer der noene dye van Brugghe gauent te kennene den Graue Lodewijck van Vlaendren. Ende si wilden haestelicken huyte gaen hemlieden te ghemoete, ende omme te beuechtene. Maer mer Huelaert van poucke, ende meer andere van Sprinchen rade ontriedent, metsgaders dat tvolc seer vermoeyt was metter processie vanden heleghen bloede, ende midts datter vele vreimts volcx was binnen der

{==lxix.r==} {>>pagina-aanduiding<<}

    stede, ende dat si oock som wel ghedroncken hadden, ende seyden datmen beyden soude tot des anderen daechs daer naer, ende dan soude die graue Lodewijc selue met die van Brugghe die van Ghendt bestrijden, want hi soude dan te velde commen, met alle die ghene die hem wel wilden. Desen raet en ghenouchde die van Brugghe nyet, maer sonder aduijs, ende sonder eenege hoofden, dye hemlieden bestieren mochten, liepen si sonder eeneghe ordonnancie ter Ghendt poorte huyt (by tropkins van.xij.of.xvi.oft.xx.te gadere, som meer som min als onbestierde dronckaerts, so si meughelic som waren, ende worden also altemet vanden ghentenaers doot ghesleghen, ghelijck kiekenen sonder eenege vroeschepe ofte weere, want die van Ghendt omringdense altemet met sulcken hoopkins als si te gader huyt liepen. Ende die van Ghendt quamen ende genaecten altemet lancx so naerder Brugghe. Ontrent den clooster vespertijt, so trac huyte mer Heulaert van poucke met sgrauen banniere tot Assebrouc. Ende daer wort gheuochten metdallen seere, ende heyndelic wort daer die heere van poucke versleghen, ende meest alle die hem volchden, so dat in die donckerhede vanden auende die van Ghendt in Brugge quamen ter ghendt poorten inne, dye slopene vonden, ende so ghinghen si totter marct, nyement hem lieden wederstaende. Ende aldaer deelden si hem in twee deelen, deene helft bleef die marct verwarende, ende dandere helft trac van straten te straten, maer Phelips van eertuelde hilt hem vp die marckt voor tbeelfroot, dandere ghinghen ter buerse, in die graeuwerckers strate, in sinte Iacobs strate, ende inden houden sack, ende aldaer slougen si al doot dat si in haren weghe vonden, als die makelaers, dye graeuwerckers, metten vleeschhauwers, die welcke meenden den ghentenaers te wederstane, maer sy vielen te cranck, omme dat si vanden anderen Brugghelinghen niet ghesercourst en waren. Dit ouermerckende die weuers ende die smeden, met heer Symoen cokermoes, dye welcke quamen ter marct bi die van Ghendt, ende si hilden hem met hem lieden. Ende die contrarie den ghentenaers waren, ofte in voorleden tijden eenich quaet van hemlieden ghesproken hadden, men slouchse doot Die graue Lodewijck hadde wel naer selue ooc doot ghesleghen gheweest, in sinte Amants strate van heer Symoens cokermoes knapen, haddent eeneghe nyet belet. Ende daer omme die Graue Lodewijc vloot huyt Brugghe, ende hy was met een cleen bootkin bi die minne water brugge ouer ghestelt tot buyten der veste, ende daer sadt hy vp een merye, ende reedt daer mede tot Roeselare, ende also voort tot Rijssele. Vp den sondach naer der processie, ende ooc des maendaechs, die van Ghendt roofden die stede van Brugghe, ende alle dye wethouders die si vonden, of die in die wet, of in sheeren dienst gheweest hadden, edele of onedele, die sloughense doot. Ende si ghinghen in sprinchen hof, ende nament al dat sy daer vonden, ende voerdent al te Ghendt waert, sonder die wijnen dye in sprinchen kelder waren, bet dan veertich vaten roots wijns, die sloughen si den boom huyte. Vp den vierden dach nader processie, twelcke was vp eenen dysendach, doe quamen dye ambochten van Ghendt met haren standaerden, staende ter marct, ende sy maecten doe eenen Pieter dye winter capiteyn van Brugghe. Ende tswoensdaechs so deden die van Ghendt vellen ende breken die drie poorten, dye welcke staen te Ghendt waert, te wetene die cruyspoorte, die Ghendtpoorte, ende sinte Kathelijnen poorte, ende men dede die vesten vullen metten steenen, so dat men vry commen mochte by daghe ende bi nachte in Brugghe, ende huyt gaen soemen wilde. Ende die van Ghendt namen te Brugghe in ghijsele vanden eerlijcsten vander stede, wel twee hondert persoonen, ende die hilden haer te Ghendt gheselschip.
       
            
            
        
        [Binnen der seluer maent van Meye vp assencioens auende]

        
¶ Binnen der seluer maent van Meye vp assencioens auende rechts vp dye noene, so wast een grote eertbeuinghe. Ende oock dyer ghelijcke, vp den.xx.dach in Meye, twelcke was den Sincxen auent, doen wast eene generale eertbeuinge al Vranckerijcke ende al Vlaenderen duere, soe dat vele edeficien braken, ende vielen ter eerden nedere.

¶ Item binnen deser maent ghecreghen die van Ghendt alle die steden van Vlaendren, sonder die stede van Oudenaerde ende

{==lxix.v==} {>>pagina-aanduiding<<}

Denremonde, daer sprinchen edelinghen ende dienaers in waren, ende daer omme die van Ghendt vergaderden een groote heercracht van Ghendt, van Brugghe, vander Stede van Ipre, ende vanden vryen, ende beleyden die stede van Oudenaerde Ende dit was al in die Meymaent, int iaer ons heeren.xiijc.ende.lxxxij.
    

        
        
        
    
¶ Hier beghint den wijch te Roosebeke.

    
{== afbeelding 
        	
    ==} {>>afbeelding<<}
    


ITem in dit iaer wast eene grote sterfte. Ende binnen den seluen iare ontrent alre heleghemesse, so quam die Coninck kaerle van Vranckerijcke vp den.xxvij.dach van Nouembre te Passchendale, vp den goudt berch met eenen groten heercrachte, ende Phelips van eerdtuelde quam te Roozebeke, ende daer naer quam hi yeghen den coninck ten goutberghe. Daer was eenen grooten wijch ende seere gheuochten. Ende Phelips van eertuelde wan die eerste bataelie, ende met den coninc van Vranckerijcke waren daer ghecommen sijne ooms, die hertoghe Ian van Berry, ende Phelips van Bourgoengien, ende sijn neue die Hertoghe van Bretaengien, ende noch vele andere princhen ende landtsheren. Ende in dese voorleden battaelie bleuen groote menichte van fransoysen. maer die graue Lodewijck quam in dye andere battaelie, ende daer was horribelijcke seere gheuochten, ende daer was Phelips van eerdtuelde seer ghequetst ende ter eerden gheworpen, ende gheuanghen, ende ghebrocht voor den coninck. Ende die coninc metsgaders sinen neue den graue Lodewijc waren ghenouch in dye nederlaghe, huyt den welcken dye

{==lxx.r==} {>>pagina-aanduiding<<}

Coninck kaerle dede ontwinden dye olyflamme, midts den welcken dat hi daer naer die victorie behilt omme dat dye daer openbaerlicken ghetoocht was. Die van ghendt die voor Oudenaerde laghen horende dat Phelips van eerdtuelde doot was ghebleuen te Roosebeke, sy lichteden dat siege, ende trocken te Ghendtwaert. Ende daer naer coren si enen rewaert, wiemen hiet fransoys ackerman, die welcke metsgaders die van Ghendt screef aen den coninck van Inghelandt omme bystandicheyt. Vp dien seluen dach dat dye coninc den wijch wan te Roosebeke. Die van Brugghe dat verhorende vp den seluen auent, ontrent der schelletijt, Christoffel van schote nam te Brugghe sgrauen banniere, ende hy ghincker mede ter marckt, ende ooc die clergie van Brugghe metten cruyce ende met toortsen volchden hem haestelicken, ende bi eender corter tijt versaemder een groot volck vp die marckt, ende si riepen van blijschepen Vlaender die leeu, om dat haerlieder prinche commen was binnen den lande. 

       
        
        
    
    [Vp den.xxvi dach in Lauw]

    
    ¶ Item ontrent sint Andries dach quamen in brugghe vele bortoenen lieden van wapenen, ende begonsten in Brugghe te rouene inder lieder huysen, maer byden beuele vanden Coninc van Vranckerijcke ende den graue Lodewijc, so was huyt gheroupen te brugghe, so wie dat yet meer roouede of name binnen Brugghe datmen dye sonder eenich verlaten hanghen soude. Dat nochtan niet yeghenstaende, dye bortoenen en lietens nyet sy en roofden, huyt den welcken dat si des anderen daechs bi.vi.of.bi.vij.te gader ghehangen waren vp die marct aen theynde vander nieuwer halle. Vp den.xxvi dach in Lauw quamen dye van Ghendt met Fronsoys ackermen, ende beleyden Artenburch, ende ten.v.daghe so ghecreghen sijt ende beroofdent, ende stakender wier inne, ende wierpen die poorten ter neder. 


       
        
      
    
    [Vp den assencioens auent]

    
¶ Item anno domini.xiijc.ende.lxxxiij.vp den assencioens auent, dye welcke quam doe vp den.xxix.dach in April, dye van Ghendt quamen met eenen grooten heercrachte voor Brugghe, ende schoten met blyen ende met sprinchalen, ende met donderbussen in Brugghe, ende laghen byden drie coninghen, ende verbarnden alle die schoone herberghen dye stonden tusschen der poorte ende sinte cruys kercke, ende menich schoon huys in.s.cruys prochie, ende si staken tvier in sinte cruys kercke, soe dat den torre verbrande. Daer naer so keerden si weder te Ghendt waert. Ende binnen iij.weken daer naer so sandt die coninc van Inghelant ter begeerte van die van ghendt, in Vlaendren den bisschop van Noortwijck met eenen groten heercrachte. Maer eer desen bisschop ouer quam, die van ghendt int thusewaert reysen tusschen schelde ende der leye daer si waenden vycaelie te halen, ende ooc deden, mer wederkeerende te Deinsen, waren si bespronghen in die riergaerde van den heeren ende vanden volcke, dat als doe Toudenaerde lach, ende si weerden hem vromelicken, ende schoten vele heren doot, maer si lieten daer meneghen vromen man. Ende binnen deser tijt Willem van huytkercke dede sommeghe poorters van Brugghe aresteren ende legghen in den steen, als contrarie sijnde den graue van Vlaendren haren prinche, omme die te doen doodene, ende dat om haerlieder rijcdom ende goet te ghecrijghene. Ende hi dede iacob vander colue onthoofden, ende nam hem alsoo sijn goet, ende hi maecte sijn woonste in des selfs Iacobs huys, in dye ezelstrate. 

¶ Nota de male conquestis: non gaudebit tertius heres. Ende dese voorseyde Willem van huytkercke meende noch wel sommeghe andere poorters te doen onthoofdene, als Iacob vander heict, Reynier vanden stichele, ende andere, maer dye graue Lodewijc belette dat. 

¶ Item desen bisschop van Noorwijck daer wi te voren of roerden, ghesonden vanden Coninck van Inghelandt, quam in Vlaendren, ende commende bi Duynkercke, die van West vlaendren worden dat gheware, ende quamen deen voren, ende dander naer, so dat si eene groote quantiteyt versaemden, ende by Duynkercke was eenen groten slach ghesleghen ende seer vreeselicken gheuochten, Maer die Inghelschen hilden die victorie. Ende ghecreghen Borburch, duynkercke, Berghen, Veurne, ende Nyeupoorte. Ende dit ghecreghen si bi rade vanden poorters ende inghesetene ander stede van Ghendt, ende oock van Fransoys acker-

{==lxx.v==} {>>pagina-aanduiding<<}

man, die welcke dede den bisscop van noorwijc met sijnen Inghelschen die stede van Ipre belegghen. Ende dit verhorende die Coninck van Vranckerijcke Kaerle, die welcke groot vrient was vanden graue Lodewijc, hi quam met eenen groten heercrachte te vlaendre waert. Ende als dye Coninck Atrecht leden was, die bisschop van Noorwijc die voor Ipre neghen weken gheleghen hadde, ende oock Fransoys ackerman, met die van Ghendt, si vertrocken van voor Ipre, ende voeren in Westvlaendren. Die coninc kaerle verhoorende dat die Inghelschen waren in Barburch, hy quam in Westvlaendren, ende ghecreech Berghen, ende daer naer duynkercke. Dit siende die bisschop van Noorwijck met sinen Inghelschen, hi keerde weder omme naer Inghelandt.
 
     
        
        
        
    
    [Van sinte Bauen daghe tot den vijfthiensten dach van Meye en vp den neghensten dach van Laumaent]

    
    ¶ Item vp desen tijt vp Sinte Lambrechts dach, Fransoys ackerman met die van Ghendt ghecreghen, ende namen inne met groter behendighede die stede van Oudenaerde, ende si verdreuen alle die rijcste poorters, ende ooc alle dye edele huyter stede. Vp sinte Morissis dach commende binnen der seluer maent, quamen te Lilleghem bi Calis die boden ende ambassaduers vanden twee Coninghen, als vanden coninc kaerle van Vranckerijcke ende vanden coninck van Inghelant, ende daer was ghemaect een bestant, gheduerende van sinte Bauen daghe tot den vijfthiensten dach van Meye. Ende in dit bestant waren mede besloten die van Ghendt, ende die van Vlaendren. Ende al desen tijt duere so bleef die graue Lodewijck in sinte Bertins cloostere te Sinte Omaers. Die Hertoghe Ian van Berry, dye welcke te wijue hadde tsgrauen dochtere van Buenen, metter welcker hem tgraefschip van Buenen aencommen was, die was schuldich manschap te doene den graue Lodewijck van malen, dye welcke was Graue van Artoys, alsoe wel als van Vlaendren. Ende omme dat dye graue Lodewijc wilde, dat hi hem manschip doen soude vanden graefschepe van Buenen, eer datmen den voorseyde Hertoghe van Berry eeneghe demaynen betalen soude of eenich recht vanden graefschepe van Buenen. Daeromme die Hertoghe van Berry dede den graue Lodewijc in een camere daer si versaemt waren droomen tusschen een bedsponde ende eenen weech, soe dat hy binnen den derden daghe daer naer starf, ende word aldaer begrauen int voorseyde cloostere van sinte Bertins, vp den neghensten dach van Laumaent. Anno domini xiijc.ende lxxxiij.ende daer naer was hi begrauen tsinte Pieters te Rijssele ter traelie. Hi was graue.xxxvi.iaer, ende ouermidts dat Phelips le hardy Hertoghe van Borgoengien, des conincx van Vranckerijcke sone hadde te wijue die eeneghe ghetrauwede dochtere vanden voorseyde graue Lodewijck van Malen, hier by so quam hem toe dat Graefschip van Vlaendren, van Artoys, van Nyueers, van Retheers, metten anderen singroien ende heerlicheden diere aen clauen ende toebehoorden, die die voornoemde graue Lodewijck beseten hadde.


       
        
        
    
    [Vp den.xiij.dach in Sporcle en vp den derden dach van Meye]

    
¶ Item vp den.xiij.dach in Sporcle, so was huyt gheroupen een nyeu bestant tusschen den twee Coninghen, ende den hertoghe van Borgoengien, ende die van ghendt. 

    ¶ Item het es te wetene dat vp den derden dach van Meye als die van Ghendt Brugghe ghecreghen ende in namen, datter vp beuerhouts velt, daer mer Huelaert van poucke dye capiteyn van Brugghe doot bleef, wel bleuen versleghen.vi.duysent mannen, ende mer Huelaert van poucke worde begrauen ten Iacopijnen inden choor. Ende binnen der stede van Brugghe waren doot ghesleghen, wel byden drye duysent persoonen. Maer ghy sult weten dat dese princepale moort deden die knapen van den poorters, die welcke waren alle vreimde ende huytlandtsche lieden, als Hollanders, ghelderschen ende brabanders, ende Westualinghen. Dese siende datter so toe ghinck, sy sloughen selue hare meesters doot, ende namen haer lieder goet, also wel als die van Ghendt deden. 

 ¶ Item te Brugghe waren vele carnieren ghemaect, daer men die doode lichamen in begrouf, als ten Iacopijnen, bi tspoortiers huys was eene, daer inne dat gheworpen waren wel hondert ende.xvi.mannen, ende een byder braenberch poorte, darer in gheworpen waren wel.lxv.twelcke som waren vanden eerlicksten poorters vander stede, som in sijden

{==lxxi.r==} {>>pagina-aanduiding<<}

wambaysen, som int hemde, ende waren mannen die som in die wet gheweest hadden, als Schepenen ende Raden, ende ooc dye naers vander wet, ende sommeghe dekens van ambochten. Ende specialijcken was in desen pit gheworpen heere Ian Boonin, burchmeester, ende Wouter Boonin sijn broeder, ende noch vele andere die in Sprinchen dienst gheweest hadden. Ende byden houden kerchoue was oock een camere darer bet dan hondert in gheworpen waren, ende vp dat velt van beuerhout worder wel begrauen.iij.duysent, bi.x.of bi.xij.tsamen in eenen pit. Requiescant in pace.



¶ Van Phelips le Hardy, des Conincx Ians sone van Vranckerijcke, dye xxvij.Graue van Vlaendren.

           
        
        
    
        
        
Dat.xxxiij.capittel.

    
{== afbeelding 
        	
    ==} {>>afbeelding<<}
    

PHelips le hardy des Conincx Ians sone van Vranckerijcke, van sijns wijfs weghe des grauen Lodewijcx dochtere Margriete, die hi ghetraut hadde, wort graue van Vlaendren, van Artoys, van Bourgoengien, van Retheers, van Nyueers, here van Salines, Pallatijn, here van Mechelen, ende van Antwerpen, ende verbeydere van Brabant, inder manieren hier naer volgende. etc. Phelips le hardy des Conincx Ians sone van Vranckerijcke, Hertoghe van Borgoengien, Graue van Vlaendren. etc. Ende wi Margriete Hertoghinne ende Graefnede, vrauwe vanden landen ende steden voornoemt, huyte dyen dat naer dye doot van onsen gheduchten here ende vadere Lodewijck Graue van Vlaendren, wiens siele god ghedencke, Tgraefschap van Vlaendren metten anderen landen ende heerlicheden daer tot behorende, toecommen ende verschenen sijn ons Phelips voorseyde by causen van onser voorseyde hertoghinne onse gheselnede. Ende ons Margriete voornoemt als dochtere ende erfachtich hoir van onsen voorseyde heere. Ende wy vp den dach van hedent, als vp den.xxvi.dach van deser yeghenwoordegher maent van April commen sijn in onse eyghenwoordeghe stede van Brugghe, waer in dat onse poorters ende dye ghemeene subgijten van onser voorseyde stede van Brugghe ons den behoorlicken

{==lxxi.v==} {>>pagina-aanduiding<<}

eedt ghedaen hebben als goede ghetrauwe, ende onderdaneghe subgijten schuldich sijn van doene hueren here, ende vrauwe schuldich sijn van doene, so eest dat wi doen te wetene allen lieden, die nv sijn ende hier naer wesen sullen, dat wi vp den yeghenwoordeghen dach van heden gheloeft hebben ende ghesworen in trauwen ende waer heden te houden, ende te doen houdene huer lieder preuilegien, vryheden, goede costumen, ende vsancien, beede houde ende nyeuwe, ende inder manieren datter ghecostumeirt es, die welcke preuilegien die waren inden handen van onsen voorseyde here ende vadere, ten tijden dat hy leuede, die wy vp den dach van heden weder ghegheuen hebben den voorseyde poorters habitanten ende den ghemeente van onser voorseyde stede, bi speciale gracie ende te haerlieder suplicatie, die welcke'preuilegien, vryheden, ende goede costumen, ende vsagien. Wi phelips ende Margriete voornoemt, al noch belouen deser onser letteren, loyalijcke ende ter goeder trauwen, te houdene ende te doen houdene goet vast ende van weerden, van pointe te pointe, als oft hier gheschreuen ende verclaert ware. Ende niet daer yeghen te commene of te doen commene, in eenegher manieren, behouden twee pointen. Te wetene dat al tghemeente van Brugge vander seluer stede ghegouuerneirt ende gheregiert si bi sesse connestablen, ende hoofmannen vanden.vi.sesten deelen vander seluer stede. Tandere, dat al tgoet vanden misdoenders, die bi wetten ende bi vanghenessen vander voorseyde stede ende bi schepenen verwonnen sullen worden van huerlieder meuten ende mesgrijpen by hem lieder ghedaen, yeghen den here ende heerschappye van ons, Phelips ende Margriete voorseyde, ende van onsen naercommers, grauen ende graefneden van Vlaendren, dat ons dit ghelieft ende ghelieuen sal den ghenen, die sake van ons hebben sullen, ende van onsen naercommende grauen ende graefneden toe behoren sal, ende gheconfisquiert sijn tonsen behouue, ende tonser tafelen gheleyt worden, sonder eenege dissumulacie ofte verdrach, ende nyet andersins. Vant welcke ons die voorseyde stede van Brugghe, ende dinghesetene van diere ghegheuen hebben hare letteren. Ende omme dat dit blijuen sal goet, vast ende ghestade, ten eeweghen daghen, so hebben wy dese letteren ghedaen seghelen, behouden in allen anderen saken onse rechten. Dit was ghedaen binnen onser stede van Brugghe, den xxvi.dach in April. Int iaer ons heren.xiijc.ende.lxxxiiij.



        
        
    
¶ Dit sijn die preuilegien dye wy ooc besweeren den lieden van Brugghe, aengaende tstick vander coopmanschepe ende vanden zwijne.

ITem aldat goet commende binnen den zwine, hoedanich dattet si, eerment vercoopt of coopt, sal moeten commen te Brugghe tot sinen rechten stapel, ende nyeuwers el. Ten ware goet datmen vp doen mach ten Damme, ende bi also si, dat die cooplieden daer lieuer vp hebben te doene dan te Brugghe. Dats te wetene wijnen, nyeuwe pene waerden, als assche, vleesch in tonnen, harinck in tonnen, ende in meezen commende, peerden, ossen, vetteware, dats te weten, botre, roet, ende noten in tonnen, ende al dat comt in houten banden, huyte ghesteken eeneghe olye ofte syropen ende azijn, dat sal al moeten te Brugghe commen. Ende ghelijckerwijs salmen vp moghen doen binnen den schependomme vanden Damme, ten Houcke ooc, ende te Munickereede van drooghen visschen, peck, tarre, masten crom hout, van schepen, ende al dat toe behoort ter ghereetschepe van schepen, ende boorden van schepen, ende alle maniere van zee visschen, ende coorne, ende sout mach sijne vente hebben te scheips boorde. 

¶ Item datmen ter sluys gheene stapel houden en mach van lakene noch van snede, noch ghetauwe, noch commen, noch ramen stellen en sal, noch varwen gheenderhande varwe. 

¶ Item dat men ter Sluys gheen ghewichten houden en sal bouen den.lx.ponden, sonder eenich malengien.

¶ Item datmen ter Sluys gheene wissel houden en sal, noch smelinghe van seluere.

¶ Item dat elc ambacht ter sluys sal worden ghedaen naer den kueren ende ordonnancien vanden ambachten van Brugghe. 

¶ Item datmen gheenderhande am

{==lxxij.r==} {>>pagina-aanduiding<<}

bachten binnen der Sluys vpstellen noch ghebruycken en sal, dan dyemen daer plach te doene voor die date van deser preuilegien.

¶ Item dat gheen vreimt man noch poorter binen der sluys gheen hout vp setten en mach te Sluys om stapel te houden, maer al thout moet commen, te Brugge te sinen rechten stapele. 

¶ Item datmen gheen mate ter sluys useren en sal noch oock in watere, dan van gheproufder mate vanden Damme. 

¶ Item datter nyement meten en sal, dan die ghesworen meters vanden Damme, van Muenickereede, ende van den Houcke. 

¶ Item dat die vander Sluys gheene poorten oprechten en sullen, noch doen maken eenege weerachteghe huysen, ende dade yement ter contrarie vanden voorseyde articulen, dye es dye Graue van Vlaendren schuldich tachteruolchene, ende te punierene by vanghenessen ende andersins, naer dye qualiteyt vanden sticke, als transgressuers, ende ouerterders van sijnder ordonancien ende beuele

¶ Item waert dat die graue van Vlaendren sinen stedehoudere of sijn ontfanghere daden of deden eenich onghelijc contrarie den voorseyde preuilegien, ende daer of mijn here van Vlaendren, of sine stedehouder, of ontfanghere vermaent wierde omme dat te beteren, ende dye cause hem ghetoocht ware, hy es dat schuldich te beteren binnen.x.daghen naer dat hy die kennesse van dien ontfanghen heift. Ende in dien dat hi dat niet en dade, so mach die wet cesseren binnen der stede van al den saken daer des heren profijt aen hangt.

¶ Dit was ghegheuen inden iare ons heren.xiijc.ende.xxiij.smaendaechs naer Palmesondach.

¶ Item datmen nyet meer usere marct of dachmarct te houdene van lakene, noch snede van lakene, of van eenghe draperye int vrye, vp eene boete van vijftich ponden parezysen, ende tgoet verbuert also dicwils alsment beuonde. Ende dit salmen den baliu ende den bereyders by haren eede stellen te besouckene, alsoe dicwils als sijs versocht sullen worden vanden Burchmeester vander stede van Brugghe, ofte yement huyt sijnen name. Ende waer sijs in faulte waren, ende clachte quame voor mijnen here van Vlaendren, of sijnen stedehoudere, dat hy dat schuldich es te beteren binnen den derden daghen ende, en waert dan nyet ghebetert, dat een vanden tween burchmeesters machtich sal sijn dit te besoucken, ende macht hebben al daer te doene, dat mijn here van Vlaendren of sijn baliu daer in soude moghen doen, behouden altoos die boere tot mijns heeren behouf. Voort om dat dye vanden vryen gheuoucht souden sijn, soe mach in elcke prochye daer thenden dat dit huyter Preuilegien ghegheuen was een ghetauwe, eenen com, ende een rame blijuen staende, omme daer mede te reedene van haerliederwulle van haren schapen, lakene met eender lijste, ende dat te harer selfs orbore te dragene ende huysghesinne behouf, sonder vente daer mede te houdene, of te vercoopene sonder fraude ofte malengien daer in te doene. Ende waert dat yement vanden vryen eeneghe nootsaken toe quamen, als si dit laken tsy lanc of cort stick ghemaect souden hebben also voorseyde es, so soudent si moghen vercopen sonder malengien, bi al dien dat si bi twee van hueren ghebueren ende gheloouelicke personen dorsten veruanghen by eede, dat sijt meenden te orborene ende selue te slijtene, vp den tijt dat sijt bereedden, ende dattet hem lieden grooten noot doet dat sijt vercoopen moeten van armoede, ende behouden dyes dat sy gheen en marcktstal, noch openbaer vente daer mede houden en sullen, maer simpelijcke vercoopen haren ghebueren. Ende dat midts desen alle hare ghetauwen commen enderamen die yewers binnen den vryen sijn, meeer dan voorseyt es, of endete nyeuten sullen worden ghedaen, ende nemmermeer gheene te vserene meer dant voorseyt es, ende daer toe gheene verwerye in tvrye te stellen noch oock te userene, behouden ende huytghesteken dye sayen van Ghistele, ende andere vryheden ghegheuen ende ooc mede gheuseirt voor desen tijt, by consente ende ottroye van onsen goeden lieden vander stede van Brugghe, daermen kueren of draperye houdt. Voort dat nyement vander stede van Brugghe, noch oock nyement vanden vryen, tot gheender ghewijder

{==lxxij.v==} {>>pagina-aanduiding<<}

stede, noch vp andere steden, ende roupen Brugghe Brugghe, of vrye vrye, ende soe wiet dade ende daer mede beuonden ware, ende daer twist of quame, sulc datter yement door of bleue, so soudemen hem sijn hooft of doen slaen waer hy poorter of vrylaet, vp dat hy gheuangen ware. Ende worde hy niet gheuanghen, soe soudemen bannen hondert iaer huyten lande vp sijn hooft. Ende gheuieler ooc twist sonder yement doot te blijuene, so soudemen hem diet gheroupen hadde die vuyst of slaen, vp dat hi gheuanghen ware, ende worde hi niet gheuanghen, so soudemen hem bannen.x.iaer huyten lande vp sijn vuyst. Voort dat nyement clocke noch schelle en slae intvrye vp die van brugghe. Ende so wiet dade ende daer of beuonden worde, men soudene bannen huyten lande.x.iaren vp sijn vuyst. Voordt quamer noot, ende men waghenen aresteren moeste om ter orloghe te beseghene, so sal die wet van Brugge, ordonneren lieden die die waghenen aresteren sullen, ende dat met sekere licteekenen, ende nyement el, ende die sullen dye peerden prijsen, ende stellen int pampier vander stede die namen vanden ghenen diese orboren, ende ooc van diese doe behooren, ende waert dat si storuen ofte qualic voeren, datmen hem lieden betalen soude naer die weerde, also dat behooren soude, ende voort hem lieden hare vracht betalen, alsoomen voren ende naer gheploghen heift. etc. 

¶ Item Phelips voorseyde int beghinsele van sijnen graefschepe, hi dede alle neerstichede omme dye twee conincrijcken Vranckerijcke ende Inghelant in vreden te houdene ende sonder orloghe. Hi was een prinche van grooter discretie ende weerdichede, wijs, ende van goeden rade, alle saken van varren ouermerckende, ende dat eynde van dien. Ende huyt sijnder wijsheyt ende voorsienicheyt was vranckerijcke lange tijt wel gheregiert. als dan tbestant ende die vrede van Bamesse tot Meye ghemaect huyt was, die van ghendt die in Oudenaerde waren, verwaerden qualicken hare poorten, want mijn here van scoors ordonneirde viere waghenen met hoye, ende het scheen of si vul hoys gheweest hadden, maer in elcken waghene waren.vij.of.viij.mannen wel voorsien, ende met elcken waghene soe quamen drie of vier lieden oft lantslieden gheweest hadden. Die poortier dede die poorte opene, ende liet die waghenen in commen. Ende als den laetsten waghene in die poorte was, die waghenare nam den marteel ende wierpene in die veste, ende die lieden spronghen huyten hoye, ende sloughen den poortier doot, ende dye ghene dye dat awet ter poorten hilden, ende hilden also die poorte opene. Ende mijn heere van scoors quam haestelic ghereden metten heyre van heyne in Oudenaerde. Ende si die int hoy gheleghen hadden, liepen haestelicken ter marct waert al roupende Vlaendre die leeu. Ende dye heere van scoors ende van heyne brochten met hem lieden twee standaerden van Vlaendren, ende vanden nieuwen prinche, metter wapene van Borgoengien. Ende alle dye hem ter weere stelden yeghens die voornoemde heeren, dye slouchmen doot, ende dandere hietmen te Ghendt waert gaen. Die goede poorters ende inghesetene van Oudenaerde die veriaecht hadden gheweest van den ghentenaers, die quamen weder in haer wuensten ende huysen also si die vonden. Dit ghebuerde int iaer ons heeren M.CCC.ende.lxxxiiij.in die maent van Meye vp sinte Vrbaens dach. 

¶ Item in Hoymaent daer naer was eene grote wapenlopinghe binnen der stede van Ghendt, vp den.viij.dach van der voorseyde maent, ende al tvolc quam ter marct, ende stelden daer den standaert van Inghelant. Ende mijn here van Eerzele hadt gheerne beledt, ende hi quam ter marct segghende dat die coninck van Vranckerijcke ouerheere was vanden lande van Vlaendren, ende daer omme was hi gheuanghen ende gheleet int chastelet, ende corts daer naer weder huyt ghebrocht, ende hi moestet metter doot becoopen. 

¶ Item vp den.xiiij.dach van Hoymaent, die capiteyn van ghendt Fransoys ackerman dede al Ghendt duere dat trompet slaen, ende dede ghebieden alle dye ghene die te peerde rijden mochten, dat si hem volghen souden. Ende ter marct commende hi dede die artsiers van Inghelant bi hem commen, wel tot een duyst toe, die die coninc van Inghelant hem lieden ghesonden hadde, ende ooc een menichte van ghentoysen te peerde, ende te voete, ende Fransoys ackerman reedt

{==lxxiij.r==} {>>pagina-aanduiding<<}

altijt voren den pas, ende alle dandere die volchden hem, ende si quamen bi nachte voor den Damme, ende si reden ouer dye veste, ende quamen totter marckt, ende nyement en wederstont hem lieden. Ende also ghecreech Fransoys ackerman den Dam, ende hy beroofde die stede. Die coninck kaerle van Vranckerijcke ter bede van sinen oom Phelips hertoge van Borgoengien, ende graue van Vlaendren, hi quam met eenen groten heyrcrachte in Vlaendren, ende sijn broedere dye Hertoghe Lodewijc van Orlyens ende van Valoys, ende dese beleyden den Dam ontrent half Ougst. Ende die van Ghendt dalter principaelste, ende die Inghelschen stalen hem huyte, ende vloden huyt den Damme bi nachte. Ende die selue ghentoysen ende Inghelschen die inden Dam bleuen ontrent sinte Barthemeeus dach, hem lieden ghebrac broot, ende ander vitaelgie Si deden opene die poorten, ende dye meesten hoop van den ghetoysen ende vanden Inghelschen vloden huyt den Dam, ende des anderen daechs quamen si in Ghendt onghequetst. Ende des anderen daechs naer Sinte Berthelmeeus dach, doe wartmen gheware dat Fransoys ackerman, ende dat meeste deel van sinen gheselschepe den Dam gheruymt hadden. Ende die coninc Kaerle quam inden Dam sonder eenich vechten of eeneghen wederstoot, want daer en was nyement die hem wederstont. Ende inden Dam mochten blijuen ontrent.CC.ende lx.ghentenaers ende Inghelschen, die welcke nyet en wisten dat Fransoys ackerman metten notabelsten gheuloden was huyt den Damme. Dese waren handen en voeten ghebonden, ende met schepen te brugghe gheuoert, bi.xx.of bi.xxv.te gadere, ende waren te Brugghe in dye vanghenesse gheleydt.

¶ Item heer Ian Waukier die capiteyn was van brugghe, ondersochte dye gheuanghene ghentenaers of si ballinghen waren oft dat si in sommege strijden of wijghen gheweest hadden, ende eeneghe steden hadden gheholpen winnen, als Oudenaerde of Ardenburch, want sulcke dede hy alle onthoofden inden Burch, voor den steen. Ende die lichamen dede hi voeren by waghenen vul, tot achter der Magdaleene, daer waren si begrauen int sant. 

¶ Item voor desen tijt, als vp den.xij.dach van Ougst, die van ghendt verhoorden dat Fransoys ackerman, ende dye met hem inden Dam waren, dat sy ghebrec hadden van vitaelgien ende van broode. Ende si coren eenen capiteyn Boudin die rijcke, een vroom man van wapenen, dye welcke den heeren seer leedt hadde, het was in sijnen tijden seer vreeselicken te sine te ghendt, want een groote menichte van dye binnen Ghendt waren wilden hem vp gheuen, in die ghenadichede vanden coninc van Vranckerijcke, ende vanden nyeuwen prinche den Hertoghe Phelips van Borgoengien. Ende daer omme die capiteyn Boudin die rijcke deder vele vanghen ende onthoofden. Des anderen daechs naer sinte Lodewijcx dach, die Coninc kaerle track in vier ambochten, ende hy ghinc dat lant beroouen, ende al tvolc te nieuten doen, die niet in tijts en vloden, ende si verbarnden dye huysen. Ende vp den.x.dach van Septembre, doe vertrac die coninc.K.huyt vier ambochten tot onder ghendt, ende verbarndet al dat hi vant, kercken huysen, want si en lieten niet staen, ende sloughen al tvolck doot tot voor Ghendt aen die poorte.


¶ Van een wonderlicke planete inder lucht.

    
{== afbeelding 
        	
    ==} {>>afbeelding<<}
    


{==lxxiij.v==} {>>pagina-aanduiding<<}

ITem int selue iaer vp den.xxvij.dach in Septembre, was ghesien een wonderlijcke planete in die lucht vlieghende van diueersche varwen, ghelu, root, groen, ende swart.

¶ ITem te wijle dat die coninc voor Ghendt lach, die van Ghendt quamen dicwils huyte omme te schermutsene, ende somwijlen so bleuen sy doot, ende somtijt slougen si ooc hare vianden, Ende binnen deser tijt die coninc van Vranckerijcke ende die graue phelips van vlaendren sonden heymelicke brieuen aen eeneghe binnen Ghendt, maer sommeghe andere sloughent omme. Ende die coninc vernam dat die stede ghenouch gheuitaelgiert was voor een half iaer, ende so langhe en stont hem niet aen daer te blijuene, ende hy liet die steden ende casteelen wel ghemant ende besedt, omme tander iaer weder te commene. Ende als hi ontrent.xiiij.daghen gheleghen hadde voor Ghendt, so brac hi vp, ende voer naer vranckerijcke. Ende die coninc liet sine brieuen te Ghendt vanden vrede, als behouden lijf ende goet sonder arghelist, omme te besiene of si hem bedencken souden, want die graue Lodewijc vergaft hem lieden in sijne doot, ende hi badter voren sinen sone den hertoghe van Borgoengien, ende sijnder gheselnede. Dit was ontrent sinte Maertins messe. Int iaer.xiijc.ende.lxxxv. Ende dese voorseyde brieuen waren in Ghendt onder sommeghe, maer men dorstes niet openbaren, want dye sommighe waren metten coninc van Vranckerijcke, ende sommeghe andere waren metten coninc van Inghelant. Ende dye coninc kaerle ende Phelips die hertoghe van Borgoengien, ende die hertoghinne, graefnede van Vlaendren, si belasten eenen rudder daer mede, om dat haer lieder brieuen te Ghendt voor tcommuyn gelesen souden worden, ende die hiet Ian van Heyle. Ende hi seynde aen hem een sheren knape van ghendt, dat hi yeghen hem soude commen spreken, ende hi hiet Iacob van Eerdtbuer. Maer die knape ghinck tot meester Martin vander galeyde, ende hi riet dat si souden gaen totten Rewaert. Ende byden Rewaert commende, hi consenteirde dat die knape ghinck tot den Ruddere. Ende die Ruddere sandt den knape weder totten Rewaert, ende vraechde hem of hi hem wilde bescriuen ende beseghelen Nyneue ende Roesselare, ende duysent francken ghewichtich van goude, hy soude hem daer voren eens maken die.iij.steden van Vlaendren, ende voort al tghemeene landt. Die meester Martin vander galeyde, ende Pieter van adijnghen ghinghen met den knape voor den Rewaert, ende spraken so metten Rewaert in secrete onder hem lieden, soe dat hy den Rudder consenteirde al sine begheerte, in dien dat hi sine belofte vuldade. Ende swoeren te gadere die Ruddere ende dye Rewaert vander stede van Ghendt, ende meester Martin vander galeyde, ende Pieter van adijnghen, dat sijt in secrete houden souden, tghene dat sy onder handen hadden. Ende si belasten eenen priester, ende dye Rewaert gaf hem eenen brief van saufconduyt eenen termijn gheduerende weder binnen der stede te sine, omme te treckene byden ruddere. Ende dese ruddere midts den priester reysden naer Oudenaerde, ende van daer naer Rijssele, ende van daer te Parijs. Ende desen voornoemden ruddere liet den priestere in sijne herberghe. Ende hi track byden coninck ende byden hertoghe van Borgoengien, ende hi gaf al daer sijne saken te kennene. Ende die priester was ghehaelt in des conincx hof daer in dat hi seere beschaemt was. Ende byden coninck van Vranckerijcke waren als doe grote personaegien, als den machteghen coninc van Hongheryen, ende menich ander edel baroen. Ende die coninck van Vranckerijcke ende die Hertoghe Phelips siende die diligentie van desen Ruddere, ende hoorende den sin vanden Rewaert vander stede van Ghendt ende van sinen medepleghers, sy screuen brieuen ende beseghelden daer inne, daer by dat si wilden blijuen. Die Rudder metten priester beloefden daer dat si souden doen soe vele dat dye brieuen souden ghelesen worden voor tcommuyn vander stede van Ghendt. Ende dye brieuen ghelesen sijnde, dat was naer den dach van Sinte Symoen ende Sinte Iude, Iacob van Eerdtbuer dye Rewaert van ghendt dede tvolck vergaderen in dye wapene met dye van der wet, ende met meester Maertin van

{==lxxiiij.r==} {>>pagina-aanduiding<<}

der galeyde voornoemt. Des hilden den vrede ghewapender hant, ofter yement aldaer den paeys hadde willen beletten. Daer waren lieden ghecoren om Toudenaerde te treckene, omme saufconduyt metten voorseyde priestere, ende meester Maertin voer mede. Ende sy brochten van daer een saufconduyt vanden edelen vanden rade, die als doe Toudenaerde laghen, twelck gheduerde totten nyeuwen iare. Ende daer was eenen dach gheleyt te Doornicke, daer alle die steden van Vlaendren vergaderen souden, inder welcker men tracteren soude van paeyse. Ende dit was sdaechs naer sinte Andries dach, ende in dese selue tijt vp sinte Kathelijnen dach ontboden die van Ghendt bi hem lieden, om rekeninghe ende bewijs te doene. Ende hi brochte brieuen van Inghelant maer si en wildender niet naer horen, maer emmere sy accordeirden metten Rewaert, ende met sijnder rekeninghe. Ende als Pieter vanden bussche vernam dat dye dachuaert ouer gaen soude, hi vloot huyter stede van ghendt, want hi hadde een vanden vpsetters gheweest. Ende dye van Ghendt sonden haer ghedeputeirde te Doornicke ter voorseyde dachuaert.


        
        
    
¶ Dit naer volghende, es tinhouden vanden paeyse tusschen den Prinche ende die van Ghendt.

PHelips des conincx Ians sone van Vranckerijcke, Hertoghe van Borgoengien, graue van Vlaendren, van Artoys, van Borgoengien, Palatijn, Graue van Nyueers, van Retheers, heere van Salynes, ende van Mechelen. Ende wi Margriete Hertoghinne ende Graefnede vanden landen ende steden voornoemt, alle den ghenen die dese letteren sullen sien ofte horen lesen saluyt Wi doen te wetene dat onse wel gheminde subgijten, Schepenen, Dekenen, raet, ende al tghemeente van onser stede van ghendt, hebben ootmoedelic ghesupplieert, onsen here den coninck, ende ons dat wy van hem lieden wilden hebben, ontfarmenesse ende ghenade. Ende dat onse voorseyde here, ende wi hem lieden alle offensien ende mesdaden bi hem lieden, ende haren medepleghers ghedaen ende gheperpetreirt, yeghen onsen voorseyde heere ende ons vergheven wilden, ende van dyen in gracien ende in submissien ontfanghen. Ende onse voorseyde heere ende wi hebbende ontfarmenesse ende compassie van onsen voorseyde subgijten, byden anderen letteren ons voorseyde sheren ende die onse, ende die causen ende articulen daer inne begrepen, hebben vergheuen onsen voorseyde subgijten van Ghendt, ende haren medepleghers die voorseyde offensien ende mesdaden. Ende oock hem lieden gheconfirmeirt hare preuilegien, vryheden, goede oude costumen, ende vsaegien in tstick daer sy vulcommelick souden commen ter onderdanicheyt van onsen voorseyde heere ende ons, die welcke gracie die van Ghendt ende hare medepleghers ootmoedelick ontfanghen van onsen voorseyde heere ende van ons, ende bi haren letteren ende boden eerlicken ende in groten nombre die si ghesonden hebben bi onsen voorseyde heere ende ons, binnen der stede van Doornicke, hebben ghedanckt onsen voorseyde heere ende ons, vander gracie ende vergheuenesse voorseyt. Ende sijn weder ghekeert ter rechter onderdanichede van onsen voorseyde heere ende ons, belouende ons dat sy van nv voort aen sijn sullen goede ende onderdanighe subgijten ons voorseyde heren sconincx, als haren souuerain heere ende ons hertoghe, als haer lieder natuerlicke here ende prinche, bi causen van Margriete onser gheselnede, als haerlieder natuerlicke ende warachteghe erfachteghe vrauwe. Waer omme wi coninck ende Hertoghe voorseyde, onse voorseyde subgijten van Ghendt, ende hare medepleghers, hebben ontfaen in onse gracie, vergheuenesse ende verlatenesse, puerlic ende gheheelicken, ende huyterlicke metsgaders die restitucie van haren preuilegien, costumen, vsaegien, ghelijc dat dese dinghen bet ende claerlicker blijcken byden inhoudene vanden letteren, die onsen voorseyde subgijten van Ghendt naer alle verlatenesse ons ouer ghegheuen hebben, in sekere supplicatie, die welcke wi hebben ontfaen, ende ghedaen ouersien, ende neerstelicke visenteren bi onsen raetslieden, bi groter ende rijper deliberacie, dye welcke

{==lxxiiij.v==} {>>pagina-aanduiding<<}

ouersien, omme tghemeene profijt vanden lande, ende om te schuwene alle gheschillen die daer huyte voort mochten spruyten van onser gracie, ende om die minne ende complacentie van onsen voorseyde subgijten, hebben gherordonneirt vp die voorseyde supplicatie, inder manieren als hier naer volcht. Eerst vp tghene dat si ons ghesupplieert hebben, dat wi wilden confirmeren die preuilegien vander stede van Cortrijcke, van Oudenaerde, ende van Gheertsberghe, Denremonde, Repelmonde, Aelst, Hulst, Bieruliet, Deynse, ende generalic alle casselrye, ende tplatte landt vander seluer stede gheordonneirt, dat die habitanten vander voorseyde stede commen sullen ende bringhen hare preuilegien, die welcke wi sullen doen visenteren ende ouersien bi die van onsen rade. Ende dye ouersien sijnde, wy sullen daer nae daer soe in doen, dat onse voorseyde goede subgijten van ghendt daer inne met goeden redenen wel sullen ghepaeyt sijn. Ende warender eeneghe vanden voorseyde preuilegien verloren bi quader auentueren of andersins, wy sullen daer of doen goede informacie. Ende die gesien, wi sullen daer inne voorsien alst voorseyde es.

¶ Item vp tghene dat si ons ghesupplieert hebben, aengaende tfaeyt vander coopmanschepe. Wi hebben gheconsenteirt ende willen dat die coopmanscepe loop ende cours heift vrylic ende al omme binnen onsen lande ende graefscip van Vlaendren, iae betalende die rechte costumen vanden voorseyde lande

¶ Item vp tghene dat si supplieren waert dat eenich van onsen habitanten
van onsen voorseyde stede van Ghendt of van haren medeplegers in toecommende tijden worden ghelet ofte ghemolesteirt in eenich landtschip, buyten onsen landen van Vlaendren om eenich occusoen vanden gheschille voorseyde, wi hebben hemlieden ghewillecuert, dat waert so dat yement ghearresteirt worde ter causen als bouen, dat wy die daer of souden beschudden, helpen ende conforteren naer onser machte, yeghen alle den ghenen die wi bi eeneghen weghen of faeiten hemlieden eenich grief of belet wilden doen, also een goet here schuldich es te doene sijne goede ende ghetrauwe ondersaten. 

¶ Item vp tghene dat si ons supplieren, dat alle die gheuanghene die ghehouden hebben haerlieder sijde, die welcke bi ons of onsen ondersaten ghehouden sijn, dat wi die souden doen reliuereren. Wi ordonneren daer vp dat die gheuanghenen, vp dat si hem ghestelt hebben te rentsoene, betalende die rentsoenen ende redelicke costen sullen ghedeliuereirt worden. Ende waert dat eenege gheuanghene of vrienden of maghen van haren wege eenich huystaen hilden of secreit, dat sy dat keeren sullen in onsen handen. Ende des ghelijcx sullen sijn ghedeliuereirt die gheuanghenen ghehouden by onse voorseyde ondersaten van Ghendt oft van haren medepleghers.

¶ Item vermeersende ende verbreedende onse gracie, hebben gheordonneirt ende ordonneren dat alle dieghene die omme toccusoen ende ter causen vanden gheschille die laestwarf hebben gheweest in onsen lande van Vlaendren ghebannen sijn van onser goeter stede van Brugghe, van Ipre, of van anderen steden, of yeghenoden van onsen voorseyde lande van Vlaendren, sijn weder ghestelt ende gherestitueirt in die vryheden ende ghebruyc vanden steden ende plaetsen, daer si huyt ghebannen ende huytgheseyt waren. Ende ooc alle die ghene die ghebannen hebben gheweest by iusticien ende wetten van onser voorseyde stede van ghendt, of wetteloos ghewijst, ofte die hemlieden gheabsenteirt hebben, worden gherestitueirt ende sullen weder moghen commen, ende blijuen in onse voorseyde van Ghendt, behouden dies, dat die ghene die ghehouden hebben die sijde vander stede van Ghendt en de yeghenoode vanden lande, alst voorseyde es, sullen in onse voorseyde stede van ghendt doen eedt inden handen van onsen officiers, als hier naer volcht. Also saen als si binnen der stede commen sullen. Dats dat si sullen verwaren ende onderhouden den paeys ende sekerhede vander voorseyde steden, ende vanden habitanten van diere, ende niet en sullen prochathieren by eenegen weghen direct of indirectelic eenege scade der voorseyde stede ofte haren habitanten te doene. Ende des ghelijcx sullen sweeren alle die ghene die weder commen sullen binnen onser stede van ghendt, die ghebruycken ende obedieren sullen dye gracie van onsen voorseyde heren ende der onsere, ende yeghenwoordelicke commen tonser onderdanichede, of vanden ghenen die absent sijn, binnen der tijt die hier naer wort gheordonneirt,

{==lxxv.r==} {>>pagina-aanduiding<<}

sullen sijn gherestitueirt thaerlieder leenhuysen, ende renten, ende eruen, in so wat steden dat si sijn, niet yegenstaende alle ofwinninghen of verbuerten toeghecommen byden occusoene vanden gheschille voorseyde, ghelijc ende inder manieren dat sise hilden voor die date vanden voorseyde gheschille. 

¶ Item eest dat eeneghe van die van Ghendt of haerlieder medeplegers sijn huyt der voorseyde stede huyten lande van Brabant, van Hollant, Zeelant, Henegauwe, van camersijs, ende vanden bisschopdomme van luydeke, ende si commen ter onderdanicheyt van onsen heere, ende van ons, ende doen den eedt dye hier naer verclaerst sal sijn, ons oft den ghenen dye wy daer toe committeren sullen binnen twee maenden naer thuytroupen vanden voorseyde paeyse, si sullen ghebruycken vanden seluer, gracie, ende vergheuenesse voorseyde Ende die ghene die sijn in Ingelant, in Vrieslant, in Almaengien, ende in andere landen aen dese sijde der groter zee, ende commen sullen ter onderdanichede binen.iiij.maenden naer tvoorseyde huytroupen sonder fraude, ende sweeren als voren gheseyt es, si sullen ghebruycken die gracie ende vergheuenesse voorseyde. Ende oock die ghene die hebben ghebannen gheweest, wetteloos, of absent omme toccusoen vanden gheschille buyten onser stede van Ghendt, dye sullen wesen gherestitueirt te haerlieder leenen, renten, huysen, ende eruen, so wanneer dattet hem lieden ghelieuen sal.

¶ Item dan vanden catteylen diemen draghen mach, dye ghenomen hebben gheweest, aen deen side noch aen dander side en sal gedaen worden gheene restitucie, maer sullen daer of quijte blijuen alle dye ghene diese ghenomen hebben, ende ooc vander obligacie ghemaect huyten occusoene van sulcken cattheylen, het en ware dat eeneghe om haerlieder conscientie te quijtene, dat wilden weder gheuen. 

¶ Item dat die besittere of onthoudere van sulcken huysen of eruen die gherestitueirt sullen sijn also wel vander eender partye als vander andere, niet en sullen moghen of doen noch verminderen eeneghe materien vanden voorseyde huysen, als loot of ysere, of yet dat nageluast es. Maer die voorseyde besitters der voornoemder huysen sullen moeten ruymen binnen eender maent naer den huytroupene van deser presente letteren.

¶ Item al thgene dat ontfanghen es gheweest van huyshueren, vruchten, renten, eruen, ende van sulcken reuenuen sal blijuen sonder restitucie, ende tghene datmer of schuldich es. Ende ooc die renten, vruchten, reuenuen sullen ghegheuen sijn ende ontfanghen paeysiuelicke by den ghenen die si toebehooren, ende schuldigh sijn tontfanghene

¶ Item al eest dat eeneghe van onsen ondersaten van Ghendt, ofte hare medeplegers hebben manschip ghedaen vanden leenen die si hilden, aen andere heren dan diese toebehoorde, ende bi dien huere leenen hebben verbuert. Dit niet yeghenstaende wi willen van onser gracie, dat die leenen hem by blijuen, ouermidts ons manschip doende, ende van ons ghehouden worde sonder middel, ende van onsen vassalen inder ghelijcke, van wien men die schuldich es van houdene Ende wi ooc auctoriseren bi speciaelder gracien die onteruenessen ende eruenessen, ende kennessen ghedaen by wetten, tusschen partyen yeghenwoordich. 

¶ Item dat onse voorseyde ondersaten van Ghent, Schepenen, Dekenen, raet, ende tghemeente van onser voorseyde stede van Ghendt ende hare medepleghers, bi onser onderdanichede ende haren goeden wille, hebben wederroupen ende wederroupen alle alyancien, eeden verbanden, trauwen, ende manschepen, die si of eenich van hem lieden hadden ghedaen den coninck van Inghelant ofte eeneghe van sinen ghecommitteirden huyt sijnder name, ende alle andere die niet en souden sijn welwillende onsen voorseyde heeren ende die onse. Ende ons ghedaen hebben eedt te wesene voort aen eewelicke goede, ghetrauwe, ende warachteghe ondersaten, ende onderhooreghe subgijten ons voorseyde sheeren, ende haren souuerain here den coninck van Vranckerijcke, ende sinen naercommers, ende ons als haerlieder gherechte heere ende vrauwe, ende onsen naercommers grauen ende graefneden van vlaendren, ende ons te doene alsulcken dienst, ende onsen naercommers, als goede ondersaten schuldich sijn te doene haren goeden heere ende vrauwe, ende te verwaren onsen lichame, eere, erue, renten, ende rechten te betalene. Alle dye ghene die contrarie souden willen toebringhen, dat

{==lxxv.v==} {>>pagina-aanduiding<<}

die te wetten voor ons ende onse officiers commen sullen, behoudende haerlieder preuilegien ende vryheden.

¶ Item te dien heynde dat onse voorseyde goede ondersaten van onser stede van Ghendt tallen daghen blijuen in goeden paeyse, ende in warachtegher onderdanichede van onsen voorseyde heere den coninck, ende van ons, ende van onsen hoyrs, ende naercommers grauen van Vlaendren, omme te schuwene alle debaten ende gheschillen, dye gheuallen souden moghen. Wi willen ende ordonneren dat die pointen ende artijclen voorseyde ghehouden ende ghewacht sullen worden sonder breken. Ende verbieden al onsen ondersaten vp al dat si mesdoen moghen yeghen ons, dat si om toccusoen vanden gheschille datter gheweest heeft deen den anderen niet en mesdoen, noch en doen misdoen, bi eeneghen weghe direct of indirect, in daden, noch in woorden, noch dye van Ghendt of haren medepleghers te seggene eenich lachtere, of verwijt, of onrechten.

¶ Item waert dat yement der contrarie dade, ende yement veronrechte of schade dede ter cause vanden occusoene vanden gheschillen voorseyde, dat wi ofte onse officiers huyt onser name ouer alsulcke persoonen iusticie ende correctie doen sullen, naer tfaeyt gheleghen, tsy cryminael ofte anders, als ouer soendijnbrekers, in haren lijue ende goede naer den stijlen ende wetten vanden plaetsen daert ghebueren soude. Ende redelicke beteringhe ghedaen sijnde de partye ghequetst, vanden goede vanden quaetdoenders dat het remenant gheappliquiert worde tot ons, ofte ten heeren daert behoren sal, behouden den preuilegien vander stede ende yeghenoode. Ende waert dat eeneghe vanden poorters van onser voorseyde stede van Ghendt waren ghemaect wetteloos of ghebannen om brekinghe vanden seluen paeyse, al eest dat byden preuilegien vander voorseyder stede, voor die pointen van desen niet en souden verliesen haerlieder goet. Nyet yeghenstaende datte, omme desen paeys te bet tonderhoudene, sullen dat nochtan verliesen, ende van dien goede sal beteringhe ghedaen worden der ghequetstere partye, alsoot voorseyt es, ende dat remenant sal commen ten gherechten hoyre daert behoort van hem lieden, ghelijck of si verstoruen waren, behouden in allen anderen saken dye preuilegien vander voorseyde stede. Ende waert sulcke quaetdoenders niet en mochten worden gheuanghen, men soudse bannen ende maken wetteloos, ende van haren goede soude sijn gheordonneirt alst bouen verclaerst es. Ende voort so ordonneren wi dat in die absentie vanden officiers of dienaers van iusticien, elc sal moghen vanghen alsulcke mesdoenders, ende die bringhen inden handen vanden wethouders ende iusticiers daer dat behooren sal.

¶ Item waert dat yement bi woorden of anders mesdade yeghen onse voorseyde ordonnancie, ende dat quame ter kennesse van onsen iusticiers of wethouders van eeneghen steden of plaetsen, wy willen dat die ghepunieert worde arbitralijck, soe, ende in sulcker manieren, dattet allen anderen een exempel sy, naer rechten ende wetten van sulcken steden als dat behoort, behouden elcx preuilegien ende vryheden. 

¶ Item waert dat eenich gheestelijck persoon quame, of dade yeghen den voorseyde paeys, hi soude sijn ghedeliuereit sinen ordinaris, ende die soude daer of punicie doen als vanden soendijnchbrake naer ghelegentheyt der saken. 

¶ Item dat desen goeden ende warachteghen paeys tusschen ons ende onsen goeden ondersaten, ghepublieert, ende huytgheroupen sal sijn binnen onser voorseyder stede van Ghendt, ende in allen anderen van onsen goeden steden van onsen lande van Vlaendren.

¶ Item waert dat eeneghe donckerhede of twijfele toe quame in toecommenden tijden vp die articulen, poenten, circumstancien, of appendanten daer toe behoorende, wy souden die verclaersen ende doen verclaersen, ende interpreteren in onsen raet redelick, ende in sulcker manieren, soe dat alle dye ghene diet aengaen mochte sullen sijn ghepaeyt. Ende wy Schepenen, Dekenen, ende Raedt, ende ghemeente vander stede van ghendt ouer ons ende ouer onse medepleghers, wie si sijn, hebben ontfaen ende ontfanghen ootmoedelicke die gracie, vergheuenessen ende goedertierenheyt, ons ghedaen byden coninc Kaerle onsen souuerain here, ende byden voorseyde Hertoghe ende Herto

{==lxxvi.r==} {>>pagina-aanduiding<<}

ghinne, Graue, ende Graefnede van Vlaendren onse gherechte natuerlijcke heere ende vrauwe. Ende vander voorseyde gracie ende vergheuenesse bedancken hemlieden met goeder herten also vele als wy moghen. Ende belouen den coninck onsen souuereyn here, onsen here ende vrauwe, loyalijcken ouer ons ende onse medepleghers vp die peynen bouen verclaerst te houdene, te vulcommene, ende te vuldoene ghestadelic ende sonder verbreken, alle die articulen ende pointen inden voorseyde paeys ghenarreirt, die welcke wy alle ende elc sonderlinghe, danckelic, bequamelick, ende ooc moedelick ontfaen hebben. Ende indien daer yement yeghens of ter contrarie dade, so belouen wi te helpene ende te veruolghene naer onser macht, dat die ghepuniert sullen worden so dat behoren sal, ende ghestelt in warachteghe onderdanichede vanden coninc ende van onsen gherechten here ende vrauwe alst voorseyde es. Ende als van allen alyancien, eeden trauwen, verbonden, of manschepen, die wi of eenich van ons lieden ghedaen hadden, of hebben ghedaen den coninc van Ingelant, sine ghecommitteirde of ghedeputeirde lieden of officiers, ende allen anderen die niet en souden sijn met onsen voorseyde souuereynen here, ende met onsen natuerlicken here ende vrauwe, die renuncieren wy ende gaen te buyten. Ende hebben ghesworen ende sweeren in onser loyaelhede, dat van nv voort aen eewelicken ende tallen daghen wi sijn, ende sullen sijn goede ende ghetrauwe ondersaten des conincx onsen souuerain here, ende sinen naercommers, coninghen van Vranckerijcke, ende onsen gherechten natuerlijcken here ende vrauwe, ende haerlieder naercommers, grauen ende graefneden van Vlaendren, ende sullen doen die diensten die goede ende ghetrauwe ondersaten schuldich sijn te doene haren gherechten heere ende vrauwe, ende bewaren haerlieder lichame, eere, eruen, ende rechten, ende beweeren alle die ghene dye ter contrarie souden willen doen of veruolghen. Ende dit doen wi te wetene onsen natuerlicken heere ende vrauwe, ende haerlieder naercommers, ende allen haren officiers, inder manieren bouen verclaert, behouden allen onse preuilegien, vryheden, goede costumen, ende oude vsaegien. In orcondtschepen ende van welcken saken, wy Hertoghe ende Hertoghinne voorseyde, hebben onse seghelen ghedaen, hanghen aen dese letteren, ende wi Schepenen, Dekenen, ende raet, ende tghemeente vander stede van ghendt. Ende voor wi Hertoge ende Hertoghinne voorseyde hebben ghebeden ende versocht, bidden ende versoucken onser lieuer gheminde moye, der Hertoghinne van Lutcenburch ende van Brabandt, ende onsen gheminden broedere den Hertoghe Aelbrecht in Beyeren. Ende wi schepenen ende raet der stede van Ghendt, supplierender hoogher ende moghender princerssen der Hertoghinne van Lutcenburch ende van Brabant, ende hooghe ende moghende Prinche den Hertoge Aelbrecht van Beyeren bouen ghenoemt. Voort wi Hertoge ende Hertoghinne van Borgoengien, ende wi Schepenen, Dekenen, raet, ende alle tghemeene vander stede van Ghendt, versoucken ende bidden alle den Baroenen ende edelen vanden lande van Vlaenderen hier naer ghenoemt, ende der goeder stede van Brugghe, van Ipre, ende tlant vanden vryen, ende der stede van Mechelen, ende van Antwerpen, dat si omme dye duecht vanden paeyse, ende versekerthede, ende in oorconden der waerheyt van alle den dinghen voorseyde souden willen haerlieder seghelen hanghen aen dese letteren. Ende wi Iehanne byder gracien van gode, Hertoghinne van Lutcenburch ende van Brabant ende van Lymburch, wy Hertoghe Aelbrecht in Beyeren, Baliu ende gouuernuerende erfachtich vanden lande van Henegauwe, van Hollandt, van zeelant, ende vander heerschepye van Vrieslant, wi Willem oudtste sone Tsgrauen van Namen, heere vander Sluys, Hughe heere van Aurijnchburch, Graue van Ghendt, Ian heere van Ghistele ende van Arnes, Heyndrick van Beuere, heere van Dixmude ende van Auredam, Ian heere van Gheerdtsberghe ende vanden Gruythuse, Aernout van Gauere here van Scoresse, Phelips heere van Axele, Lodewijc gheseyt die hase bastaert van Vlaendren, Gheeraert van raseghem here van Baesseroode, Wouter heere van halewijn, Phelips heere van massemine, here van eecke, ian vileyn here

{==lxxvi.v==} {>>pagina-aanduiding<<}

van sint Ians te steene, Ian van outreburch graue van Ipre, Lodewijc here van boulaer, Rudders, wi burchmeesters, voocht, schepenen, ende raet vander stede van Brugghe, ende van Ipre, wi Phelips monfrant van eessene, ende Phelips van bueckemare vanden vryen ouer ende huyter name vanden seluen lande, twelc gheenen ghemeenen seghel en heift. Ende wy commuyn meestere, schepenen, ende raet der stede van Mechelen, ende van Antwerpen hebben ter bede ende begeerde voorseyde, omme tgoede vanden paeyse, ende meerder versekerhede ende oerconde der waerheyt van alle den saken voorseyde, ende van elcken besonderlinghe hebben ghehanghen ende ghedaen hanghen onse seghelen, ende die seghelen vanden steden voornoemt aen dese yeghewoordeghe letteren, ghemaect ende ghegheuen te Doornicke, den.xxviij.dach van Decembre. Int iaer ons heeren alsmen screef.M.iijc.ende.lxxxv. Ende corts daer naer so quam dye Hertoghe Phelips van Borgoengien, ende Margriete sijn wijf des grauen Lodewijcx van Malen dochtere binnen der stede van Ghendt, dat si met groter eeren ende weerdicheden ontfanghen waren, ontrent den Derthiendach. Ende die Graue swoer met die van Ghendt, ende die van Ghendt met hem, den princhen hemlieden een goet ghetrauwe here te sijne, ende si lieden hem te sijne goede ende ghetrauwe ondersaten, behouden hare rechten, vryheden, ende preuilegien. 

       
        
       
    
    [Int iaer xiijc.ende.lxxxvi]

    
¶ Item dese paeys ghemaect sijnde, die coninck van Vranckerijcke dede versamen groote menichte van vitaelgien ende van aertilgerye, sulc als men ter oerloghe behoeft, ende quam ter Sluys daer hy vele schepen dede ghereet maken ende vitaelgieren om te treckene in Inghelandt. Ende daer waren schutters ghecoren in Vlaendren, ende hemlieden was ghegheuen ghelt ende laken. Binnen deser tijt dede die coninc van Vranckerijcke ter Sluys een basseye vp rechten, daer Tcasteel ter sluys vp wiert ghemaect vanden coninck ende daer souden walen vp woonen, omme dat te houdene yeghen die Inghelschen ende vianden vander croone. Dit was int iaer xiijc.ende.lxxxvi. Die coninc van Inghelandt was yegens desen comste wel voorsien, ende vp sijn hoede, so dat die coninc in sinen raet vandt dat hi naer Inghelant niet en reysde. Hier omme waren vele edelen van sinen volcke seere verstoort, dye haer goet ende lant gestelt hadden omme met hem te commene Ende des conincx volc begonste veil quaets te doene binnen den lande, ende beroofden die landtslieden die wat vergadert hadden, so dat si niet en behilden, maer moesten vlien te Ghendt, ende in andere steden, want sconincx volc en hil van niemende niet, maer begonsten ooc te rouene ter Sluys, ende te Brugghe in die herberghen, daer si ghelogiert waren. Ende te Brugghe worden al bedectelijcke vele fransoysen, bortoenen doot ghesleghen, metsgaders den ouerlaste dat si den volcke daden. Ende ooc die Hertoghe van Berry, des conincx van Vranckerijcke oom, die ooc broeder was van Phelips van Borgoengien die Graue van Vlaendren was, dese was vp dye carmers Brugghe so ghesleghen, dat hi moeste dalen van sijnen peerde, dat hijt wel een maent besief, want hi seere ghewont was. Dit was ontrent sinte Maertins messe. M.CCC.ende lxxxvi.
    
        
                
    
    [Vp den.xxvij.dach in April]

    
¶ Int iaer ons heren.M.CCC.ende lxxxvij.soe waren te Ghendt ghesleghen die Roosebekers guldenen, ende ooc selueren penninghen, die welcke was die munte van twee landen, van Vlaendren ende van Brabant. Ende vp den.xxvij.dach in April, twelc was den saterdach voor die brugge marct, wast gheboden datmen gheene andere munte bieden noch gheuen en soude in die Brugghe marct. Ende twas beuolen al Vlaendren duere datmen tsgrauen Lodewijcx munten yet bieden noch ontfanghen en soude, vp tghelt te verbuerene, ende ooc noch eenderhande boete daer toe, ende datmen dat ghelt soude bringhen ter wissele, als bilioen.
 
        
        
       
    
    [Int iaer.xiijc.ende.lxxxviij]

    
¶ Item int iaer.xiijc.ende.lxxxviij.die Hertoge van Ghulick ende sinen sone dye Hertoghe van Ghelre deden vele schaden in Brabant, si roofden, si branden, ende vinghen die lieden. Die Hertoge van Borgoengien die claechdet den coninc van Vranckerijcke, hoe dat men sijnder moeye sulcke schade ende ouerlast dede. Die Coninck haddet gheerne of gheleydt, maer hi en conste, ende wort vanden Hertoge Willem van Ghelre ontseyt. Ende die coninc vergaderede sijn volck, ende

{==lxxvij.r==} {>>pagina-aanduiding<<}

track darwaert met groter macht. Ende dye Hertoghe van Ghelre wasser wel vp voorsien, ende hadde groot herte den Coninc te beuechtene. Ende die coninck kaerle quam int lant van Ghulick, ende wan een stede dye den Hertoghe van Ghulick toe behoorde. Ende dye Hertoghe quam in des Conincx handen, ende die heeren ende die prelaten mede, ende daer was ghemaect een bestant tusschen der Hertoghinne van Brabandt ende den hertoghe van Ghulicke, ende sinen sone den hertoghe van Ghelre. 


       
        
        
    
    [Int iaer.xiijc.ende.xcij]

    
¶ Item int iaer.xiijc.ende.xcij.die hertoghe Phelips dede so vele, ende dwanc so die van Vlaendren, dat si lieten dye obediencie vanden paeus Vrbaen van Roome, ende moesten commen ter obediencie vanden paeus van Auengioen, diemen hiet den paeus Clement. Ende vele priesters, canonicken, prochiepapen, cappellanen, beghijnen, ende vele leecke lieden, lieten te Brugghe haerlieder benefictien, huysen ende goeden, ende si voeren wonen te Kuelen, te Luydeke, ende in anderen steden, ende dat byder predicatie van eenen meester Ian van Waes, prochipape van sinte Ouburghen, die welcke liet sijn beneficie te Brugge, ende voer wonen te Ludeke, so dede oock eenen meester Iacob van Oostburch. Ende si preicten ende seyden dat alle die Clementijnen verwaten waren, ende vermalendijt, daer omme dat dye van Brugghe van meneghen menschen gheschuwet waren. Ende in brugghe quam een groote beroerte omme die.ij.paeusen bi sommeghe poorters. Ende daeromme die hertoghe Phelips dede een vanden principaelsten vanghen Pieter van Roesselare, ende was te Rijssele gheuoert, ende daer onthooft. Die van Ghendt bleuen altoos onder dobedientie vanden paeus Vrbaen, ende daer omme vele lieden van Brugge ghinghen int eynde vander vastene haerlieder biecht spreken te Ghendt, ende ontfinghen daer dat heylich sacrament. Dye kercken van Brugghe waren des sondaechs ende des heleghen daechs al ydele, want die lieden schuweden die kercken, om dat die priesters alle Clementijnen waren. 


       
        
        
    
    [Int iaer ons heren.xiijc.ende.xciij.]

    
¶ Int iaer ons heren.xiijc.ende.xciij.die eerweerde vader in gode heer Lodewijck van Latrimoelge, Bisschop van Doornicke ghemaeckt, te Auengioen vanden Paeus Clement, dye quam ontrent Sinxen te Brugghe, in meeninghe die heleghe oordene te celebrerene in sine kercke te sinte Saluators te Brugghe, ende dat vp der Triniteyts auent, maer omme datter nyement vp den Sinxen dach tsinte Saluators ter kercken en quam, daer omme reedt hi des vrydaechs in die Sinxen weke ter Sluys waert, meenende sdaechs daer naer oordene te gheuene in onser lieuer vrouwen kercke ter Sluys. Maer wat gheuiel vp sinte Triniteyts auent, eer hy ter kercken quam om hem te bereedene, omme die oordene te celebrerene, tusschen den vij.ende.viij.hueren smorghens, soe rees eenen grooten brandt in onser Vrauwen prochye ter Sluys, als waer omme dat die bisschop moeste laten die oordene te celebrerene, ende tvolc ende dede den bisschop gheen eere noch weerdicheyt, omme dat hy clementijn was. Ende si seyden dat si te wers voeren ende dat si die schade vanden brande hadden, omme dat hi inder sluys was. In dit veers staet dat incarnacion. Arsit sublare sluys cum colitur trinus et vnus.


       
        
        
    
    [Int iaer ons heeren.xiijc.xciiij]

    
¶ Item int iaer ons heeren.xiijc.xciiij.Peter van der belle ende sijn gheselschap, hadden vp ghestelt datmen sdaechs naer sinte Gillis dach, alsmen te Brugghe die wet vermaken soude, datmen alle die heeren vander wet soude doot ghesleghen hebben. Maer Wouter vanden scake, ende een cupere gheheeten Pieter van sietseele, die gauent vp sinte Augustijns dach te kennen. Ende Pieter vander belle wordt gheuanghen, ende sommeghe van sinen medeghesellen dye volden huyter stede van Brugghe. Ende sdaechs naer sint Ians dach huytgaende Ougst, soe was Pieter van Belle vp dye marckt, voor tbeelfroot sijn achstere onthooft.


       
        
        
    
    [Int iaer ons heeren.xiijc.ende xcvi]

    
¶ Item int iaer ons heeren.xiijc.ende xcvi.dye graue van Oosteruanck was in Vrieslandt, ende verbarnde dye stadt van Stauere, ende sinte Benedictus clooster, ende beroofdet. 


       
        
       
    
    [Vp den vierden dach in Nouembre]

    
    ¶ Int selue iaer vp den vierden dach in Nouembre. Die Coninck van Inghelandt ghenaemt Ridsaert, nam te wijue ende trauwede des machteghen conincx Karels dochtere van Vranckerijcke. 


       
        
        
    
    [Anno domini.M.CCC.ende.xcvij.]

    
¶ Anno domini.M.CCC.ende.xcvij.

{==lxxvij.v==} {>>pagina-aanduiding<<}

die Sarasijnen ende die turcken deden vele iammers ende groote schade onder dye kerstenen, bi Hongheryen, ende byder stede Nycopolis, ende daer bleef menich kersten doot. Ende dye Sarasijnen vinghen Ian van Dygioen, des Hertoghen Phelips van Borgoengien oudtste sone, ende in thende vanden iare wart hi ghelost, yeghen den Amyrael Bakin.


       
        
        
    
    [Int iaer ons heeren alsmen screef.xiijc.ende.xcix]

    
¶ Item int iaer ons heeren alsmen screef.xiijc.ende.xcix.die Inghelschen versloughen ende dooden den coninck Ridtsaert, ende sy sonden wedere die coninghinne van Inghelandt des Conincx Ridtsaerts wedewe in Vranckerijcke, totten Coninck Kaerle haren vadere.


       
        
        
    
    [Int iaer van.xiiijc]

    
¶ Item int iaer van.xiiijc.soe was te Roome grooten aflaet, ende dat iaer van gracien, ende al die weerelt liep te Roome om te hebbene dat aflaet a pena et al culpa. Ende int selue iaer wast grote sterfte vander Epedimye ofte bootse.


       
        
        
    
    [Anno domini.iiijc.ende.iij en int iaer daer naer xiiijc ende.iiij]

    
¶ Anno domini.iiijc.ende.iij.soe quamen vp sinte Brictius nacht te Ooostende acht groote waluisschen, dye daer bleuen ligghende op tsandt. Ende elck van desen visschen was bet dan lxx.mans voeten lanck, die nuese gaten waren alsoe groot datmer in stack eens groots mans vuyst, die muyle was gheschepen als eenen Inghelschen wulle sack. Ende elc van desen visschen hadden inne wel.xxiiij.harinc tonnen smouts. Ende alsmen die visschen hauwen ende slijten soude, men moestere met leederen inne clemmen, van bouen inden buyck. Ende inden buyck van elcken vissche, so mochten staen.xiiij.of.xv.mannen, elc met eender schuetele omme tsmout ende bloet te vergaderene, ende sommeghe hadden haecxkens ende bijlen, omme die visschen in sticken te hauwene, ende dese lieden stonden inden buyck van dien visschen, of sy ghestaen hadden in eenen vloer. Dit es tincarnacion in latijne, nemende die ghetal letteren. Octo capit lete pre grandia flandria cete, elck d dye doet vc. Dit es tincarnacion in vlaemsche. Ende hier so maken.ij.dd oock een duyst. Oosthende weet dat Brictius nachten, gheuanghen waren waluisschen achte. Item int iaer daer naer xiiijc ende.iiij.vp den goeden vrydach, binnen der voornoene, binnen der tijt datmen te Duynkercke dye Passie preecte, tvolck liep al huyter kercken ter zee waert. Ende daer quam eenen grooten waluisch, dye daer met grooter pijne ende arbeyt gheuanghen wort, ende subtijlick ghecreghen ende hy was wel.lxxx.ghemeten voeten lanck. 


       
        
        
    
    [Xxvi.dach van April]

    
¶ Anno domini.xiiijc.en.iiij.so starf die hertoghe Phelips van Borgoengien Graue van Vlaendren vp den.xxvi.dach van April, in Brabandt tonser vrauwen te Halle, ende was van daer gheuoert ende begrauen in tcloostere vanden Saertrucsen, buyten Dygioen in Borgoengien, welc cloostere hi hadde selue ghedaen stichten. Dese Hertoge Phelips voorseyde hadde bi Margrieten sijnen wijue, des Grauen Lodewijcx van Male dochtere.vi.kinderen.iij.sonen ende drie dochteren. Die outste sone hiet Ian, ende was hertoghe van Borgoengien, Graue van Vlaendren, Graue van Artoys, van Borgoengien, here van Salynes, ende vander stede van Mechelen. Dandere hiet Anthonis, Hertoghe van Brabant ende van Lymburch, Marcgraue des helichs rijcx. Die derde sone hiet Phelips, Graue van Nyueers, ende van Retheers. Doudtste dochtere hadde te manne, den hertoghe Lupold van Oostenrijcke, ende si starf sonder hoyr. Dander dochtere hadde te manne den Graue Willem van henegauwe, van Hollandt ende van Zeelandt, ende heere van Vrieslant, ende si hadder by eene dochtere, die hiet Iaquemijne, dye Graefnede van Henegauwe bleef naer dye doot van hueren vadere ende moedere, van Holland, van Zeelant, ende vrauwe van Vrieslandt. Ende si hadde.iij.mannen, eerst Sconincx sone van Vranckerijcke Ian Hertoghe van Tourayne, Dolphijn van Vyanen. Daer naer hadde si te manne Hertoghe Ian van Brabant. Die derde was, here Vrancke van Borssele graue van Oosteruanck, ende sy starf sonder hoyr van haren mans. Die derde dochtere vanden hertoge phelips le hardy voorseyde, die hadde te manne den Hertoghe van Sauoyen, ende si hadde by haren man. iij.sonen. Doudtste was here van Geneuren, dander Prinche van Beemont, dese twee storuen beede sonder hoyr. Die derde had-

{==lxxviij.r==} {>>pagina-aanduiding<<}

de te wijue tsconincx dochtere van Cips, hi hadde.ij.susteren, doudtste was coninghinne van Cecilien, dandere hadde te manne Galyast den Hertoghe van Mylanen, ende storuen beyde sonder hoyr.

¶ Item desen voornoemden hertoghe Phelips le Hardy huwede al sijne kinderen binnen sinen leuende lijue, ende bewees elck sijn goet, eer hi starf. Ende hi sprack met vrau Iannen sijns wijfs moeye Hertoghinne van Brabandt, ende met den lande van Brabandt soe, dat Anthonis sijn tweeste sone wardt ghemaeckt rewaert van Brabant, ende naer hare doot hare heerschapye te besittene, ende dat by consente van sijnen oudsten broedere. Ende Margriete sgrauen Lodewijcx van Male dochtere Hertoghinne van Borgoengien, graefnede van Vlaendren, van Artoys, van Borgoengien, Palatijne, vrauwe van Retheers, van Salines, ende van Antwerpen, ende van Mechlen die regneirde naer haren man.


       
        
        
    
    [Int selue iaer vp sinte Lijsbetten dach]

    
    ¶ Item int selue iaer vp sinte Lijsbetten dach was sulc een tempeest in die zee, so dat dye zeedijcken in braken, in vlaendren, in die vier ambochten, ontrent der Sluys, Ardenburch, Oostburch, ende ontrent Bouchoute, ende Biervliet, ende Hughensvliet, so datter vele beesten, ende ooc lieden verdroncken, ende vele schoons lants bedoruen wordt, alsmen noch hedent te dage sien mach. 


       
        
        
    
    [Vp den.xxi.dach in maerte]

    
¶ Int selue iaer vp den.xxi.dach in maerte, doe starf vrauwe Margriete van Borgoengien des grauen Lodewijcx van Male dochtere, ende was begrauen te Rijssele, dye welcke wedewe was vanden Hertoghe Phelips le hardy voornoemt. Ende haer oudtste sone Ian van Dygioen hertoghe van Borgoengien die verstarf dat graefschap van Vlaendren, van Artoys, van Borgoengien, die heerlichede Palatijn, van Salines, van Antwerpen ende van Mechelen. etc.



¶ Van Ian van Dygioen die.xxviij.graue van Vlaendren, die welcke in Vranckerijcke iammerlijck vermoort wardt van des Dolphijns volcke.


¶ Dat.xxxiiij.capittel.

    
{== afbeelding 
        	
    ==} {>>afbeelding<<}
    

IAn van Dygioen oudtste sone van Phelips le hardy, die welcke was sone van Ian des Conincx van Vranckerijcke ioncxste sone, ende sone van vrau Margriete sgrauen Lodewijcx van Male dochtere, die welcke was die.xxviij.G.van Vlaendren, hi quam in alle die heerlicheden van sijnder moedere, ende hi quam naer paesschen in alle die steden van Vlaendren, daer hi seer eerlicken ontfanghen was. Ende hy swoer in allen steden die rechten, vryheden, ende preuilegien te onderhoudene naer costumen vanden lande, ende hi nam te wijue hertoge Aelbrechts dochtere in beyeren, verbeydere van henegauwe, van hollant ende zeelant, ende van Vrieslant. Ende hy hadde bi sinen wijue die hertoge phelips van borgoengien, ende.v.dochteren. Doudtste dochtere hadde te manne den Dolpijn van vyane, des.coninc.K.sone van Vranckerijcke. Daer naer hadde si te manne den graue Artur van Richemont des hertogen broeder van Bretaengien, ende si starf sonder hoyr. Dandere hadde te manne den hertoghe Adolf van Cleue. Die derde hadde te manne den.G.van penitencen. Die.iiij.hadde te manne Ian den hertoge van Betuoort, sconincx sone van Inghelandt, ende sy storuen

{==lxxviij.v==} {>>pagina-aanduiding<<}

beyde sonder hoyr. Die vijfste hadde te manne den hertoge Kaerle van Borbon. 


       
        
       
    
    [Vp den.xxij.dach in Meye]

    
¶ Item int iaer.xiiijc.ende vijue, vp den.xxij.dach in Meye, so quam voor die Sluys met eene groote vlote van schepen vul Inghelschen, die hertoghe Thomaes van Clarensen tsconincx Heyndricx sone van Inghelandt, dye graue van pennebrouc, ende si quamen in carsant ende sint Annen ter Mude, daer si roofden ende verbranden vele huysen ontrent der Sluys, ende deden daer vele schaden. Ende sint Annen ter Mude beroofden si die kercke, ende namen mede die tafele van sint Annen outaer. Ende si stormden vp dye stede vander Sluys, maer dye vander Sluys schoten doot haerlieder principalen capiteyn, twelc was die graue van Pennebrouc. Die hertoghe Ian van Borgoengien met dye van Ghendt, ende met meer andere vlaminghen trac naer der Sluys, omme die Inghelschen te beuechtene. maer die Inghelschen vloden, ende trocken met haren rooue te Ingelant waert. Ende eer si gheleden der Nyeupoort, worden hem lieden.ij.schepen ghenomen, waer inne dat was die tafele van sint Annen ter Mude, ende meer andere yuweelen die si meenden in Inghelant te voerene.


       
        
        
    
    [Vp den derden dach in Nouembre]

    
    ¶ Item vp den derden dach in Nouembre. Int iaer.xiiijc.ende.vij.doe quam die hertoghe Ian in sint Omaers met eenen grote heyrcrachte van baenraetsen, rudders, ende vele edele mannen, huyt diueerschen landen, als Borgoengien, Berry, Langhedoc, Auerne, Borbon, Bar, lorayne, Sauoyen, Champaengien, Normandyen, Pycardyen, Henegauwe, ende Vlaendren. Alle dese voornoemde waren bereet omme te treckene voor Calis, ende dat te winnene. Vp den vi.dach in Nouembre wort van desen monstere ghedaen vanden lieden van wapenen, buyten sint Omaers, te Colijns muelene Ende binnen der stede van sint Omaers waren vele groter engienen, als blyen, bombaerden, ende cortauwen, ende groote prouanche van vitaelgien, om te voeren int voorseyde belech. Binnen deser tijt so quamen brieuen aen den hertoghe Ian van Borgoengien van des conincx van Vranckerijcke weghe, die welcke brieuen waren gheordonneirt byden Hertoghe van Berry, ende Lodewijck van Orlyens. Dat nyement en soude varen te Calis noch int lant van Guyse, vp die peyne vander galghe, ende oock mede al sijn goet gheconfisquiert te sijne, ter tafele vanden Coninck van Vranckerijcke. Ach wat rauwen ende spijt haddens die edele, die van varren ghecommen waren, ende grote moeyenessen ghedaen hadden te vergheifs, ende huere heerlicheden ende goedinghen daer omme belast, ende al om niet. Vp sinte Maertins auent snuchtens, elc vertrac huyter stede van sinte Omaers te sinen lande waert. Ende Sinte Maertins daghe des nachts quamen die.vi.capiteynen van Calis met menichte van Inghelschen, tot voor sint Omaers aen die stede, ende roofden die Bosselaer strate, ende vinghen al die rijcste lieden die in dye voorseyde strate woonden. ende si quamen int conuent vanden predicaren, ende meenden dat ooc gherooft te hebbene, maer die broeders gauen hem lieden te drinckene vanden besten wijne, die hem lieden ghegheuen hadde die Hertoge Ian, ende si daden hem lieden goede chiere, so dat sy bi dien tconuent lieten onghetrauelgiert, maer sonden daer naer noch selue den conuente aelmoesene, ende alle die strate lieten sy ter cause van dien ongherooft, dye si van te voren in wille waren te roouene ende te verbrandene. Des anderen daechs smorgens trocken si tijlicken wech met haren rooue ende met haren gheuanghenen te Calis, te Hoye ende te Marcke.
        
        
        
    
    [Binnen der seluer maent vp sinte Clements auent]

    
¶ Binnen der seluer maent vp sinte Clements auent, was die Hertoghe van Orlyens Lodewijck te Parijs doot ghesleghen van Raulijn doctonijle,, dye welcke hertoghe was des Conincx Kaerle van Vranckerijcke broedere. Dat incarnation van dien achteruolcht in dese naeruolghende woorden, nemende die ghetal letteren. Contere brachium peccatoris


       
        
        
    
    [Vp sinte Barbelen dach in Decembre]

    
    ¶ Item vp sinte Barbelen dach in Decembre was binnen Brugghe, so groot watere wel.xi.daghen lanc gheduerende, so dat dye lieden som moesten met groten leersen achter straten gaen ten freminueren, ten wijngaerde, sinte Claren, het scheen al oft een zee gheweest hadde, ende in vele plaetsen binnen der stede moesten die lieden haerlieder spijse reeden vp solders.


       
        
        
    
    [Int iaer xiiijc.ende.viij en vp den.xxiij.dach in April]

    
¶ Item int iaer 

{==lxxix.r==} {>>pagina-aanduiding<<}

xiiijc.ende.viij.so waren sommeghe poorters in Brugghe dye douerhant ende dominancie sochten te hebbene binnen Brugghe, ende dese waren Ian byese, Claeys dye soutre, Ian bortoen, ende Lieuin Sceutelare, sy beloefden den Hertoghe Ian van Borgoengien den.vij.penninc van al den incommen den goedinghen vander stede van Brugghe. Ende vp den.xxiij.dach in April daden bannen ten beelfroot huyte.vi.vanden eerlicsten poorters die doe te Brugghe waren, ende al dat regement in Brugghe hadden ghehadt binnen des Hertoghen phelips tijden. Ende dese waren Ian camfijn, Ian hoonin, Claeys barbazaen, Zegher vanden walle, ende noch twee andere. Ende si waren ghebannen in die presentie vanden Hertoghe Ian, als contrarie den prinche ende den lande van Vlaendren sijnde, ende al haerlieder goet was gheconfisquiert ende gheleyt tot princhens tafele. Dander twee die hier voren niet ghenoemt en sijn, waren Gheeraert van sint Omaers, ende Victor van Lisseweghe. Dit ghebuerde vp sint Ioris dacht. 

¶ Int selue iaer was Ian van Beyeren die ghecoren bisschop van Luydeke 
veriaecht huyt Luydeke, ende corts daer naer so waren oock sommeghe poorters huyt gheiaecht vanden commuyne, ende die van Luydeke maeckten des heeren van Parewijs sone bisschop van Luydeke. Daer omme so badt Ian van Beyeren sijnen neue den Hertoghe van Borgoengien dat hi wilde met lieden van wapenen by hem commen te Maestricht, want Maestricht hilt hem met Ian van Beyeren yeghen den heere van Parewijs, ende yeghen die van Luydeke. Dye hertoghe Ian van Borgoengien in Septembre vp sinte Teclas dach, quam by Luydeke met.vim.mannen, ende dye van Luydeke quamen yegens hem wel met.xxx.duysent vromer mannen. Daer was eenen groten wijch gheuochten. Ende in dyen wijch waren versleghen die heere van Parewijs ende die bisschop sijnen sone, ende al sine macht, met die edele van Ardanen. Ende daer bleuen daer toe versleghen wel.xx.duysent Luyckenaers. Ende die hertoghe Ian van Borgoengien behielt dat velt met victorien, ende die van Luydeke brochten den hertoghe Ian die slotelen van harer stede. Dat incarnacioen is in dit veers. Tecla bonos cernit felt legio quam leo sternic.


       
        
        
    
    [Int iaer.xiiijc.ende.xi]

    
¶ Item int iaer.xiiijc.ende.xi.Ian Hertoge van Borgoengien ende graue van Vlaendren vergaderde een groot heyrcracht van Vlaminghen, ende gaf den ambochten van Brugghe weder hare bannieren, die welcke die hertoge phelips hemlieden ghenomen hadde, omme dat die ambochten niet rijsen en souden, deen ambocht yeghen tandere, ghelijck dat die weuers vochten yegen dye vleeschauwers. Ende daer omme deelde die Hertoge Phelips die stede van Brugghe in ses sestendeelen. Die hertoge Ian leedde al theyr van Vlaendren in Vermandoys te Mondydier ende te haen, omme te beuechtene den hertoge van Orliens die in Haen was. Ende als die hertoghe van Orliens sach dye macht vanden hertoge Ian van Borgoengien, hi vloot huyt Haen met sinen edelen, ende die vlamingen wonnen Haen, ende beroofdent, ende staken tvier daer inne, ende keerden weder naer Vlaendren. Ende dye van Brugge bleuen voor brugge liggende, totter tijt dat dye caliote inden Braemberch staende ghebroken was ende te nyeuten ghedaen, want men moeste gheuen van elcken hoede corens.ij.groten. Desen vondt hadden gheuonden Ian biese ende Claeys die soutre.

¶ Item dat scalcke calfs vel bi foortsen gesegelt van alle den Dekens vanden ambochten in brugghe, ende si en wisten niet wat inden chaerter gheschreuen stont. Desen brief begheerden sy ghecasseirt te hebben, eer si in brugge quamen, ende lagen buyten te sinte Baefs, wel.xiiij.daghen met tenten ende pauwelioenen. Ende eer si in die stede quamen, si vercreghen haer.iij.begeerten. Deerste was die keliote, die wilden si of hebben vanden coorne, ende te nyeuten ghedaen. Ende dat calfs vel was gheschuert, maer den conter brief bleef te Rijssele. Ten derden so hadden die ambochten haerlieder maentghelt, ende doe velden si tenten ende paulioenen. Dit was ontrent sinte Denijs dach, ende quamen met paeyse binnen Brugge. En ontrent den Auent daer naer waren Ian biese ende sine medeghesellen dye den schalcken vont vonden vander caliote ende vanden calfs uelle te Brugge ghebannen. 
      
        
        
    
    [Int iaer xiiijc.ende.xi]

    
¶ Item int iaer xiiijc.ende.xi.die coninc Heyndric van Inghe-

{==lxxix.v==} {>>pagina-aanduiding<<}

lant bereedde een grote vlote van schepen met volcke van oerloghen, ende ariueirden in Normandyen, ende wonnen dye stede van Eerfluer int eynde van Ougstmaent. Ende daer naer quam hi te monstruellier, te diepen, te camp, te abbeuijle, in Pontieu. Ende in octobre den.xxv.dach was die coninc Heyndric te Blangy, ende alle die principaelste heeren ende edele van Vranckerijcke quamen te Blangy om den coninc Heyndric te beuechtene, ende huyter croone van Vranckerijcke te verdrijuene. Daer wort eenen groten wijch gheuochten, maer die coninc Heyndrick van Inghelant behilt die victorie, daer waren grote menichte van fransoysen versleghen, ende ooc vele edele princhen ende heeren, als Anthonis hertoge van Lottrijcke, van Brabant ende van Lymburch, ende phelips sijn broeder.G.van Nyueers ende van Retheers, die hertoge van Bar, die Hertoghe van Alenchon ende van Persen, Lodewijc die here van Ghistele, ende vele ander heren ende edele van Normandyen, van Artoys, van Henegauwe van Brabant, ende van Vlaendren, ende daer waren oock vele edele gheuanghen ende in Inghelandt gheuoert, als die hertoghe van Orliens, ende die graue Angoulesme sijn broedere, die graue van Vendomme, die hertoge van Borbon, ende vele andere heren ende edele mannen. Den dach ende date van dien wijghe staet Tincarnacioen in dit veers. Francos crispini mactat rex anglie blangy.



¶ Hoe die Hertoghe Ian van Borgoengien verradelick vermoort wart van des Dolphijns volcke.

    
{== afbeelding 
        	
    ==} {>>afbeelding<<}
    

KAerle die dolphijn van Vyenne sconincx Karels sone van Vranckerijcke, ende Ian die Hertoghe van Borgoengien graue van Vlaendren vergaderden in Vranckerijcke te Montreu vp dye cheyne om te tracterene hoemen die Inghelschen huyter croone van Vranckerijcke soude moghen verdrijuen. Maer si die den Dolphijn hadden te regierene, dye sloughen den Hertoghe Ian verradelic doot in die presencie vanden Dolphijn, ende wierpen hem gheleerst ende ghespoort in eenen gracht in dye maent van Septembre den thienden dach. Tincarnacioen van dien staet in dit veers. Impie dolphine cur occubuit leo per te. Noch een ander Incarnacioen. Fit leo mactatus fictiua pace ligatus. 
       
        
        
    
    [Anno.M.CCCC.ende xix.int selue iaer, ende ooc tsiaers te voren]

    
¶ Anno.M.CCCC.ende xix.int selue iaer, ende ooc tsiaers te voren doe quamen brantstichters huyt Inghelant, die ter bede ende ten versoucke vanden hertoghe van Orliens huerden lieden in Vlaendren omme dat vier te stekene in diueerschen plaetsen van Vlaendren. Ende midts dat die Hertoghe van Orliens daer gheuanghen lach te Lonnen, so wilde hy hem aldus wreken vp den hertoghe van Borgoengien. Ende sy staken tvier in Poperinge, in Weruijcke, in Dixmude, in Eeclo, in Oudenburch, in Brugghe, in Roesselare, ende in meer andere plaetsen, ende si maeckten meneghen armen mensche bi dien brande. Daer worden vele vanden voorseyde brantstichters gheuanghen, ende si waren al naect vp eenen waghene ghebonden, ende vp haerlieder lijf ghestreken met gloeyende ysers, ende daer theynden onthooft, ende ghestelt vp wielen, ende eenen vierpot daer aen ghehanghen.


       
        
     
    
    [Int selue iaer van.xiiijc.ende xix]

    
¶ Item int selue iaer van.xiiijc.ende xix.in die stadt van Bruessele quam een grote menichte van Rudders, ende van knechten van oorloghen, omme dat commyn vander stede te nyeuten te doene. Ende dat ghemeen te wardes gheware, ende si sloughen een deel vanden edelen doot, ende vinghen bet dan.xxx.edelen, die heere van Heynsberge, heer Eueraert boot, ende meer andere, van den welcken mer Eueraet boot sijn achtienstere was onthooft, maer dye heere van Heynsberghe ontghinckt schalckelick.


       
            
        
        
        
        
    
        
{==lxxx.r==} {>>pagina-aanduiding<<}

        [Int iaer.xiiijc.ende.xx en Anno domini.xiiijc.ende.xxi]

        
    [¶ Item sygismundus die coninc van hongeryen was ghecoren coninck van Roome ende keyser van Almaengien]

    ¶ Item sygismundus die coninc van hongeryen was ghecoren coninck van Roome ende keyser van Almaengien, ende sandt al kerstenheyt duere eerlicke Ambassaduers aen allen kersten coninghen ende princhen, ende tot alle grote gheestelicke prelaten datse commen wilden, ofte eerlicke boden seynden binnen der stede van pysen, om te maken een eendrachticheyt in dye helege kercke, ende dat Scisma te nyeuten te doene vanden ij.Paeusen, twelc wel.xxx.iaer hadde gheduert. Alle die heren van kerstenrijcke vanden ij.staten gheestelic ende weerlic van allen conincrijcken, ende andere landtschepen versaemden daer in groter menichte. Ende daer wort ghetracteirt dat die.ij.paeusen of gaen souden, ende men verlietse van hare prelatuere. Int iaer.xiiijc.ende.xx.Ende die cardenalen die daer te pysen waren coren voor eenen paeus eenen meester Pieter van Candien van.s.Franciscus oerdene, ende was een groot doctuer ende een meester in Theologien vander vniuersiteyt van Parijs. Ende in sijne consecratie was hi geheeten Alexander dye.v. Anno domini.xiiijc.ende.xxi.als Alexander een iaer paeus gheweest hadde of daer ontrent, so wart hi vergheuen, ende starf te bolloengien. Corts naer den Asscencioens dach. Ende vp den Sinxen dach daer naer, die cardenalen dye daer te Bolloengien waren in conclaue besloten, coren den cardenael van Bolloengien voor eeenen paeus, ende hiet balthasar de la chansse, gheboren van Napels, ende in sine consecracie wort hi gheheeten Iohannes dye.xxiij. Anno domini xiiijc.ende.xxiiij.Sygismundus die keysere clachte horende vanden paeus Ian, hi dede vergaderen die prelaten van allen landen, ende hy dede houden een generael consilie te Constans vp den Rijn, ende daer was vele ghetracteirt van des paeus Ians leuene, ende van sinen quaden gouuernemente, ende hi wart verlaten ende of ghestelt van sinen paeuschepe, ende was te staffenhuyse int casteel in vangenesse gheleyt Ende die cardenalen die in tvoorseyde consilie waren, die coren eenen Romeyn dye cardenael was, ende hiet Odo de calumpna. ende in sine consecracie wort hi gheheeten Martinus die.v.hi was ghecoren int iaer.xiiijc.ende.xxvij.


¶ Van Phelips van Chaerlois des hertoghen Ians sone, die.xxix.Graue van Vlaendren.


Dat.xxxv.capittel.

    
{== afbeelding 
        	
    ==} {>>afbeelding<<}
    

PHelips van Chaerlois des hertoghen Ians sone, hi hadde alle dye signorien ende heerlicheden van sinen vadere, te weten. Eerst dat theroochdom van Borgoengien, tgraefschip van Vlaendren, Borgoengien, Artoys, here van Mechelen ende van Antwerpen, hi hadde te wijue des conincx karels van gonnesse dochtere coninck van Vranckerijcke gheheeten vrauwe michiele. Dese phelips quam in Vraendren vp den.xx.dach in Septembre Ende hi swoer te ypre, daer naer te ghendt, ende doen quam hy te Brugge waert, maer als hi in Brugghe commen soude, hi wilde den Burchmeestere vanden vryen Robrechts.f.Boudins. Ende.vi.schepenen vanden sietseelschen die te Brugghe met rechte ghebannen waren in die stede bringhen, ende badt seere daer voren, ende bleef lange te Male verbeydende antwoorde van die van die van Brugge, maer hi en conste dat niet vercrijghen, ende men stont buyten der cruyspoorte bouen den.iij.conin-

{==lxxx.v==} {>>pagina-aanduiding<<}

ghen met alle die collegien vander stede bet dan.iiij.hueren lanc ende een halue. Ende hi quam van Male te Brugghe, daer hi eerlicken ontfanghen was, maer dye ballinghen vanden vryen bleuen buyten. Ende hi swoer te brugghe haere rechten, wetten, preuilegien te houdene ende te doen houdene, ende oock te beschermene.


    
        
       
    
¶ Hoe die Hertoghe Phelips track met eender grooter heyrcrachte te Muylijn vp die Cheyne, ende wan die stede.

    
{== afbeelding 
        	
    ==} {>>afbeelding<<}
    

    
ITem int iaer.xiiijc.ende.xx.Dye hertoghe Phelips voer met eenen grooten heyrcrachte te Muylijn vp die Cheyne, ende wan die stede. Ende hi vandt daer inne vele edele die te sijns vaders doot gheweest hadden, die welcke som daer versleghen waren, ende sommeghe vloden. Ende daer was heer Robrecht van Massemijne Rudder ghemaect.

        
        
        
    
    [Vp den.xxx.dach in Ougstmaent]

    
¶ Int iaer M.CCCC.ende xxi.vp den.xxx.dach in Ougstmaent, soe was eenen groten strijt bi sinte Rykiers in Pontieu, ende daer was die Hertoghe Phelips een wijle tijts gheuanghen vanden Hermaniacx, maer haestelic so was hi vanden Vlaminghen weder omme verlost ende ghecregen. Daer bleuen bouen maten vele hermaniacx doot, ende vele vlamingen waren daer Rudders ghemaect van mer Ian van Lutcenborch. Eerst ende al te voren ons prinche Phelips van chaerloys hertoghe van Borgoengien Graue van Vlaendren, Ian here van steenhuyse, Adriaen van Vylain, ende veel meer andere. Ende daer behilt onse prinche die victorie ende dat velt byden groten bystand vanden heere van Comeneenn vanden vlaminghen. Daer vloon doe vele walen te Pykengy. 

¶ In dit selue iaer al kerstenhede was in roere, omme die van Praghen wille, die welcke hilden ende sustineerden vele quade ende valsche opinien die contrarie waren onse kerstenen ghelooue, ende menich mensche track dar waert ghewapent, ende wel voorsien omme hem lieden te beuechtene ende te nyeuten te doene, maer het was alte vergheifs, want dye keyser sygismundus belettet al. Dir veers vanden Soutere, dat maect tincarnacioen vander pragheuaert. Nouacula acuta fecit dolum.
 
        
        
        
    
    [Vp den achtsten dach van Hoymaent]

    ¶ Int iaer.M.CCCC.ende.xxij.vp den achtsten dach van Hoymaent, soe starf die vrauwe Michiele van Vranckerijcke dye Hertoghinne van Borgoengien,

{==lxxxi.r==} {>>pagina-aanduiding<<}

ende graefnede van Vlaendren des conincx Karels dochtere van Vranckerijcke binnen der stede van Ghendt ter posterne, ende si was begrauen in sinte Baefs cloostere. In tselue iaer starf haer vader die coninc Kaerle van Vranckerijcke, die welcke coninc van Vranckerijcke gheweest hadde.xlij.iaer, hi was drieweruen in Vlaendren ghewapender hant, ende hi was die ghene die den strijt wan te Roozebeke vp die vlaminghen. Anno domini.xiijc.ende.lxxxij.vp den.xvij.dach in Nouembre. 
 
        
        
        
    
    [Int iaer.xiijc.lxxxiiij]

    
¶ Item hi ghecreech den Dam int iaer.xiijc.lxxxiiij. Hy was ter sluys om te varene in Inghelant, ende doe deden dye walen veil quaets in Brugge, maer daer wasser vele in haerlieder herbergen al heymelijc doot ghesleghen. 
 
        
        
        
    
    in die maent van Octobre

    
¶ Int iaer.xiiijc ende xxiij.in die maent van Octobre wasser groot water in Vlaendren, ende dede grote schade, want men en mochte in vele plaetsen nyet saeyen, ende daer verdroncken vele beesten. Dit es tincarnacioen van dien. Schoonen dike dranck den wijn coel, doe twater had de meneghen poel.M.CCCC.ende.xxiij.


        
        
    
¶ Hoe die Hertoghe Phelips vergaderde een grote vlote van schepen ter Sluys met vele volcx van wapenen, omme te varene in Hollant.

    
{== afbeelding 
        	
    ==} {>>afbeelding<<}
    


ITem in die maent van Septembre hier te voren die Hertoghe Phelips vergaderde eene grote vlote van schepen ter Sluys met vele volcx van wapenen huyt Borgoengien, huyt Vlaendren, huyt Artoys, ende huyt Pycaerdyen, om daer mede te varene in Hollant, omme te besittene sine orye, die hem verstoruen was vanden Hertoghe Ian van Beyeren, die oom was vanden Hertoge Phelips voorseyde, die welcke Ian hertoghe van Beyeren heere was van Hollant, Zeelant, van Vrieslant, ende van Henegauwe, die welcke cortelinghe ghestoruen was in Sgrauenhaghe, in Hollandt, ende daer begrauen was, ten predicaren. Ende daer omme die van Holland, ende sonderlinghe die van Dordrecht begheerden den Hertoghe phelips Hertoghe van Borgoengien graue van Vlaendren te ontfanghene ende te huldene als recht hoyr vanden lande, ende als haren rechten landshere. Andere steden warender, ende vele edele lieden die den Hertoghe Phelips contrarie vielen, ende wilden

{==lxxxi.v==} {>>pagina-aanduiding<<}

ontfanghen ende hulden vrau Iacoba sgrauen Willems dochter die Hertoghinne van Brabant was, die welcke sadt in ouerspele in Inghelant byden hertoge Heynfroet van Glocestere des conincx van Ingelandts ioncste broedere. Ende die Hertoghe Phelips commende in Hollant ende in zeelant, hi was al omme heerlicken ontfanghen, sonder ter Gauwe, te Oudewatere, Vyane, ende te Schoonhoue, dese viere steden wildens hem houden met vrau Iacoba die hertoghinne van Brabant.

¶ Item in dit selue iaer warender vele ende machtighe lieden ghebannen huyt Holland, die den Hertoghe Ian van Beyeren contrarie gheweest hadden. Ende dese ballinghen pijnden seere ende daden grote diligencie om vrau Iacoba te ghecrijghen huyt Inghelandt, ende dat sy soude willen commen in Henegauwe, ende van daer in Brabant, ende also in zeelandt.
    
 
            
        
        
    
    [Int iaer.M.CCCC.ende.xxiiij]

    
¶ Int iaer.M.CCCC.ende.xxiiij.so quam die hertoghe Heynfroot van Glocestre huyt Inghelant te Calis ende te Aercke met vrau Iacoba, ende altoos rijdende buyten Vlaendren, so quam hi in henegauwe, ende was daer in sommege steden als heere ontfanghen huyten name van vrau Iacoba. Als dit vernamen die ballinghen van Hollant ende van zeelant, si quamen tot vrau Iacoba in Henegauwe, ende si gaf hem lieden haerlieder lant, ende si swoeren met haer, ende daden haer manschip van haren leenen ende goedinghen die si in Hollant ende in zeelant hadden ligghende, ende in Henegauwe. Ende die Hertoghe van Glocestre ende vrau Iacoba meenden wel van daer ghetrocken te hebbene in Holland, maer die hertoghe Ian van Brabant der vrauwen Iacoba wettelic man, metsgaders sijn rechtsweer dye hertoghe Phelips van Borgoengien wederstonden hem lieden dat voyaegie, so dat si weder keeren moesten in Henegauwe. Die hertoghe van glocestre siende dat hi niet wel van daer en conste ghecommen sonder grotelic in dangier te commen, ofte hi en moest met schalcken liste van daer gheraeken. Hy vant eenen schalcken vondt ende raet, als dat hi den hertoghe Phelips van Borgoengien boot den hantschoe, ende liet hem weten dat hijne wilde beuechten alleene ende te campe hebben, man yeghen man, omme te schuwene grote bloetstortinghe van hueren volcke. Ende die Hertoghe Phelips ontfaen hebbende den hantschoe vanden voorseyde hertoge van Glocestre, ende meenende te vulcommene tvoortstel ende den camp yeghen sinen aduersaris. Ende die tijt ende plaetse gheordonneirt sijne, so liet hi hem paeysiuelic vertrecken. Ende binnen deser tijt dat men hier mede besich was, vrau Iacoba met haren ballingen ende welwillende, quam met grooter macht in zeelandt, ende daer was si in sommeghe steden ontfanghen ende ghehult als een lantsvrauwe.


       
        
        
        
        
    
    [Vp den.xvi dach van Laumaent en van.s.Nicolaus voor midwintere tot vp.s.Aechten dach den.v.dach in Sporcle]

¶ Item int iaer xiiijc.ende.xxv.als den tijt ende dach ghecommen was dat dye.ij.hertoghen den camp souden doen eyghen malcanderen, Heynfroot die hertoghe van Glocestre die bleef in Inghelant, ende en quam ter voorseyde dachuaert niet om den camp te doene, niet yegenstaende dat hijt beloeft ende geseghelt hadde, den tijt vanden campe gheleden sijnde, die hertoghe Phelips van Borgoengien horende hoe dat sijn nichte vrau Iacoba begonste te regneirene in Hollant ende in zeelant, ende grotelic te dominerene. Dye van Dordrecht ontboden den hertoghe Phelips metsgaders dat si met hem ghehult waren. Ende die hertoghe Phelips track met eene menichte van Pycaerden ende van vlaminghen in zeelant, ende hi ghecreech dye steden te hemwaert die met vrau Iacoba ghesworen hadden. Ende daer naer quam hy te Rotterdamme, ende te Dordrecht, ende vrau Iacoba die hilt haer altijt in die stede vander Gauwe. Ende in alle die stede van hollant ende van zeelant daer die hertoghe phelips ontfanghen was daer vermaecte hy die wetten, ende deidtse alle van sinent weghe vernyeuwen, ende hi stelde al omme in die steden ende sloten walsche of vlaemsche capiteynen. Ende dat ghedaen sijnde, soe quam hi weder te Vlaendren. Ende in Vlaendren onlancx commen sijnde, brochtmen hem die nyeumare, dat die vander Gauwe, vanden Oudewatre, Vyane, ende dye van Schoonhoue, waren gheallegiert metter stadt van Vtrecht, ende metten bisschop Rodulf van Diephout. Ende vrau Iacoba ghecreech te haerwaert Camerlant ende Alkemare, ende hy screef aenden hertoghe van Clocestre om hulpe ende bystant te hebben, ende dat hi haer soude seyn

{==lxxxij.r==} {>>pagina-aanduiding<<}

    den.ij.duysent aertchiers, die welcke hertoghe van Glocestre, sandt.xvc.Inghelschen aertchiers. Ende die hertoghe Phelips ghereede hem om in Hollant te treckene. Ende commende bi brauwers hauene, soe quamen daer die.xvc.Inghelschen omme te treckene bi vrau Iacoba, maer die van Hollandt, ende sonderlinge die van Dordrecht, die van borssele, ende vander Vere wederstondense. Ende die hertoghe van Borgoengien quam te quade mayen bi Brauwers hauene vp den.xvi dach van Laumaent, ende daer was seere gheuochten, ende die voornoemde Inghelschen waren daer ghescoffiert ende meestendeel versleghen, ende die sommege vloot, maer si waren seere ghequetst, ende nauwe en bleefer iijc. te lijue vanden voorseyde Inghelschen, die weder omme in Inghelant gherochten, die welcke ontrochten noch met groter auentueren. In desen strijt waren vele rudders ghemaect om die vaeliandyse die si daer ghedaen hadden, eerst mijn here vander Vere, mij here van praet, mer Ian witten, Ian van hooghemont ende meer andere. Het was doe eenen harden couden wintere, want het hadde gheurosen van.s.Nicolaus voor midwintere tot vp.s.Aechten dach den.v.dach in Sporcle. Ende doe quam die hertoghe Phelips weder te vlaender waert.


       
        
        
    
    [Int iaer.xiiijc.ende.xxvi]

    
¶ Int iaer.xiiijc.ende.xxvi.midts dat vrau Iacoba vele iammers ende quaets dede ontrent Delft, dye dijcken in stekende, ende die huysen verbarnende, ende hadde ooc vele iammers ghedaen ontrent Harlem, als waer omme die hertoge Phelips reedde weder toe eene quantiteyt van schepen ter sluys, met volcke van oerloghen, ende trac weder in Hollant, ende ghecreech alle die steden in camerlant, ende in Westvrieslant. Ende te Delft waren vele lieden onthooft die metter sijde van vrau Iacoba waren, ende haerlieder hoofden waren ghestelt vp die poorten van der stede, als die yeghen hueren gherechten here waren.


       
        
        
    
    [Vp den.xi.dach van April]

    
¶ Item te Rotterdam vp die vesten warender vele ghehanghen ter waterpoorten byder barbacaninghen, die van vrau Iacoba side waren, ende te Dordrecht warender sommeghe ghequaertiert Ende midts dat dye stede van Seuenberghe vele quaets dede ter stede van Dordrecht, quam die hertoghe Phelips belegghen die stede van Seuenberghe, ende si gauen hem vp den.xi.dach van April, metsgaders dat die Hertoghe phelips daer vp ghestormt hadde. Dyt was int iaer.xiiijc.ende xxvij. Dat Incarnacioen van dien, weetmen bi desen veerse. Als leo quam te Aprille, haddi van Seuenberch sinen wille. 
    
 
            
        
        
    
    [In die selue maent vp den.xvi.dach ]

    
¶ Item in dat selue iaer in die selue maent vp den.xvi.dach so starf die Hertoghe Ian van Brabandt vrau Iacoba ghetraude man. Ende die hertoghe van Glocestere dede doe groote neerstichede omme vrau Iacoba te hebbene te wijue, om heere te sijne van Hollant, zeelandt, ende van Henegauwe ende van Vrieslant.


       
        
        
    
    [Int selue iaer voor sinte Marien magdalenen dach]

    
¶ Item int selue iaer voor sinte Marien magdalenen dach, des sondaechs te voren was Kaerle van Valoys den Dolphijn te Riemen, ende hi was daer gheconsacreirt coninck van Vranckerijcke.


       
        
        
    
    [Int iaer.M.iiijc.ende.xxviij]

    
¶ Int iaer.M.iiijc.ende.xxviij.Phelips die graue van Saintpol wart Hertoghe van Brabandt, naer dye doot vanden hertoghe Ian van Brabant sijnen broedere. 


       
        
    
    [Int selue iaer vp den achtsten dach in Wedemaent]

    ¶ Item int selue iaer vp den achtsten dach in Wedemaent, was den paeys ghemaect in Holland, tusschen den hertoghe Phelips van Borgoengien ende vrauwe Iacoba sine recht sweernede, in deser manieren, dat elc hebben ende besitten soude, tghene dat sijne was eer die oerloghe begonste. Ende dye Hertoghe Phelips van Borgoengien soude heere sijn van Holland, zeelandt, ende Henegauwe, ende heere van Vryeslandt. Ende vrau Iacoba soude vrauwe sijn van Suyd beuerlant, vanden Briele, ende vanden lande van vooren.


       
        
        
    
    [Sdijsendaechs naer sinte Bauen dach]

    
 ¶ Item sdijsendaechs naer sinte Bauen dach souden te Brugghe vp die marct hebben ghecampt die bastaert van Bulloys, ende een ionchere huyt Ghelre lant, gheheeten Ian van hecke, maer daer en quam niet of byder faulte vanden seluen Ian van hecke, die daer niet en quam, ende dander bleef sijns verbeydende alle den dach int parck daer toe gheordonneirt. 

    
          
            
        
¶ Hoe die Hertoghe Phelips van Borgoengien te wijue nam vrau Ysabeele des Conincx Ians dochtere van Poortingale.


{==lxxxij.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    


ITem int selue iaer van.xiiijc.ende xxviij.so was ghemaeckt een huwelick vanden Hertoghe van Borgoengien ende van vrau Ysabeele des conincx Ians dochtere van poortingale, ende die voornoemde Ysabeele quam ter Sluys vp den kersdach, ende daer waren si ondertrauwe ghedaen. Ende ontrent den derthiendach so was die brulocht ghehouden te Brugge met groter tryumphe ende blijschepen. Ende dit es Tincarnacioen van dien in latijnsche woorden eerst, ende daer naer in vlaemsche. Ecce portingalea imuixit secum flandria. Tzwin ter Sluys so si eerst mochte, van poortingale Ysabeele besochte. 
    
     ¶ Item vp sinte Anthonis dach daer naer waren dye Hertoghe Phelips ende Ysabeele eerlicken te ghendt ontfanghen. 
 
            
        
    
        Int iaer.xiiijc.ende.xxix

¶ Int iaer.xiiijc.ende.xxix.was te cassele ende in die Casselrye van Cassele grote romoerte onder tghemeente yeghen den baliu van Cassele, want tghemeente rees yeghen den Baliu vp, ende yegen die wet, want de Baliu wilde meerder boeten hebben vanden ghenen die vochten of twisteden yeghen malcanderen dan haerlieder preuilegien, wetten, ende costumen in hilden. Ende om dat heer Colaert vanden Clyte den baliu hemlieden te hardt was ende onghelijc verchde, daer omme stichten si ende wierpen ter nedere sijn casteel ter Ruwerschuere in Casselambocht Ende ooc om dese groote rebellichede dye

{==lxxxiij.r==} {>>pagina-aanduiding<<}

die Casselaers deden, hem lieden stellende in die wapene, ende stonden te velde om des princhen lieden te beuechtene, so quam dye prinche daer selue in persone, int iaer daer naer vp sinte Anthonis dach met menichte van lieden van wapenen, ende brochtse te sijnder ghenaden, ende hi dede aldaer onthoofden die hoofden ende vpstelders vanden twiste, Aernoudt kyekin ende Iaecx lootin, ende meer andere te Cassele binnen der stede. Ende vp dien dach was gheboren sprinchen eerste sone Anthonis.
       
        
¶ Int iaer.xiiijc.ende.xxix.doe starf Phelips van saintpol hertoghe van Brabandt, van Lotrijcke, van Lymburch, marcgraue des heilichs rijcx, alle welcke heerschepyen quamen toe ende verstoruen den Hertoghe Phelips van Borgoengien sijnen rechtsweere, als sijn naeste hoyr.

¶ Item int selue iaer doen conquesteirde die hertoge Phelips dat graefschap van Namen. Ende aldoe roerden eene oorloghe die van Luydeke yeghen tlandt van Namen, omme den hooghen torren van Bouuyns, staende vp die mase binnen den lande van Namen, welcken torre so hoghe staet datmen van dien torre die lieden sach gaen vp die straten in de stede van Luydeke. Ende die luyckenaers begheerden dien torre ghenedert te hebbene, of si souden den selue commen nederen met crachte, ende raserene ende doen te nyeute. Ende om dat die van Namen dat nyet doen en wilden in gheender manieren, soe quamen die van Luydeke ghewapender hant int landt van Namen roouen, brant stichten, ende die lieden vanghende ende dootslaende, ende dedent so vele te meer, omme dat si noch spijt hadden dat die Hertoghe Ian van Borgoengien des Hertoghen hadde voor Luydeke van hueren volcke bet dan.xx.duysent mannen, ende dat sijn sone Hertoghe Phelips hemlieden so naer quam, ende meenden alsoe onder tdecsele van deser oorloghe altemet te wreken haerlieder toorne, ende bedecten nijt die si hadden vp den hertoghe Phelips, want het speet hem lieden seere dat hi graue van Namen was. Dye Hertoghe Phelips verhoorende die schade die dye luyckenaers ghedaen hadden in tgraefschip van Namen, twelc sijn lant was, hi versaemde veil volcx van wapenen, pycaerden, ende vlaminghen, ende sandtse in tlant van Luydeke daer si vele quaets deden, ende vele lants bedoruen ende destrueirden. 
 
            
            
            
        
        [Int iaer.xiiijc.ende.xxx]

¶ Ende ontrent sint Ians dach midtsomers, int iaer.xiiijc.ende.xxx.soe daden onse lieden een sprincreyse yeghen die luyckenaers, ende daer bleef versleghen heer Ian van Ghistele, here van dudtzeele.

¶ Item binnen dien seluen iare was die maecht'die metten dolphijn Kaerle plach te rijdene ghewapent, buyten Parijs gheuanghen, ende gheuoert te Rouwaen in Normandyen, ende was daer verbarnt aen eenen stake.
 
            
            
            
        
        [Int selue iaer van.xiiijc.ende.xxx]

        
¶ In die maent van Meye vp den Sacraments auent int selue iaer van.xiiijc.ende.xxx.Die coninck Heyndric van Inghelant een ionc kint van.vij.iaren, commende duer Normandyen tot Parijs, was vp den derden sondach inden Aduent te parijs in onser vrauwen kercke ghecroont coninck van Vranckerijcke. Aldus waren doe in Vranckerijcke twee Coninghen, Kaerle die gheconsacreirt was te Ryemen, ende Heyndrick die te Parijs was ghecroont.

¶ In dit selue iaer was eene grote beroerte binnen der stede van Gheertsberghe, omme dat die wet vercocht hadden lijfrente vp die stede, tghemeente wasser yeghen, ende si en wilden nyet ghedooghen datmen die brieuen beseghelen soude. Ende si wilden der stede seghele van verbonde hebben met crachte, ende dien te nyeuten doen, ende casseren. Die wet van Gheerdtsberghe lietent weten die heeren vanden rade te Ghendt. Dye heeren vander stede van ghendt ontboden die Baliu die punyeren soude naer dye gheleghentheyt vander mesdaet. Mer Ghelein van halewijn, die doe baliu was deder vele onthoofden, ende daer mede cesseirdet, ende dye hoofden dede hy stellen vp die poorten vander stede.
 
            
            
           
        
        [Int iaer ons heren.xiiijc.ende.xxxij]

        
¶ Int iaer ons heren.xiiijc.ende.xxxij.in landt van Vlaendren was eene grote beroerte, omme die nyeuwe munte. Die heren stelden voort, in vlaendren, ende wilden heyndelijcken, dat men aen tgout verliesen soude den derden penninc, ende datmen aen tselueren ghelt verliesen soude den vierden penninc, ende

{==lxxxiij.v==} {>>pagina-aanduiding<<}

hier was tghemeente yegen, want si en wilden soe vele niet verliesen, maer si consenteirden wel te verliesene den.vi.penninc, maer anders niet. Ende hier omme so liep volc te ghendt in die wapene, ende die weuers lieten haer werc staen. Ende aldus in die wapen staende, so seyden si dat si wilden gaen soucken die vpstelders van desen. Ende daer sloughen sy doot den voorschepene van Ghendt Daniel van zeuerne, den ouerdekene van boele, ende Ioos hazebijt, ende doe ghinghen si soucken meester Heyndrick huyten houe, den thoonre van Gendt, ende Ian die graue, die welcke si niet thuys en vonden, maer waren ghevloden huyt ghendt. Doen ghinghen sy breken haerlieder huysen, ende namen haerlieder goet. Dit gheuiel in Ougst vp Sinte Claren dach, Dit es tincarnatioen van dyen In Ougst vp sinte claren dach, te Ghendt men vele rauwen sach. 

 
            
            
           
        
        [Int iaer.xiiijc.ende xxxiiij]

        
¶ Int iaer.xiiijc.ende xxxiiij.te ghendt waren sommege vulders die beroerte ghemaect hadden onder tvolc yeghen die wethouders, ende waren in wille om brandt te stichtene in die vier houcken vander stede van ghendt. Men warts gheware, ende si waren ghecreghen, ende voor paesschen vp den schortel woensdach waren si onthooft.


    [¶ Hoe twee Cardenalen ghesonden waren van den Paeus Tatrecht, om den paeys te maken]

    ¶ Hoe twee Cardenalen ghesonden waren van den Paeus Tatrecht, om den paeys te maken tusschen den coninck van Vranckerijcke ende van Inghelant, ende den Dolphijn ende Hertoghe Phelips, om die doot van Hertoghe Ian.
    
{== afbeelding 
        	
    ==} {>>afbeelding<<}
    

 
            
        
        
        
    
    [Int iaer.xiiijc.ende.xxxv en van sint Iacobs dach in Hoeymaent tot den eersten dach in Laumaent]

    
Int iaer.xiiijc.ende.xxxv.ontrent sinte Marien magdalenen dach waren ghesonden.ij.Cardenalen vanden paeus Eugenius, ende ooc van den consilie generale datmen hilt te Basele, deen cardenael was den cardenael van cypers sconincx broedere van Cypers, dandere was een chaertrues, ende was gheheeten den cardenael van sinte Cruys. Dese quamen Tatrecht in Artois, ende waren ghesonden om den paeys te makene tusschen die.ij.coninghen, te wetene vanden coninc van vranckerijcke ende den coninc van Inghelant, ende tusschen den Dolphijn ende den hertoghe phelips om die doot vanden hertoghe Ian die die Dolphijn dede doot slaen verradelijck te Montrien vp die cheyne. Daer quamen vele notable Ambassaduers vanden Co-

{==lxxxiiij.r==} {>>pagina-aanduiding<<}

ninc van Vranckerijcke, ende vanden coninc van Ingelant. Item die hertoghe Phelips was daer selue in proberen persone, daer was lange ghetracteirt, ende dat segghen van den cardenalen was huyten monde vanden paeus, ende huyten sluyten vanden generalen consilie te Basele, dat die.ij.conincrijcken Vranckerijcke ende Inghelant, elc lant moeste eenen.coninc.hebben alsoot plach te sine. Die Inghelschen dat horende si en wildens niet ontfaen ouer danckelic, ende si seyden dat dye.coninc.Heyndric van Inghelant warachtich.coninc.van Vranckerijcke was, midts dat hi te Parijs ghecroont was. Voort dat Seggheschip gheseyt ende gheeynt sijnde, soe tracteirden die voornoemde cardenalen tusschen den.Coninc.van Vranckerijcke ende den hertoge phelips van borgoengien, van dat die.coninc.hadde ghedaen verradelicken doot slaen den Hertoge Ian int iaer xiiijc.ende.xix.Ende Chaerle die.coninc.van Vranckerijcke ende die hertoge Phelips van Borgoengien gauent beede ouere ter eeren van gode haer lieder questie ende gheschil inden handen vanden.ij.cardenalen huyten name vander heleger kercken, ende inden ghenen dye si daer toe te rade nemen souden met hemlieden. Ende dat seggen was dat ouer dye emende vander mesdaet vander doot vanden hertoge Ian, dat die.coninc.soude gheuen den hertoge phelips Amiens, vermandoys, ende dat oude Westvlaendren, te wetene Aryen, aerden metten sloten ende casteelen daer toe behoorende, ende dye regentsye van Parijs. Ende aldus ende vp dese condicien so was die paeys ghemaect tusschen den.coninc.K.van Vranckerijcke ende den hertoghe Phelips van Borgoengien. Ende als vanden sticke vanden.ij.coningen, so en was tseggherscip vanden cardenalen, midtsgaders dat si haer segghescip niet al voleynt en hadden, dat in dien den coninc van Inghelant den paeys aenghinghe, ende daer inne consenteirde, hy soude hebben ende behouden tgraefschip van guyenne, ende al Normandyen, ende tgraefschip van Guyse, ende dese landen soude hi houden in manscepe ende te leene vanden coninc van vranckerijcke, ende hi soude ghehouden sijn den coninc van Vranckerijcke daer of manschip te doene naar den ouden costumen ende rechten. Ende sy gauen den ambassaduers vanden coninck van Ingelant respijt om hemlieden daer vp te beradene, van sint Iacobs dach in Hoeymaent tot den eersten dach in Laumaent. Ende als den nyendach commen was, ende dat si antwoorde van dien souden gheuen, so vonden die Inghelschen eenen omme slach vanden paeyse, omme die tontgane segghende, dat die hertoghe van Borgoengien ne gheen paeys schuldich en was te makene metten Dolphijn van Vranckerijcke sonder tconsent vanden Inghelschen, want hy haddet beloeft ende ghesworen den coninc van Ingelant, ende midts dat hi sijne belofte nyet en hilt, soe was hy ontseyt vanden coninc van Inghelant. Ende die hertoge van Clocestre ende van Ioorc sonden brieuen aen den Hertoghe van Ghelre, aen die van Hollant, aen den bisschop van kuelen, ende van Luydeke, ende aenden keyser om bystandicheyt, ende dat om te cranckene den hertoghe van Borgoengien, als een meyneedich ende versworen man (also si seyden) Ende die Hertoge van Borgoengien ghecreech die Messagiers met haren brieuen dye si droughen. Ende aldus waren si ghescheeden die daer vergadert waren om den paeys te maken. etc.


       
        
        
    
    [Int selue iaer]

    
¶ Item die Inghelschen roofden inden vasten daer naer int selue iaer die vlote metten wijne commende te Vlaendren waert, die welcke vlote die castilianen weder namen den Inghelschen. Dat ghedaen sijnde, metsgaders dat dye Hertoghe Phelips dese boden metten brieuen ghecreghen hadde, so waren die Inghelschen ghescoffiert, ende en vernamen gheen sercours, noch antwoorde van dien. 

¶ Item ontrent dye vastenauent quamen binnen der stede van Vtrecht vele ruters lieden van wapenen al in pelgryms abijten, ende si waren onder wel ghewapent ende voorsien, ende waren van sgrauen van Nyueers lieden, ende sy meenden den heere Walraue van Nyueers den bisschop van Vutrecht ghemaect byden concilie vander stadt van Vtrecht, ouer te gheuene, ende den postulaet Rodulf van diephout doot te slane. Die van Vtrecht wordens gheware vp den Vastenauent, maer dye ruters vloden meest huyter stadt maer daer wasser een deel ghecreghen binnen Vtrecht, ende die waren des maendaechs inden vastenauent alle onthooft.


        
        
        
        
        
¶ Hoe int iaer.xiiijc.ende.xxxv.grote haghel steenen vielen die tcoren al bedoruen.


{==lxxxiiij.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

    
    ITem int selue iaer van.xiiijc.ende xxxv.vp sinte dominicus dach so vielen ontrent Brugghe afgrijselicke grote haghelsteenen te oudelem, ende te sietseele. Sommege waren also groot als duuen eyeren, ende bedoruen in vele plaetsen die vruchten, dye noch vp tvelt stonden. 

¶ Item vp dyen seluen dach die coninghinne van Arragoen ende van Nauarre, ende die groote meester van sinte Iacobs in Spaengien, ende die broeder vanden coninck van Nauarre voeren te Napels waert, met eene grote vlote van schepen, vul volcx van oorloghen, om dat landt van Napels metten sweerde te ghecrijghene, ende commende voor dye stede van Gayette, daer waren si ghescoffiert, ende verwonnen vanden Geneuoysen, ende seer vele gheuanghen. Dat Incarnacioen staet in desen veersen. Dominicus blasio dat reges equeore votos. Noch een andere. Aragon atqe nauar ianua leta capit. Noch tselue incarnacioen. Dominici festa gente colente sacra.
 
        
        
    
    [Int selue iaer in tbeghinsele vander vastene]

    
¶ Int selue iaer in tbeghinsele vander vastene die hertoghe van Borgoengien gaf te kennene die van Ghendt den schimp die ghedaen was vanden Inghelschen, ende ooc den lande van Vlaendren. Ende hi meendet te wrekene vp die Inghelschen met Calis te belegghene, ende tlant van Guysen dat die Inghelschen wel.lxxxix.iaren beseten hadden onrechtuaerdelic. Ende dye van Ghendt consenteirden den Hertoge bystandicheyt met lijue ende met goede, om Calis te bestokene sonder raet, oft aduijs te nemen met die van Brugghe, of van Ipre, of met dye vanden vryen. Ende daer naer so quam dye hertoge phelips te brugghe ontrent half vastene, omme oock secours te hebben van die van brugghe, ende soe voort Typre, ende aen die vanden vryen. Si consenteirdent alle met den prinche te auentuerene, lijf ende goet, ende men stac in allen steden binnen vlaendren des Princhen standaert huyte, ende men coos al omme volc om te Calis te varene. Int iaer.xiiijc.ende.xxxvi.smaendaechs in die cruys weke quamen bet dan duysent Inghelschen in Westvlaendren in Borburch, Ambocht, ende in Cassel ambocht. ende si roofden vele beesten ende brochtense bi Loo in Borburch ambocht. Ende doe ghinghen si seere stormen vp dye kercke van Loo, omme tgoet te hebben dat vp die kercke van Loo gheulucht was. Die vlaminghen dye vp den torre waren wierpen met groten steenen van bouen neder, ende wierpen eenen Inghelsman een baenraets here doot. Als die van Cassel ambocht, van Borburch ambocht, ende van Duynkercke gheware worden vanden rooue die die Inghelschen ghedaen hadden, sy sloughen in alle kercken die clocken aen een boort, ende tvolc vergaderde van allen canten ende quamen met groter menichte van volcke daer si die ynghelschen meenden te vindene. Die Inghelschen dat wetende, si staken tvier in die kercke van Loo, ende versmoorden ende verbarnden daer inne veil vrauwen ende kinderen, maer die mannen die vp den torre waren die behilden haer lijf. Ende die ynghelschen met haren rooue ghinghen ouer die riuiere. Dye vlaminghen bet dan.iij.duyst sterc sijnde, achterhaeldense ende beuochten se. Ende den Inghelschen quamen te hulpe noch wel.ij.duysent mannen Dat ouermerckende die capiteynen vanden vlaminghen Walraue van Huchijn, Ioris ghewedde, Phelips van Longpre, ende meer ander die

{==lxxxv.r==} {>>pagina-aanduiding<<}

met hemlieden waren te peerde, metsgaders Dieric van hazebrouc, die rieden hemlieden dat sy vlien souden ende achterwaert trecken. Dinghelschen quamen hem lieden stranghelicken aen, ende schuerden die batalie vanden vlaminghen, ende redense omme ter eerden. Ende bet dan vc. vrome mannen van casselambocht die en wilden nyet vlyen, maer bleuen vechtende vromelic yeghen dye Inghelschen, maer si waren vermenicht, want die Inghelschen waren wel.iijm.sterc, ende in dien strijt bleuen ontrent.iijc.vlaminghen versleghen, ende.lxx.Inghelschen. Ende een Inghelschman een groot edel man van gheboorten die reedt sijn derdere te greuelinghe binnender stede, meenende dat hem dye Inghelschen gheuolcht souden hebben om die stede te winnene, ende hi wort daer gheuangen, ende hi gaf hem vp, maer een vlaminc quam daer ouere die hem doot slouch, haddy te lijue ghehouden gheweest, hi hadde gheerne duysent nobelen ghegeuen voor sijn rentsoen, want hi wasser wel toe ghegoet.

¶ Int selue iaer voor sinxen quam een Inghelschip met goede gheladen voor walcheren omme te varene Tantwerpen ter marct, die baliu van Middelburch die arresteirdet van sprinchen weghe, ende alle tvolc dat int schip was leede hi te Middelburch in die vanghenesse. Tcommuyn van Middelburch dat vernemende braken die vanghenessen, ende lieden dye Inghelschen vry ende los wech gaen, ende deden hem lieden haer schip weder gheuen, ende maecten groot parlement ende beroerte yeghen den abt van Middelburch ende yeghen den baliu, ende yeghen Ian Rijn den Rentmeester van Zeelant, ende ooc yeghen die heeren vander wet, maer die heer van Oosteruanc ende die here vander Vere dedense swichten, maer niet te min, die abt, dye baliu, ende sommeghe heeren van Walcheren vloden huyt zeelant van vreesen van doot gheslaghen te sijne vanden commune. 
 
        
        
        
    
    [Vp den dach vander Tryniteyt]

    
    ¶ Int selue iaer vp den dach vander Tryniteyt, soe saten sommege Oosterlinghen ende droncken in een maleueseye taueerne, ontrent.vij.hueren inden aduent, ende daer quam een vlaminc bi hem lieden sitten, die welcke gheckende ende borderende was metten oosterlingen, ende si worden twistende ende gheschil crijgende. Die vlaminc alleene sijnde, ghinc van daer, ende haelde viere of.v.ghesellen te sijnder helpe, ende quam inder nacht tusschen den.x.ende xi.hueren met sine andere ghesellen voor die duere daer die princepale vanden oosterlinghen, die deerste gheschil yeghen hem hadde ghenomen, was gaen slapen bi sijn boel, daer ooc meer oosterlinghen binnen den huyse waren. Dese vlaminc cloppende vp die duere, ende dachuaerdende den oosterlinc huyte, ende groot remoer makende, die sommeghe van den oosterlinghen staken thooft ter veynsteren huyt, ende riepen slaet den croden vlaminck doot. Eens poorters clerc quam daer toe gheloopen ende wort daer doot ghesleghen. Ende tvolc vander stede midts dat si hooren roupen, slaet den vlaminc doot, si verstonden dat men riep, slaet al die vlaminghen doot, ende wordens hem moeyende, ende riepen, slaet alle die oosterlinghen doot. Daer wort seer gheuochten, ende men liep in alle dye herberghen daer oosterlinghen ghelogiert waren in dye hoochstrate ende elders, ende men slouchse alle doot die niet en vloden of nyet ghewaerschuwet en waren. Ende men seyde datter wel xl. oosterlinghen bleuen onder doot ende andere die totter doot ghewont waren. Die vander wet wordens terstont gheware, ende quamen daer met groter haeste int ghescheet maer qualic consten sy tghemeene volck te vreden ghestellen, maer ommere si beualen dat elck tuysewaert soude gaen in sijn ruste. Des anderen daechs die vander wet deden inquisicie wie dye ghene waren dye dese beroerte ghemaeckt hadden, ende si worden gheuanghen, ende des dysendaechs daer naer so wasser.iiij.onthooft, Gillis moens, meeus die keysere, Coppin pilse, ende Loy ioordaens die soudemen ooc onthooft hebben, sijn oghen waren verbonden, ende hi was gheknielt voor den hangman, ende hi aenriep theylich bloet van Wilsenaken ende beloefdet te versouckene mocht hi die doot ontgaen, wat ghebuerde. Daer quam een soe afgrijselic een gheruysch van winde ende dondere, in vormen van eender eertbeuinge, so dat die here, die wet ende die hangman metten sweerde in die hant al wech trocken, ende al tvolck liep wech, so dat hem dye selue Loy iordaens alleene vant, ende stad sijn scrode vppe, ende ghinc duer al tvolc dat daer was, tot in onser vrauwen

{==lxxxv.v==} {>>pagina-aanduiding<<}

kercke daer hi sijn ghebet sprac, daer naer woede hy duer dye veste vander sluys ende reysde sonder letten ten heleghen bloede waert te Wilsenaken. Die vander wet ende die hangman alle te samen waren seere verwondert, want niement en wiste waer die voornoemde Ioy ioordaens beuaren was. Ende eeneghe personen hildent ouer myracule.


       
        
    
    [Des saterdaechs naer sacraments dach]

    ¶ Item des saterdaechs naer sacraments dach daer naer so trocken dye van Ghendt met harer casselrye met een schoon heyrcracht te calis waert wel.ixm. mannen sterc, ende namen haren wech altijts lancks die leye. Ende commende te Hasebrouc, so wierpen si omme thuys van Diederic van haesbrouc, ende sijne muelene neder ter eerden, omme dat hy in die cruysweke daer te voren daer hi capiteyn was vanden casselaers, ende men die Inghelschen wederstaen soude scalckelicken vloot huyt den heyre, ende liet vechten.vc. casselaers totter doot toe yeghen.iijm.Inghelschen.


       
        
    
    [Vp sinte Barnabas dach]

    ¶ Item die van Brugge trocken vp sinte Barnabas dach huyt Brugge te Calis met eenen schonen gheselschepe, ende hemlieden volchden dese naeruolgende steden, Damme, oostburch, ardenburch, thorout, Oostende, muenicreede, houcke, mude, blanckeberghe, ghistele Dixmude, met eene menichte van volcke Ende commende buyten brugge, si bleuen liggende by.s.Baefs tot svrydaechs, verbeydende die vander sluys, die die bruggelinghen nyet volgen en wilden. Maer emmer duer die bede vanden prinche si vertrocken svrydaechs te Calis waert.

¶ Nota, die vanden oostvryen quamen in Brugge met schonen state van volcke ende quamen liggen aen die noort side van die van Brugghe by.s.Baefs. Ende sdonderdaechs daer naer so trocken si te Calis waert. 


       
        
    
    [Vp sinte Loys dach]

    ¶ Item vp sinte Loys dach quamen die van Mechelen in Brugge wel met.vc.vromer mannen

 
            
        
    
    [Vp sinte Ians baptisten]

¶ Item vp sinte Ians baptisten auent was die monstre van alle den vlaminghen ghedaen tusschen groeninghe ende Loon, in dye presencie vanden hertoghe Phelips. 


       
        
        
    
    [Item vp.s.Pieters ende.s.Pauwels]

    
¶ Item vp.s.Pieters ende.s.Pauwels auent doe was Hoeye vanden vlaminghen beleit, ende vp s. Pieters dach wast van hem ghewonnen, ende die capiteyn was hem derder ghehouden te lijue

    
{== afbeelding 
        	
    ==} {>>afbeelding<<}
    

ENde des ander daechs vp den saterdach daer naer waren in Hoeye ghecreghen ende gheuanghen.liiij.persoonen die alle tsamen aen eene galghe ghehanghen waren. Ende vp den sondach daer naer, so was tcasteel omme gheworpen, ende al heel gheraseirt vanden vlaminghen. Ende vp den maendach daer naer, twelck was die feeste van onser vrauwen visitacie, doe trocken die van vlaendren voor tcasteel van Maercke, twelc was drie daghen lanc bestormt, ende vp den donderdach doe wast ghewonnen, ende.C.ende.iiij.mannen Inghelschen die in maercke gheleghen hadden waren te Ghendt gheuoert gheuanghen als prysoeniers. Ende in Maercke waren gheuonden ballinghen van Hollant, van Brabant, ende van Vlaendren ontrent.xij.dye waren alle onthooft, omme dat si waren of ghegaen haren prinche.


       
        
    
    [Vp den.ix.dach van Hoymaent]

¶ Item vp den.ix.dach van Hoymaent was Ian Rijn die Rentmeestere van Zeelant Termuyen in Zeelant doot ghesleghen vanden schiplieden, vp eenen maendach tsauonts.

¶ Item ontrent sinte Margrieten dach,
so ghecreghen die pycaerden tcasteel van santgate, ende ooc tcasteel van balegheem


       
        
        
        
    
    [Item vp den.is. dach van Hoymaent en vp sinte Alexis dach Vp den donderdach naer sinte Marien magdalenen dach in Hoymaent]

    ¶ Item vp den.is. dach van Hoymaent trackmen voort met den heyre om Calis te belegghene. 


    ¶ Item vp sinte Alexis dach waren die Inghelschen in eene sprincreyse seere gheschoffiert vanden brugghelinghen ende vanden pycaerts.


¶ Item vp den donder-

{==lxxxvi.r==} {>>pagina-aanduiding<<}

    dach sinte Margrieten auent, soe waren die van Brugghe ghescoffiert vanden Inghelschen, ende verloren wel.xxxvi.mannen, onder doot ghesleghen ende gheuanghen. Vp den donderdach naer sinte Marien magdalenen dach in Hoymaent, soe ghinc die Hertoghe van Borgoengien in sijn wambaeys spelen vp die dunen vander zee, onghewapent, ende daer hadde hy byna gheuanghen gheweist vanden Inghelschen, maer here Ian van platteels dye waerschuwede hem ende salueirdene dat hi ontghinc, maer in die schermutsinghe, so wort heyndelic die selue heere van platteels gheuanghen vanden Inghelschen ende in Calis gheuoert. 

       
        
        
    
    [Den.xxviij.dach in Hoymaent en vp sinte Claren dach in Ougst, den.xij.dach.]

¶ Item tsaterdaechs naer.s.Marien magdalenen dach, welck was den.xxviij.dach in Hoymaent vp den noene quamen dinghelschen met een grote menichte van volcke ten bollewercke dat die van ghendt ghemaect hadden. Ende dye Inghelschen sloughen bet dan.C.ende.xx.mannen doot vanden ghendtschen heyre. Als waer omme dat dye van ghendt al heymelic des nachts daer naer velden hare tenten ende pauwelioenen, ende vertrocken van voor Calis naer Ghendt, ende si lieten achtere hare prouanchie van spijse ende van drancke. Ende die van Brugge, van ypre ende vanden vryen dit vernemende dat die van Ghendt vertrocken waren, elck track thuysewaert. Ende die prinche belouede die vanden vryen te gheuene sonderlinge preuilegien, ende dat si souden sijn dat vierde let van vlaendren, ende si souden hebben eenen seghele, ende dat sommeghe steden die onder Brugge sijn ende ambochten sijn vanden vryen, souden wesen apendanten vanden vryen, ende niet onder Brugghe behoorende. Die van Brugghe commende van voor Calis, si bleuen liggende met tenten ende met pauwelioenen, tusschen sinte Andries ende sinte Baefs. Ende si en wilden in brugghe niet commen, sy en souden sommeghe pointen vanden prinche beseghelt hebben, die si begheerden, ende si bleuen voor Brugghe ligghende tot vp sinte Claren dach in Ougst, den.xij.dach.

    
        
        
    
¶ Hoe een grote vlote van schepen vol volcx van oorloghen wt Inghelant quam in Vlaendren.

    
{== afbeelding 
        	
    ==} {>>afbeelding<<}
    

BInnen deser tijt dat die van brugghe voor Brugghe laghen, quam een grote vlote van Inghelsche schepen wel tot.iijc.ende.lx.al vul volcx van oorloghen, daer of dat die capiteynen ende leedtsmannen waren, die hertoge van Glocestre, ende die Hertoge van Iorc, ende daer waren noch.xvi.princhen met hemlieden, ende si waren wel.xxiiijm.mannen sterc, ende si deelden hem lieden in drie partyen. Die sommege ver-

{==lxxxvi.v==} {>>pagina-aanduiding<<}

waerden Calis ende tlant van Guysen. Dye Hertoghe van Iorc was wel met.xijm.mannen, ende voer te Burburch, ende van danen te Duynkercke, te quaet ypre, te Bambeke, te Aringhe, ende also voort tot poperinghe, al omme tvolck roouende ende dootslaende, die hele of stekende, ende die huysen verbarnende, ooc kercken ende gods huysen. Ende in Poperinghe hilt die hertoghe van Glocestere hof ende een grote feeste, ende een ballinc van Poperinghe dye langhe saudenier hadde gheweist int lant van Guyse, die slouch hy Ruddere, ende gaf hem lant ende erue int lant van Guyse, ende oock in Inghelant. Ende als si Poperinghe te nyeuten ghedaen hadden, trocken si te Belle, ende in die drie prochien daer ontrent, ende si hadden vele leedtslieden, ballinghen ende fugityuen van Vlaendren, die hem lieden die weghen wijsden, ende wrouchden waer die rijcxste ende die notabelste lieden woonden van dier maertsen ende landen. Ende dye Inghelschen ghecreghen huyt Poperinghe ende die prochien daer ontrent gheleghen, wel xiic waghenen die si gheladen hadden met lakenen, ende ooc met anderen goeden. Ende als si Belle verbarnt ende berooft hadden, ende tlant daer ontrent, so trocken si met haren rooue suytwestwaert tot Aercken by.s.Omaers, ende si staken tvier al omme daer si passeirden Die Casselaers dit vernemende, si waren versaemt wel.vm.vromer mannen of meer, ende si meenden den roof vanden Ingelschen weder te nemene, ende den Inghelschen te wederstane, maer mer Colaert vanden Clyte die verboot hemlieden, ende also voeren si voort duere te Calis. Ende dye Inghelschen leeden met hem lieden wel vc.kinderen gheuanghen, die sy met haren rooue te calis voerden.

 
            
            
        
        [Den.vij.dach van Ougst]

¶ Item die derde schare vanden Inghelschen wel et.iiic.ende.lx.schepen, dese bleuen in die zee met cleene menichte van volcke, ende si waren vp eenen dijsendach, den.vij.dach van Ougstvoor Ostende, ende men slouch tallen kercken die clocken te storme, al tnoortvrye duere. Ende ontrent Ostende aen den zeecant vergaderden wel.iiij.duysent mannen. Het gheuiel dat die Amyrael vander zee heer Ian van huerne met.iij.of iiij.knapen vloot al heymelick huyt der sluys, ende quam om te vertroostene ende te sercoursene die van Veurne, ende vander Nyeupoort, ende andere daer vp die frontieren gheseten, midts dat hi hooft ende generael capiteyn was vanden westlande, ende om dat hy nyet bekent en wilde wesen, ende midts dat hi met so cleenen state huyt ghecommen was, so reedt hi al vermonselt ende onbekent. Ende commende bi Ostende, hi wart gheaenueert, ende hi en wilde niet segghen wie dat hi was, ende heyndelicke hi wart bekent van sommege van die vanden vryen, ende wort daer so ghesleghen ende ghequetst, so dat hi binnen.xiiij.daghen daer naer daer of starf. Ende een van sinen knapen die hem beschudden wilde, wort daer ooc so ghewont dat hi des anderen daechs daer naer starf. Ende die knape leedt eer hy starf, dat heer Ian van huerne here van hontscote sijn meester fauorabel was den Ingelschen, ende van hem lieden hadde ghiften ontfangen

¶ Item vp sinte Laureys auent doe quam dye vlote vanden Inghelschen int oostvrye, tusschen der groude ende der noort, ende si beroofden al tlant, Gaternesse, Scoondijcke, der groude, Steenkercke, ende staken tvier in die huysen

 
            
            
        
        [Vp sinte Laureys dach]

        ¶ Item vp sinte Laureys dach so quamen bet dan.iiij.duysent mannen darwaert huyt den Oostvrye, van Eeclo, Ardenburch, sinte Laureys te Heyle, sinte cruys, Cocsye, Oostburch, heynkewerue, ende si quamen in Britskins poldre, meenende dye Inghelschen te wederstane die in tvoorseyde Oostvrye roofden ende brant stichten, eer si tot haren schepen weder gheraken souden. Ende vander sluys quamen huyte met eene menichte van volcke om hem lieden te sercoursene. Ende als si saghen so vele ghewapender lieden, die haers verbeyden, si worden vliende, ende lieten haerlieder bannieren vallen van vare, meenende dat alle Inghelschen gheweist hadden, ende vloden alsoe weder ter Sluys waert. Ende Guy die visch capiteyn van cocsyde vloot ooc wech met sinen peerde, ende al dat volc vanden Oostvrye wart oock vliende, hadden si te gadere ghebleuen si hadden den Inghelschen alle ghescoffiert, die aent lant waren, want si in cleender menichte waren. Ende vp dien seluen sinte Laureys dach, so warender sommege vanden Inghelschen met haren scepen in Wulpen ende in Casant, twelc si berooft ende verbrant hadden, ende bleuender heymelijcke ligghende, wel.xiij.

{==lxxxvij.r==} {>>pagina-aanduiding<<}

daghen lanc omme dat hem lieden den wint al tijt contrarie was, ende daer nae vertrocken si vrylic met haren rooue. 

 
            
            
        
        [Vp den.xij.dach van Ougst]

¶ Item vp den.xij.dach van Ougst, twelck was den sondach voor onser vrauwen dach, ter bede vander edelder vrauwe Hertoginne van Borgoengien ende graefnede van Vlaendren. Dat heyrcracht van Brugghe dat langhe tijt buyten Brugghe gheleghen hadde int weder commen van Calis, brac vp, ende velden huer tenten ende pauwelioenen, ende voeren met hueren carijnen ende volcke te Oostburch waert, omme den Inghelschen te wederstane, omme dat si Oostburch, Eerdenburch, ende ander prochyen daer ontrent gheleghen nyet beroouen noch verbarnen en souden. Vp onser vrauwen dach, so waren die van Brugge dye te Oostburch laghen versocht, omme eene quantiteyt van haren volcke te seyndene ter sluys, omme van daer te schepene ende den Inghelschen te schepe te beuechtene. Die van Brugghe sonden huyt elcke tente den.vi.man. Ende si lieden commende ter sluys voor die poorte, mijn heere van Steenhuyse capiteyn van den heyre van Brugghe, Claeys die calckere, ende meer ander Brugghelinghen tot ontrent.xl. persoonen waren inne ghelaten, ende alle dandere moesten blijuen voor die poorte buyten staende, duer aldat si ontboden waren daer te commene, ende stonden daer totten auent inden reghen, ende waren cout ende nat. als den nacht quam, so moesten si gaen logieren vp den oostdijc, ende som te Brugheers. Des onderen daechs quamen si weder, ende meenden wel datmense doe inne ghelaten soude hebben. Maer mer Roelant van huytkercke verboot datmen die poorten nyet open doen en soude, ende men seyde hem lieden dat si thuyswaert gaen souden. Daer en waren gheene schepen ghereet, omme yeghen den Inghelschen te varene. Die bruggelinghen dye binnen der Sluys waren, baden den poortwaerders, datmen huerlieder mede ghesellen in laten soude. Maer mer Roelant voorseyde nam dye slotelen selue vander poorte, ende en wildes niet ghedoogen, waer omme die brugghelingen die binnen der sluys waren, poochden omme tslot vander poorte of te brekene met crachte. Die ter poorten tawet deden gauent te kennene die vander wet, ende men slouch dye clocken, ende mer Roelant quam weder ter poorten met veel volcx, ende wort schietende ende slaende vp die van brugghe. Ende mer Roelant hietse verraders ende meutmakers, ende beual in wat huyse datmen brugghelinghen vonde, datmense ter solder veynster huytworpen soude. Ende die Dekene vanden sceppers van Brugge brac emmer met crachte dat slot vander poorte, ende ghecreech die poorte opene, ende dye van Brugge dye ghinghen weder Toostburch waert. Ende binnen den derden dach daer naer, so dede mer Roelant een ghebot doen binnen der stede vander sluys, dat so wat brugghelinc of inhabitant vander stede van brugghe, dat ware binnen der stede vander sluys, dat hi die stede ruymen soude binnen den derden daghe vp sijn hooft. Vp sinte Berthelmeeus auent ende vp sinen dach, so track die vlote vanden Inghelschen scepen dye.xiij.daghen lanc gheleghen hadde vp den noort tusschen Walcheren ende Gaternesse wech, ende voeren naer Calis. Ende tsondaechs vp die maeltijt, twelc was den.xxvi.dach in ougst, doe quamen die van Brugge die toostburch gheleghen hadden in die stede van Brugghe, ende quamen staen ter marct met haren standaerden die si binnen den auende stelden in die eerde, ende seyden ouerluyt dat si vander marct niet scheeden en souden noch huyt haerlieder wapene gaen, voor dat mer Roelandt van huytkercke capiteyn vander Sluys, openbaerlicken soude ghepuniert sijn, van dat hy hemlieden hadde gheheeten verraders ende meutmakers, ende van dat hi vp hem lieden hadde ghedaen schieten ende slaen schoffierlicken, ende dat alle die brugghelinghen bi sinen beuele, gheseyt waren der Sluys te ruymene binnen drie daghen, vp haer hooft te verliesene. Voort so begheerden si te siene drie preuilegien die si hadden vp die vander Sluys. Voort so begheerden si ghepuniert te hebbene alle die wethouders vander sluys omme datse rebel ende ouerhoorich gheweest hadden hem lieden in vele manieren van saken. Voort so beheerden si te wetene wie die wethouders waren in Brugge, in wiens rijden men ghedoochde dye stede vander Sluys so starc te makene yeghens brugghe contrarie den preuilegien ende vryheden

{==lxxxvij.v==} {>>pagina-aanduiding<<}

vander seluer stede. Voort so wilden si hebben ende begheerden in hueren handen dye slotelen vander stede, ende die slotelen vanden preuilegien vander stede, ende begheerden te siene, ende veel meer andere saken dye groot ende lastich waren. Doe quamen eeneghe van hem lieden tot den Schouteeten van Brugghe Tassaert bricx, die die slotelen van der stede hadde in sinen handen huyter name vanden prinche, ende begheerden van hem te hebbene die slotels. Ende hi sprac hem lieden schimpelijcken toe, segghende ghi meutmakers, waent ghi bi foortsen dye slotels van mi te ghecrijghene, hoe comdy aldus, waent ghi lieden die heren vander stede te sijne. Ende doe leeden si hem met foortsen vp die marct, ende tsauonts ontrent den.viij.hueren, sonder hem te hooren sprekene, was hi daer doot ghesleghen. Ende men seyde ooc dattet een occusoen van sijnder doot was, dat hi eer men te Calis trac, sommege ambochts lieden dye ghecoren waren om saudeniers te sijne, haerlieder wapenen wilde nemen, omme dat si ghewapent achter straten ghinghen, ende wildese daer omme doen leeden inden steen.

¶ Item des maendaechs daer naer was een ghebot ghedaen dat alle die wethouders waren, of gheweist hadden, als Burchmeesters, schepenen, hooftmannen, tresoriers, ofte der stede clercken binnen.xxx.iaren, dat si sachternoens souden commen ter marct. Als dat Gheeraert ruebs ende Dolin van Tielt hoorden, sie absenteirden hem ende vloden huyt Brugghe. Doen ghinc mense soucken in haerlieder huysen, ende als si hem lieden daer niet en vonden, so scelgierden si die voorseyde huysen, ende braken die glaesveinsteren, ende deden grote schade in dier tweer persoonen huysen. Ende den huyse van Gheraert ruebs sloughen si die vaten den bodem inne, so dat die wijnen vloeyden achter den kelnare. Voort so ghinghen si ten Iacopijnen int conuent, ende daer sochten si Gheeraert ruebs in alle die cameren ende cellen vanden conuente, ende inden carkere ende in allen plaetsen, maer si en vonden hem niet, noch ook Dolin van Tyelt, so dat si daden in thuys vanden voorseyde Gheeraert inden wijn ende int verderuen van sinen huyse, ouer de.lxxx.libra grooten schade.

¶ Item sdysendaechs, swoendaechs, sdonderdaechs, ende svrydaechs, so las men alle dage in die houde halle ende vp die marct voor alle die weerelt die preuilegien van Brugghe.

 
            
            
        
        [Vp sint Gillis dach]

        ¶ Item vp sint Gillis dach die doe quam vp den saterdach so sonden die van Brugghe diueersche brieuen te Ghendt aenden Hertoghe van Borgoengien, maer si en quamen niet te sijnder hant, ende dus en hadden si gheen antwoorde van dien, het welcke hem lieden seer verwonderder. Ende daer omme die.lij.Dekens vanden ambachten van Brugghe screuen brieuen aen alle dye Dekens van Ghendt, elck aenden sinen van ghelijcker neeringhe, ende baden hem lieden vriendelicke om hulpe ende bystandigheyt aen hem lieden te hebbene, omme haerlieder preuilegien ende rechten te helpen beschermene, ende te helpen corrigieren ende punyeren die vander Sluys, dye haerlieder medeghesellen sulcken schimp ghedaen hadden binnen der Sluys. Die van Ghendt die brieuen ghelesen ende verstaen hebbende, si ghinghen byden prinche, ende gauen hem alle dinghen te kennene hoe die ghebuert waren, ende baden hem ouer die van Brugge, ende dat hijse soude willen te vreden stellen. Als die prinche dit ghehoort hadde, hy gheliet hem al of hijs niet gheacht en hadde, maer seyde wel dat hi eens meende te doene correctie ouer den ghenen die sinen schouteeten Stasin bricx doot ghesleghen hadden. Ende dye van Ghendt dit horende, smaendaechs den derden dach in Pietmaent, so ghinghen alle die ambochten van ghendt met hueren standaerden ter vrydaechs marckt in die wapene. Daer bleuen st staende tot tsvrydaechs, twelck was onser vrauwen auent. Ende die Hertoghe doe daer sijnde binnen der stede van ghendt, si hilden hem ghearresteirt, totter tijt dat hi tlant van Vlaendren in paeyse ende in vreden ghestelt soude hebben, behoudende altijts die preuilegien ende rechten vander stede van Brugghe, ende die correctie ghedaen vp die vander sluys, die die van Brugge schimp ende cleynicheyt ghedaen hadden binnen der stede vander sluys. Ende die prinche seyde hemlieden dat hi altoos wel doen soude.

¶ Nota Vp den anderen dach naer sint Gillis dach mer Roelants van huytkercke wijf, dye capiteyn was vander Sluys, meende haer

{==lxxxviij.r==} {>>pagina-aanduiding<<}

met eender faelgie gaende te stellen huyt Brugghe. Ende commende in die smede poorte, so wort si bekent, ende wort ghearresteirt ende weder omme in dye stede gheleedt.

 
            
            
            
        
        [Smaendaechs naer sint Gillis dach ]

        
¶ Item smaendaechs naer sint Gillis dach was te Brugghe een ghebodt ghedaen, dat alle die ghene die burchmeesters, tresoriers hooftmannen, clercken vander stede gheweist hadden, ofte eeneghe officien der stede aengaende gehadt hadden binnen.xxx.iaren, dat si souden commen ter marct sachternoens ten ij.hueren. Ende daer commen sijnde, men deidse alle gaen vp die houde halle, ende daer bleuen si gheuanghen wel.vij.weken lanc, ende daer naer waren si vp den ghijstelsteen gheleyt in thuys vanden vryen.


        
        
    
[Item sdijsendaechs vp den.iiij.dach van Septembre]

    Item sdijsendaechs vp den.iiij.dach van Septembre was te brugghe ter hallen huyt een ghebot ghedaen, dat alle die haghepoorters van brugghe commen souden binnen Brugghe binnen den derden daghe, vp die verbuerte van haren poorterschepe. Voort dat alle die steden van wetten onder Brugge gheleghen commen souden met haren standaerden ghewapent te Brugge, binnen den derden dage. Voort dat alle die vanden vryen die wilden wesen habitanten vander stede van Brugghe, dat si ooc commen souden te brugge vp die marct svrydaechs op onser vrauwen auende, met hueren bannieren in die wapene, ende met den standaerden van hueren ambochten, daer si onder behooren. Ende dit waren alle die steden ende dorpen die te Brugghe quamen in die wapene bi die van Brugghe, svrydaechs vp onser vrauwen auent Eerst Damme, Muenicreede, Houcke, mude, Oorscamp. Ende vp desen dach quamen die ghedeputeirde vanden.lij.ambochten, die gheweist hadden bi die van Ghendt, ende dese brochten dye nyeumare dat dye van Ghendt den lieden van Brugghe goede bystandicheyt doen souden, als ghetrauwe broeders, om hare vryheit ende preuilegien te helpene beschermen. 


       
        
    
    [Vp den.x.dach van Septembre]

    
¶ Item smaendaechs vp den.x.dach van Septembre, quamen te Brugghe met haren standaerden, Oostburch, Ardenburch, Blanckeberghe, Torout, ende vanden vryen, Lisseweghe, ende Dudzeele, ende sy begheerden te sijne habitanten vander stede van Brugghe. 

¶ Item vp dyen maendach waren ghebannen te Ghendt heer Colaert van rouene, heer Roelant van huytkercke, Ingelram hauweel, meester Gillis vander woestijne, ende Ian vanden Damme elc.C.iaer. Ende soe wie een van desen v.dootsloughe, of te Ghendt gheuanghen brochte, men soude dyen persoon gheuen iii.libra. parezysen.

¶ Item alder cruycen auent waren te Brugghe ghecoren serganten, ontrent iiic.ende haerlieder capiteynen waren Vincent die schuetelare, ende Iacob boonin Ende dese waren ghesonden Westwaert, beuelende den smallen steden die onder Brugge behooren, dat si met haren standaerden souden commen in die wapene te Brugghe vp die marct. Die sommege quamen te Brugghe, ende sommeghe bleuen thuys, si ghinghen int vrye ende clopten dye clocken aen een boort, ende vraechden of si wilden wesen habitanten onder brugghe of niet. Sommege prochyen quamen te Brugghe ter marckt om te sijne habitanten onder brugghe, ende waer die van Brugghe quamen vander nieu poort of van Ghistele westwaert, die van den Vryen hadden daer al van te voren gheweist, ende beualen den volcke van shertoghen weghe, dat nyement so coene en ware dat hi te Brugge trocke, nochtane quamen heyndelic te Brugghe, Oostende, ghistele, Lombaertschye, Oudenburch, ende Loo. Maer dye andere steden, als Nyeupoort, Dixmude, Veurne, Berghen, duynkercke, Burburch, Greuelinghe, dye sloten hare poorten yeghens die van Brugge, ende en wilden te Brugghe niet commen. 

¶ Item onder desen tijt, sdijsendaechs naer onser vrauwen dach, so trocken mer Colaert van comene, Souuerein baliu van vlaendren, ende met Roelant van Huytkercke te schepe huyter sluys, ende voeren te Seuenberghe waert met groter menichte vangheselscepe.

¶ Item daer quamen ooc sommege prochien, omme te wesene habitanten onder Brugghe, als Iabeke, Vassenare, Straten.


       
        
    
    [Vp sinte Berthelmeeus dach]

¶ Item int Oostvrye waren oock ghesonden ontrent vi.warf.xx.mannen vanden Serganten, omme te vraghene sommeghe prochyen of sy wilden habitanten sijn van Brugghe,

{==lxxxviij.v==} {>>pagina-aanduiding<<}

    ende commen met hueren standaerden ter marct ofte niet. Ende vp sinte Berthelmeeus dach so quamen Ysendijcambocht, Oostburchambocht, Moerkercke, Ranscappelle, coolkercke, oostkercke, Heys, vijncambocht, ende ooc vele vanden proosschen, als Weyndune, Cleymskercke, nieumusire, meetkercke, Houtaenuwe, zuwenkercke, ende noch meer andere prochyen. Omme dat die van Brugge grotelijc mesdadich waren yeghen die hoocheit vanden prinche, als vooren ghenoopt ende gheroert staet. Eerst dat si stasin bricx sinen schouteeten doot ghesleghen hadden, ende om die poorte vander Sluys die sy open braken, ende bouen dien dat si mer vrauwe die Hertoghinne van Borgoengien met haren ionghen sone den graue van Chaerloys in die Cruyspoorte areessteirden, ende namen me vrauwe mer Roelants van huytkercke wijf huyten waghene vander princersse, die inden reghen thuyswaert gaen moeste 


       
        
        
    
    [Vp eenen sondach den laetsten dach van Septembre en vp den vierden dach van Octobre

¶ Item die van Ghendt, van Ipre, ende vanden vryen, te weetene, dye.iij.leden slants baden daghelicx voor die van Brugge aenden prinche om remissie ende vergheuenesse van alle tghene des si yeghen sijnder hoocheyt mesdaen hadden als voorseyde es. Ende voort dat hem belieuen soude hem lieden te beseghelen ende te confirmerene haerlieder vryheden ende preuilegien, also si hadden vp dye vander Sluys, ende vp tlant vanden vryen. Ende sprinchen antwoorde was, so wanneer dat die van Brugghe vander maerct ghescheeden waren, ende huyter wapene, dan soude hi doen al dat si begheerden. By wijlen die van brugge sonden te diueerscher tijt byden prinche te Ghendt oft elders daer hi was, eenen Burchmeester, ende.v.of.vi.vanden notabelsten wethouders, ende met sommeghe van den principaelsten vanden.ix.swaer Dekens, omme die remissie ende beseghelthede van haren preuilegien te vercrijghene, maer wat si deden, si en consten ter sprake vanden prinche niet gheraken, sy deden grote cost ende grote moeytenesse, maer ten halp al niet, so dat tsegghen was te Brugghe telcken als die ghedeputeirde quamen, want sy gheen bescheet en brochten, so datmen seyde. Thuenis ghinc thuenis quam. Heyndelic vp sint Mattheus dach, so waren eeneghe notable dye metten Prinche bekent waren, als heer Ian vanden Gruythuyse Capiteyn vander stede van Brugghe, die burchmeester Lodewijck vanden Walle, met sommeghe wethouders, ende met eeneghe vanden eerlicsten ende principaelsten Dekenen ghedeputeirt, om een eynde te hebbene vander remissie, ende ooc van haren preuilegien vander Sluys ende vanden vryen, omme te treckene byden prinche, als si daden. Ende die van sprinchen raet ende die vanden vryen belettent wel.vi.of vij.daghen, so dat die van Brugghe noch toeganck, noch audientie en consten ghecrijghen byden prinche te compareirene. Heyndelic die here Ian van Gruythuyse dede so vele dat die van brugghe ghecreghen toeganck ende audientie by den Prinche. Die vanden vryen stonden ende bordeirden met die van Brugghe, ende stonden ghedroomt in die alleye, so dat die van Brugghe in sprinchen camere nyet gaen en mochten. Ende daer omme so was beuolen die vanden vryen dat si souden die alleye ruymen, ende van voor sprinchen camere gaen, ende dat si souden harer vaerde gaen. Ende daer was so ghetracteirt, ende so ghesloten, als dat die Hertoghe Phelips soude commen ten Damme, ende daer soudemen alle dye pointen ende articulen vanden gheschille handelen. Ende heer Ian vanden Gruythuyse bleef.v.daghen byden prinche te ghendt, ende bi hem waren.v.notable van Brugge, van hem lieden die te Brugge vp die halle hadden ghearresteirt gheweest. Ende vp eenen sondach den laetsten dach van Septembre, doe quam die Prinche inden Dam met alle die ghedeputeirde van Brugghe, ende daer wast ghesloten vp den vierden dach van Octobre, dat die prinche soude beseghelen die preuilegien, ende alle dinghen te pointe, maer die van Brugghe moesten gaen huyter wapene, ende haer bannieren vander marct doen, ende elk thuysewaert trecken, ende doen sijn ambocht, also hy van te voren gheseyt hadde, ende heyndelic die marct ruymen. Hier vp hilden die van Brugghe raet met malcanderen, ende den raet hielt inne dat sijt vp dyen tijt niet doen en wilden, maer beloefden malcanderen bi te stane totter doot, ende daer vp gauen sy malcanderen beseghelde brieuen

{==lxxxix.r==} {>>pagina-aanduiding<<}

met der ambochten seghelen, ende met den seghele vander stede. 

¶ Item twas bi hemlieden gheordonneirt, dat elck ambocht soude hebben een rabaudekin ende eenen voghelare. Ende omme den prinche te paeyene, so soude elck ambocht draghen sine banniere vp die houde halle, ende al sghelijcx souden doen alle die smalle steden ende prochien, die te Brugghe met hem lieden ter marct stonden, ende bi elcken standaert souden twee lieden blijuen wakende bi daghe ende bi nachte, ten coste vander stede van Brugghe. Ende alle die doe van buyten quamen, men ontfincse als poorters, of als habitanten vander stede van Brugghe. 


       
        
      
    
    [Smaendaechs naer sinte Denijsdach]

    
¶ Item smaendaechs naer sinte Denijsdach waren alle dye bannieren ghebrocht vp die houde halle. Eerste die banniere vanden prinche, vander poorterye, vanden ambochten, ende vanden.xiij.smalle steden, ende ooc vanden dorpen vanden vryen, ende daer souden sijse waken ende bewaren, als voorseyde es, tot dat sy vanden prinche hebben souden remissie van haerlieder mesdaet, ende haerlieder preuilegien beseghelt, ende vanden conterbrieue vanden groten calfs velle, die te Rijssele was, dye soudemen wederroupen ende casseren. Ende dit beloefde die Prinche al te beseghelene, ende binnen den derden daghe so soudemen die brieuen ten Damme halen.

¶ Item des dysendaechs, swoensdaechs, ende donderdaechs die wijle datmen tracteirde vander sake, ende dat die bannieren vander marct waren, soe dede die prinche den Dam mannen met sinen edelen, ende daer waren ghedaen commen fransoysen ende pycarden, ende hollanders. Ende die here van Lyledam was ghemaect capiteyn vanden Damme, ende sine hulpers waren die here van praet, die here van lichteruelde, ende die here vander Vere quam met vele hollanders ende zeelanders om brugghe te schepe te beuechtene, ende sy deden tusschen Brugghe ende den Damme stakitsen, om dat te Brugghe huyten swijne ende huyter zee gheen goet commen en soude. Ende die van Brugghe dat merckende, sdonderdaechs naer der clooster vespertijt, ende ooc om datmen dye beseghelthede vanden preuilegien vanden prinche niet ghecrijgen en conste, die.iiij.neeringhen namen hare bannieren weder vp dye halle, ende quamen staen weder ter marct in oordene also si hier onder ghescreuen sijn. Ende vp dien seluen donderdach auent, so sonden si wel.C.mannen in die huysen vanden vrylaten die binnen der stede woonden, en waren som schepenen vanden vryen, te Heyndricx van meetkercke, te Iacob Boudins sone, te Ians alyzen, te gheereaerts van meetkercke, ende si slougen die dueren open, ende namen die boghen ende andere wapenen, diemen dat vant, ende waren alle ghedreghen in tghyselhuys. Ende omdat die goede altoos met paeyse souden wesen, so was als doe gheordonneirt dat twee notabelicke gheestelicke persoonen huyt elcker collegie trecken soude ten Damme byden prinche, om den prinche ootmoedelic te biddene vander stede weghe van Brugghe, dat hi hem lieden wilde gheuen remissie van haerlieder mesdaet, ende beseghelthede van haren preuilegien, ende als hi hem dat vergheuen hadde so souden si terstont vander marct gaen. Tsvrydaechs ten.ij.hueren naer der noene, vergaderden huyt elcke collegie.ij.of iij.notable heren, ende ooc vanden.iiij.oordenen also vele. Daer was ghesloten datment also doen soude, ende die vreimde cooplieden dye wilden ooc den prinche bidden om sijn gracie. Ende meester Ian vijndegoet, prioor vanden Iacoppijnen in brugge, dese was ghelast vander clergye weghe twoort te doen voor den Prinche ouer alle tghemeente van Brugge. Ende als dese notabele gheestelicke heren quamen ten Damme byden prinche, si vonden daer die nobele vanden vreimden nacien, die welcke den prinche vriendelicke ghebeden hadden ouer die van Brugghe, dat hi hem lieden wilde nemen in gracie, ende vergheuen haerlieder mesdaet ende mesusen. Doe soe viel dye clergye te voet voor den prinche, ende meester Ian voornoemt die sprac twoort, biddende ootmoedelicke dat hi wilde vergheuen dye van Brugghe haerlieder mesdaet, die si yeghen sijne hoocheyt mesdaen hadden, ende daer of hem lieden gheuen remisse, ende ooc te hebbene beseghelt haerlieder preuilegien, ende vryheden, die welcke saken waren huyt ghestelt tot tsanderdaechs, saterdach sijnde. 

¶ Item in deser naeruolghender manieren stonden dye bannieren in oordene ter marckt. Alder eerst voor tbeelfroot stont

{==lxxxix.v==} {>>pagina-aanduiding<<}

des Grauen van Vlaendren banniere met den swarten leeu, aen die Westside van sgrauen banniere stont die poortrye die.vi.sesten deelen, ende die.iiij.neeringhen, streckende also naer groeneuoorde.

¶ Item aen die oostside van des grauen standaert voor tbeelfroot tot den.iij.staken, stonden die wijntappers die.xvij.neeringhen.ij.bannieren, die temmerlieden, metsenaers, tegheldeckers, saghers, schilders, sadelaers, cupers, draeyers, boghemakers, wielmakers, scrijnewerckers, coordemakers, stroodeckers, plaesteraers, ende eerden pottemakers, lootghieters. etc. Vanden.iij.staken Noordtwaert tot der vlamincstrate streckende lancx die nyeuwe halle, daer stonden.Eerst dye smeden.ij.standaerden, die seluer smeden, die wapenmakers, dye tynnen stoopmakers, die backers, die muelenaers, die hoemakers, dye lijzecleeweuers, dye tijckweuers, die riemmakers, spellemakers, nastelinckmakers, die cattoen slaghers, dye cokermakers, barbiers, fruteniers, keersghieters, schiplieden. Dye makelaers.ij.bannieren, van groenvoorde Noortwaert Eerst beginnende tambocht vanden vleeschhauwers, ende vischcoopers, met datter onder behoort. Daer naer voor dye catte den cordewanier met.ij.standaerden, den swarten leirtauwere, dye huydevettere, die dobbeirders, die buersemakers, ende die hantschoewerckers. Voor dye mane dye scheppers met.ij.bannieren, die cousscheppers met een pinioen, die oude cleercopers, die pourpointstickers, die wiltwerckers, die oude graeuwerckers.

¶ Item noch stont daer by sint Ioris banniere, die scotters van den ouden boghe. 

¶ Item vander vlamincstrate streckende naer die vischmarct, stonden die.xiij.smalle steden hier naer ghenoemt, maer die.viij.steden en warender niet ghecommen, te wetene, Sluys, Nyeupoort, dixmuyde, Veurne, Berghen, Duynkercke, Borborch, Greuelinghe. Dit waren dandere dier stonden, Damme, Muenicreede, houcke, Oostburch, Ardenburch, Demude, Blanckeberghe, Thorout, Oudenburch, Oostende, Ghistele, Lombaerdchye, ende Loo. Vander vischmarct tot sint Ioris steeghere stonden die standaerden vanden vryen, Ysendijcambocht, Ooostburchambocht, Moerkercambocht, Oostkercambocht, Ramscappelle, Westcappelle, Dudzeele, Lisseweghe, Coolkercke, Heys, huytkercke, Zuwenkercke, Meetkercke, Outaeuwe, Weyndune, Nyeumuestre, vlisseghen, Clemskercke Vijnckambocht, Camerlincxambocht, Tproossche, Ghistelambocht, Iabbekeamboch, Varssenare, Straten, coukelare ambocht, Leke, vlaerdsloo, snelleghem, Lophem, Ziedzeele, Oorscampambocht, Ruddervoorde, Waerdamme, Beernem, sint Ioris in distele.


       
        
    
    [Int iaer.xiiijc.ende.vij.]

¶ Item tvoor noemde collegie ende die ghedeputeirde van dien, commende weder byden prinche vp den saterdach, twelc was sinte Donaes auent, alsoot hem lieden gheseyt was, so was hem lieden daer vertoocht, hoe dat meester Anthonis kyen, ende meester Niclaes lancbaert te Brugghe commen souden van sprinchen weghe, metter copye vander remissie ende van der confirmacie vanden preuilegien, ende van den conterbrieue vanden calfs velle dye te Rijssele lach, die Ian byese met sijnen medepleghers gaf den Hertoghe Ian van Borgoengien. Int iaer.xiiijc.ende.vij.ende dat men die openbaerlic lesen soude in platten vlaemsche ghescreuen, voor die wet, die.vi.hooftmannen ende die.lij.Dekens ende voor alle tghemeente, eermen die seghelen soude, omme te wetene oft hem lieden alsoe goet dochte, dat mense dan seghelen soude met sprinchen seghel, behouden dies, dat si alle vander marct gaen souden met haren bannieren ende standaerden, ende huyter wapene eermen den voorseyde brief seghelen soude. Ende dit hadden gheprocureirt aenden prinche ende vriendelick ghetracteirt.v.edele persoonen van des princhen rade, die welcke ghehoort ende verstaen hadden die causen ende redenen waeromme dat die van Brugghe vp die marckt stonden ghewapent met hueren bannieren. Ende dit waren die v.personen. Eerst die Archedyaken van Rouwaen, die Proost van sint Omaers, die here van Robays, dye welcke ghehoort ende verstaen hebbende alle die condicien ende causen van dye van Brugghe, beloefden den ghedeputeirden van Brugghe dat sy goede middelaers daer inne sijn souden tusschen den

{==xc.r==} {>>pagina-aanduiding<<}

    prinche ende hem lieden, so si waren, als hier naer blijct. Ende dies als desen brief hemlieden vertoocht soude sijn, so soude die prinche vanden Damme vertrecken te Ghendt, want dye prinche wilde raet ende aduijs nemen met die van Ghendt, ende met sekere ghedeputeirde van Ipre die hi beuolen hadde te ghendt bi hem te sijne. Ende dye van Brugghe, te wetene den buchtmeester met sommege wethouders, ende die.vi.hooftmannen met den.lij.Dekens souden commen te Ghendt byden prinche, ende hem daer te voet vallen, hem biddende ootmoedelicke vergheuenesse van alle der mesdaet die si yeghen sine hoocheit mochten mesdaen hebben. Ende desen brief onghesegelt ghelesen sijnde voor alle tghemeente van Brugghe in die presencie vanden voornoemden.v.heeren van sprinchen rade, doen spraken die van Brugghe dat elc Deken soude te rade gaen met sijnen ambachte, ende elc hooftman met die van sijnen sestendeele, want si duchtede als si te ghendt commen souden inden wal, datmense letten mochte ende vanghen, ende ooc tlijf nemen alsoe die felle graefnede Rychilt, die dye wet van Oudenaerde dede onthoofden, ende.lxii notabele van Ipre dede dootslaen te meessene, int iaer ons heren.M.ende.lxxij. Ende dye van Brugghe hier vp raet ghenomen hebbende, si en dorsten nyet bestaen te Ghendt te gane, het en ware dat dese voorseyde.v.heren wilden blijuen te Brugge in ostaegien voor die ghene die van Brugghe te Ghendt trecken souden. Ende dese voorseyde heeren ghinghen ten Damme, ende informeirden den prinche van den quaden regemente van dat die vanden vryen vp die halle hilden van eeneghe personen die si daer gheuanghen ende ghearresteirt hilden, ende vanden foortsen ende exactien die si deden, daer si nochtans gheen let van Vlaendren en behoorden te sine, maer appendanten vander stede van Brugge, ende dier ghelijcke vander sluys, ende meer andere causen. etc. Ende met deser antwoorde ten Damme, ende dit int langhe vertoocht sijnde, dye voornoemde heren makeden eenen brief huyt hanghende besegelt met haerlieder seghelen, ende die.ij.gheestelicke prelaten beloefden vp haerlieder priesterschap, ende die weerlicke heeren bi haren Rudderschepe ende vp haer lieder trauwe, ende si stelden haer lijf ende goet ten wille van die van Brugghe, als dat si te Ghendt vry gaen ende keeren souden, ende in sprinchen hof in sijn sale, welc hof datmen heet ten Walle, ende datmen hem lieden niet mesverghen noch mesdoen en soude. Ende als sy haren voetual ghedaen souden hebben te Ghendt voor den prinche, dat si dan souden hebben gracie ende remissie vander mesdaet die si mesdaen hadden, yeghen den prinche ende sinen wijue, ende van dat si oock mesdaen hadden yeghen den ionghen Kaerle sinen sone die si lieten staen voor die cruyspoorte inden reghen vp den woensdach voor onser vrauwen dach in Pietmaent.

¶ Item si souden ooc hebben die vernyeuwinghe van haren preuilegien, ende oock dye cassacie vanden conterbrieue van Rijssele. Ende desen certificatie brief was ghetoocht ten Damme vp sinte Donaes dach. Ende het was doe beuolen datmen tsanderdaechs naer sinte Donaes dach wercken soude in allen ambochten, want van sinte Berthelmeeus daghe inden Ougst, so en hadden gheene ambochten in Brugghe ghewrocht tot sinte Donaes dach toe, anders dan backers, ende brauwers, vleeschauwers, vischcoopers, ende barbiers, ende muelenaers. Ende desen seluen certificatie brief vanden voorseyde v.heeren met haren seghelen gheseghelt, was te Brugge ghetoocht ende ghelesen tsmaendaechs naer Sinte Donaes dach. Ende ontrent den.iij.heuren naer der noenen waren alle die bannieren vander marckt ghedreghen vp die houde halle, alsoe wel die bannieren vanden vryen ende vanden anderen smallen steden, als die bannieren van Brugghe, ende bi elcker banniere bleuen.ij.mannen wakende bi daghe ende bi nachte, ende hadden elc.xij.groten sdaechs, ten coste vander stede van Brugghe.


       
        
    
    [Den.xvi.dach in Octobre]

¶ Item sdysendaechs, twelc was den.xvi.dach in Octobre, doen reedt die Burchmeester van Brugghe met sommeghe wethouders, hoofmannen, ende Dekenen ende andere persoonen daer toe gheordonneirt te Ghendt waert met eene menichte van.ijc.ende.l.mannen vanden eerlicsten vander stede. Ende des anderen daechs als die van Brugghe gaen souden inden Wal byden eerweerdighen prinche, so

{==xc.v==} {>>pagina-aanduiding<<}

laghen daer eeneghe vanden vryen vp die alleye, ende sy cokermuylden ende grenen als of si wilden ghecken met dye van Brugge, huyt den welcken hem lieden beuolen was van sprinchen weghe van daer te vertreckene ende die plaetse te ruymene, vp dat die van brugghe toeganck hebben mochten om te commene byden prinche. 

¶ Item dye van Brugghe commende voor den prinche, si vielen hem ootmoedelic te voete, biddende hem om gracie ende vergheuenesse van al dies sie yeghen sijnder hoocheyt mesdaen hadden, ende hare preuilegien te hebbene beseghelt, ende den conterbrief van Rijssele te hebben gheschuert ende te nyeuten ghedaen als voorseyde es. Die prinche ter gods eere, ende omme tbehout van sinen lande, hy vergaf hem lieden haerlieder mesdaet, ende hy vulquam alle tandere ter bede van sinen neue den ionchere Ian van Cleue, ter bede van sinen edelen rade, vanden gheestelicken persoonen, ende ooc ter bede vanden cooplieden van Almaengien, vanden.iij.conincrijcken van Spaengien, van Arragoen, ende schotlant, ende ooc die nacie vanden Lombaerden, geneuoysen, venesianen luyccoysen, melanoysen, placentijnen, florentijnen, ende ooc ter bede van die van Ghendt, ende ghedeputeirde van Ipre, die als doe byden beuele vanden prinche by hem te Ghendt waren. Ende den voetual aldus ghedaen sijnde voor den prinche, hi was ghepaeyt van dye van Brugghe ter bede vanden voornoemden heren ende steden. Ende des anderen daechs soe wast sinte Luycx dach, doe gaf die prinche die van Brugghe haere beseghelde brieuen, ende si quamen te Brugghe ende brochten met hem lieden eenen Schouteeten, ghenaemt Berthelmeeus dye voocht. Ende tsvrydaechs naer.s.Luycx dach, twelck was den.xix.dach in Octobre, doe quam dye Schouteeten in die schepen camere, ende ontfinc die roede als Schouteeten, ende dede daer sijnen eedt. Ende ontrent den twee hueren naer dye noene, soe slouchmen dye clocke vp die halle, ende daer was gheboden. Eerst soe wye ghebannen was van penninck boeten yeghen den here, dat hi hadde vry gheleede.xl. daghen omme binnen diere tijt te makene paeys metten Schoutheeten. 

¶ Item so wie dat ghepant was van huys hueren ende renten dat hy betalen mochte ofte composicie maken binnen.xl.daghen.

¶ Item dat elck vrylaet woonende int vrye, die begheerde poorter te sine,
dat hi quame binnen.xiiij.daghen men soude hem ontfanghen ende poorter maken. Tghebodt ghedaen, men las daer.ij.brieuen, deen was den brief vander remissie, dye welcke verclaersde hoe die prinche die van Brugghe al vergaf van dies si yeghens hem mesdaen hadden ter bede van sijnen neue van Cleuen, ende den heren, ende nacien, ende steden bouen ghenoemt. Ende voort gaf hy hem lieden hare preuilegien ende vryheden, omme recht, et, ende vonnesse te doene, also sy ghecostumeirt waren te doene, ende desen brief was ooc gheseghelt in groenen wasse met sydene coorden, met den minsten seghele vanden Hertoghe van Borgoengien, metsgaders, datte dier seluer tijt, sijnen meesten seghele was in Borgoengien, ghelijc den brief vander remissie. Ende daer naer was ghelesen den conterbrief van Rijssele, die welcke al te nieuten ghedaen was, ende ghecasseirt, den welcken brief Claeys die soutre, Ian byeze, Lieuin schuetelare, ende Ian bortoen deden maken te half Meye. 


       
        
    
    [Int iaer.M.CCCC.ende.vij]

¶ Int iaer.M.CCCC.ende.vij.naer dat si Ian Camphin, Ian hoonin, Claeys barbazaen ende Zegher vanden Walle hadden ghedaen bannen. Ende als dese brieuen ghelesen waren, so was beuolen dat elck sijnen standaert huyter halle draghen soude, huytghenomen den standaert vanden prinche, dye was ghedreghen ten huyse vanden Scoutheetene in die looue

¶ Item den standaert vander stede was besteyt in tbeelfroot, den standaert van sint Ioris vanden cruysboghe was ghedreghen in sinte Pieters cappelle inden Choor, ende elc standaert vanden.vi.sestendeelen, waren ghedreghen elc in sijn hooftmans huys, ende die standaerden vanden ambochten waren ghedreghen elc in sijns Dekens huys, die bannieren vanden smalle steden drouch elc hooftman in sine herberghe, ende die standaerden vanden vryen waren ghedreghen vp tschepen huys, ende daer besteit, die welcke waren in ghetale tot.xxxiij.toe. 


       
        
        
    
    [Vp den dach vanden.xi.duysent maechden]

    
    ¶ Item des sondaechs voor dye noene, twelc was vp den dach vanden.xi.duysent maechden,

{==xci.r==} {>>pagina-aanduiding<<}

so drouchmen te Brugghe een schoon processie generael, metten fierter van sinte Donaes om god te louene ende te danckene, dat tvolck vander marckt ende huyter wapene was, ende dat si paeys hadden met haren natuerlicken here ende prinche. Ende men drouch die processie ouer die marct, ouer die plaetse maelberch, ende also weder te sinte Donaes. 

¶ Item vp den seluen dach tsachternoens, so waren ghedachuaert die heren om smaendaechs te Brugghe te rechte ende te wette te stane voor burchmeesters ende schepenen ter vierschare van Brugghe, ende omme dat sy ne gheene van hem lieden en compareirden voor iusticie, so waren si ghebannen elc.l. iaren huyten lande van Vlaendren vp haerlieder hooft. Ende dit waren die persoonen, so si hier naer ghenoemt staen. Eerst.
    
Mer Roelant van Huytkercke	
Mer Colaert vanden Clyte	
Ian de baenst	Lodewijck buyc
Laureys vanden moere	Ian van sevencote
paridaen wouters sone	Willem carre
Guy de baenst	Iacob van roesselare
Pieter Ermy	Pieter van penaghen
Ioris leutack	Ian vanden slotele
Wouter die grote	Ian reylof de temmerman
Rogier Dauids	Ioos tsherenknape.
Somme.xviij.persoonen.	

¶ Item vp den seluen achternoene dat die voornoemde persoonen ghebannen waren, die notabele ende goede mannen, die wethouders, Tresoriers, ende secretarisen gheweist hadden binnen.xxx.iaren binnen Brugge, ende in die houde halle gheuanghen hadden gheleghen van smaendaechs naer sint Gillis dach tot smaendaechs nae die.xim. maechden dach, twelc was wel.vij.weken, si ghinghen vander halle ende moesten gaen vp den steen in tghyselhuys, ende in die vangenisse van die vanden vryen, ende moesten daer blijuen tot tsanderdaechs, ende doe waren si verborcht ende ghinghen thuyswaert in haer lieder huysen elck daer hi wuende.

¶ Item tsdonderdaechs so quamen weder die.iiij.neeringhen ghewapent in den burch, ende versochten ende begheerden in alder manieren dat die notabele poorters dye gheuanghen gheweist hadden, souden weder gaen in vanghessen vp den ghysel steen, ende noch.v.ander daer toe, duer al dat si goede sekere ende souffisan te borghen ghestelt hadden. Dit waren die.v.andere notabele die si ooc gheuanghen begheerden te hebben, te wetene Iacob byese Iacob Reubs, Iacob haghelsteen, Cornelis van meerendre, ende Pieter dye cuer, ende omme dat si alle poorters waren, ende waren gheuanghen sonder wet of vonnesse vp hem lieden ghewesen te sijne, twelcke was contrarie den preuilegien vander stede, so versochten si ontsleghen te sijne, ende dattet so behoorde te sijne, so waren si heyndelicken ontsleghen, ende elck ghinc in sijn huys.

¶ Item omme dat die van Brugghe ghebannen hadden die voornoemde heren vander sluys, soe vergramde hem huyter maten seere die prinche vp dye van Brugghe, ende hier omme rees eene meerder rommelinghe ende discoort tusschen die vander Sluys ende die van Brugge. Ende die vander Sluys claechdent den prinche ende sijnen rade, ende hem lieden was gheraden dat die ghebannen personen binnen der Sluys blijuen souden, midts dat si som wethouders waren ende in sprinchen dienst, vp den welcken dat si gheen kennesse en behoorden te nemene. Ende met deser beroerte soe ghinghen die vander sluys ten schimpe van die van brugge het swijn doen stakijtsen, so nauwe datter nauwe.ij.schepen duere varen en mochten.

¶ Item die vander Sluys spraken schimpelijc toe den visschers van Muenicreede, ende beletten dat si niet visschen en mochten. Doen quamen si ten houcke, ende te Muenickereede, ende verioughen tvolc, ende quamen ooc bi Ardenburch, ende by Keyle, ende namen sommeghe lantslieden haer vytaelie, maer si vreesden sommege haghepoorters die te Brugghe nyeuwelincx poorters gheworden waren, ende sy quetseden eenen van dien buter maten seere. Dit verhorende die van Brugghe vp auentuere of den prinche in sijnder gramschap inghenomen mochte hebben die stede van den Damme, ende dat bi dien gheene coopmanschap en soude moghen commen te Brugghe, oock mede vp auentuere of die vander Sluys ghenomen mochte hebben die stede van Ardenburch, so coren dye van Brugghe.vc.serganten, ende sonden dye ten Damme ende Tardenburch omme die te houde

{==xci.v==} {>>pagina-aanduiding<<}

ne ende te bewarene, ten behouue vander stede van Brugghe. 

¶ Item vp den seluen maendach naer sinte Symoen ende sint Iuden dach, als dese serganten trocken naer Ardenburch ende naer den Damme, so quam te Brugghe die nyeumare, dat mer Ian van Huytkercke capiteyn vander Nyeupoort gheuanghen ende ghenomen hadde een schip met groter coopmanschepe commende huyt Castijlgen, ende datter int schip sommeghe vlaminghen waren, ende hi soude een vanden castilyanen hebben ghedaen onthoofden binnen der Nyeupoort, daer omme dat die nacie vanden spaengiaerden quamen claghen in dye camere van Brugghe. Ende als doe was by auentueren te Brugghe die vrauwe van Ghistele, die welcke ghearresteirt was ende versproken van die van Brugghe omme dieswille dat si den vlaemschen stroom niet vry en hilt vanden roouers, want si hadde den tol van brugghe, daer voren dat sy behoorde tswijn ende den vlaemschen stroom veyl ende suyver te houdene vanden roouers ende quaetdoenders, ende die van Brugghe begheerden aen haer dat sijt doen soude, of si soudender selue in voorsien tot haren coste.

¶ Item vp dien seluen maendach namen die vander sluys vier vaten wijns huyt eenen schepe dat ter sluys lach ende wilden wesen te Brugghe.

¶ Item des dysendaechs voor alder heleghen dach,
die notable poorters die inden ghyselsteen gheleghen hadden waren ghetauxeirt te gheuene elc een somme van penninghen, ende si stelden som daer voren borghe, ende doe ghinghen sy thuysewaert, sonder twee, Iacob van buerse ende Iacob remgoot, die bleuen daer liggende, ende en wilden niet ghetauxeirt sijn, ende seyden dat si nyet en meenden te gheuene, want si meynteneirden dat si net mesdaen en hadden. 

¶ Item die serganten die Tardenburch laghen, die sommeghe die ghinghen byder sluys ten huyse van Guy de baenst, ende sloughen die glaesveynsteren ende vele andere dinghen in sticken, ende daden daer grote schade. Ende als dese.vic.serganten.xiiij.daghen huyt gheweist hadden, men moeste hem lieden gheuen xij.groten sdaechs. Het coste der stede van brugghe bijden.iij.duysent rijders. Dese serganten quamen te Brugghe waert van Ardenburch, ende commende bi moerkercke brugghe, Coppin edelijnc, bernaert mahieu, ende Daneel reyniers, si roofden den bastaerde van Moerkercke van.xij.schilden.

¶ Item als si den Dam gheleden waren vp sinte Maertins dach, ende alle die serganten van Ardenburch ende vanden Damme tsamen gaende te brugge waert, ende commende bi sint Adriaens cappelle, doen riepen dese.iij.Coppin edelinc ende sijn.ij.ghesellen. Alle die ghene die die stede van Brugge liefhebben die volghen ons. Ende sy ghinghen int huys van Lieuin reubs, dat hem vader ende moeder hadden ghegheuen in huwelicke, te wetene Gheeraerts reubs, ende clommen bouen vp thuys, ende ghinghent al ontdecken van bouen nederwaert, ende braken dueren ende veynsteren, ende wiepen die bedden, coetsen, tafelen, scraghen, ende anderen huysraet in die gracht, ende braken al datter wel stont.


       
        
    
    [Swoensdaechs naer sinte Maertins dach]

¶ Item swoensdaechs naer sinte Maertins dach, quam Coppin edelijnc inden burch byder schole van sinte Donaes, om sijn ouermoedighe woorden die quaet, aerch ende schimpelic waren, ende omme dat hi drie reysen of meer den raet van Burchmeesters, schepenen, ende hoofmannen verstorbeirt hadde in dye schapen camere van Brugghe, daer omme wordt hy daer ghesleghen ende seere ghequetst. Hi ontliept ende vloodt in die kercke van sinte Donaes, ende barch hem achter den choor, men volchdene scharpelijc, ende men souden daer doot ghesleghen hebben, en hadden hem die canonicken niet beschudt, die welcke hem deden vpnemen ende legghen in haerlieder vangenesse. Ende niet yegenstaende dat hi daer beschudt was van doot ghesleghen te sijne, ende noch gheuanghen was, beroemde hi hem van soe vele quaets ghedaen hebbende, ende noch vermat te doene, dattet een wonder was, met vele mede ghesellen die hi wel wiste. Dit wetende dye vander wet, hoofmannen ende Dekenen, sy ordonneirden datmen Morissis van varsenare, die Burchmeester doe was van brugghe, tallen tijden dat hy int schepen huys quame, of van daer thuys ghinghen, datmen hem gheleeden soude met.xxx.vromer mannen ofte meer. Voort was gheordonneirt dat elck ambocht soude hebben alle nachte

{==xcij.r==} {>>pagina-aanduiding<<}

x.of xij.persoonen wakende in haerlieder ambochts huys, of int huys van haren Dekene. 


       
        
        
    
    [Svrydaechs naer sinte Maertins dach]

    
¶ Item svrydaechs naer sinte Maertins dach waren te Brugge vergadert die iij.staten van Vlaendren, die prelaten, die edele, ende die heren vander wet van Ghendt ende van Ipre, ende den schout ende burchmeester van Brugghe. Ende dese versaemde staten ouersaghen wat preuilegien ende vryheden dat dye van Brugge hadden vp die vander sluys. Ende dese voorseyde vanden.iij.staten ouersaghen ooc die preuilegien vander sluys, omme te makene eenen goeden gheduerighen paeys tusschen die.ij.steden, ende ooc den prinche.


       
            
    
    [Vp den ij.maendach inden aduent]

    
¶ Item vp den ij.maendach inden aduent, begheerde die Schouteeten vierscare te vergaderen ende te dinghene van Coppin edelijnc die doe gheuanghen was ende vp sine medeghesellen, maer die Dekens en wildent niet ghedooghen, omme dieswille dat laetste vonnesse, dat die schepenen van Brugge wijsden vp die vander Sluys, die welcke ghebannen waren bi haren vonnesse huyten lande van Vlaendren niet vulcommen en was, want si noyt sindert huyt den lande van Vlaendren en quamen. Ende waert so dat si van nieus ghinghen dinghen eer dat die ballinghen tvonnesse obedierden, si souden verliesen haerlieder preuilegien. Die Schoutheeten sprac ouermoedelic hem lieden alle toe ende seyde. Ick sal die vierschare openen ende dinghen wien dat lief of leet van hu lieden, ende omme dier woorden wille was hi in vreesen van doot ghesleghen te sijn, maer emmere met vriendelicken woorden was verstelt.


       
        
    
    [Des donderdaechs daer naer vp sinte Lucyen dach]

    ¶ Item des donderdaechs daer naer vp sinte Lucyen dach quam die prinche in dye stede van Brugghe met.vijc.pycaerden, ende elc hadde aen een iacke, ende eenen hantboghe met gheschotte, alle die collegien van Brugghe ghinghen yegen hem met processien, buyten der smede poorte, ende die wethouders stonden binnen der smedepoorte, die hoofmannen ende die dekenen stonden bi sinte loys huys. Ende als die prinche was binnen der poorte, dye capiteyn van brugge Vincent die schuetelare, die schoutheeten ende die wet ghemeenlic, vielen hem te voet, ende wellecomden hem met groter reuerencien ende weerdicheden. Ende doen sprac meester Ian die mil, bi laste vanden capiteyn, Scouteeten, ende der wet, ende den ghemeenten vander stede aldus. Ghenadighe here ende prinche, gode moet ghi wellecomme sijn ende al huwen subdijten vander stede van Brugge, mijn heren mijn meesters die ghi hier yegenwoordich siet, bidden huwer princhelicker weerdicheyt ootmoedelic, dat ghi hem lieden paeysiuelic wilt laten ghebruycken dye preuilegien, rechten, ende vryheden die hem lieden hier voortijts verleent ende ghegheuen sijn bi huwen voorders, ende bi hu edele heere beseghelt, sonderlinge yeghens dye vander sluys, die welcke ons ouerlastich ende moeyelic sijn, brekende onse preuilegien, ende ons recht onthoudende. Dye Prinche dit ghehoort hebbende, antwoorde met bedructen sinne seere swaermoedichlic. Ick ben daer omme hier ghecommen te Brugghe, om hu lieden in paeyse ende in vreden te stellene. 

¶ Item des vrydaechs in dye quatertempre voor kersdach, ontrent den.x.heuren inden aduent, men brochte den prinche die nyeumare, dat die vier neeringhen stonden in die wapene vp die marct, ende daer omme die prinche ontboot in allen herberghen om sijn volc dat si ghewapent ende wel voorsien by hem souden commen, so datter terstont waren bi hem wel.vc. mannen welvoorsien ende ghewapent. Ende die prinche ontboot bi hem Vincent die scuetelare den capiteyn van Brugge, ende vraechde hem waer omme dat die van Brugge in die wapene waren, ende Vincent was seere verwondert want hi nyeuwers of en wiste, ende hi nam met hem van sprinchens huysghesinne sommeghe personen, ende si ghinghen ter marct besien oft so was, ende si en vondender nyement. Ende omme dat die prinche qualic gheinformeirt was, daer omme quamen des anderen daechs die hoofmannen ende die lij.Dekenen hem lieden voor den prinche excuserende, ende deden hem vriendelicke bidden dat si mochten weten wie hem lieden also beloghen hadde, sy soudense doen punieren.

¶ Nota, hier naer volghen die pointen ende articulen waer of dat hem dye Prinche beclaechde ouer die van Brugghe Eerst dat si ghemaect hadden een bedecte alianchie die poorters yegen die ambochtslieden. Ten.tweden dat si sijne edele lieden van sinen vppersten rade, sine wethouders ende officieren binnen sijnder stede vander Sluys 

{==xcij.v==} {>>pagina-aanduiding<<}

ghebannen hadden huyt ten lande van vlaendren.

¶ Ten.iij.dat si maeckten diueersche wapenloopinghe sonder consent van hem als prinche. Ten.iiij.omme dat si dye vanden vryen hadden ghenomen haerlieder vrylaten ende hadden die poorters ghemaect, ende vele meer andere pointen daer si hem inne mesgaen hadden yeghen sine hoocheyt. Ende om hem lieden dese saken te kennen te gheuene, so lastede ende beual hi eenen meester Ian vijndegoet dat hijt hem lieden segghen soude. Ende ten beueilene vanden prinche, so verhaelde hi hem lieden alle die voorseyde pointen int langhe, ende begeerde alle die te nyeuten ghedaen te hebbene, ende die brieuen die daer of ghemaect waren te hebbene ghecasseirt in sijn presencie. Voort so begheerde hy drye steden te hebben te hem waert, te wetene Oudenaerde, Sluys ende Nieupoort. Ende dat si noch eeneghe andere steden noch amboch- bochten vp dye ambochten ende neeringhen die men in eeneghe vanden.iij.steden doen soude, eenich besouck souden hebben. Vp die voorseyde clachten ende begheerten was lange ende veil tijts ghetracteirt, ende vp sinte steuens dach soe wast gheapointeirt aldus. Eerst dat die vnye ende eendrachticheit vanden poorters ende vanden ambochten blijuen sal

¶ Item den ban ghedaen vp die vander sluys, dye wort van weerden, maer ter bede vanden prinche mogen si blijuen in Vlaendren, maer te Brugghe nyet commen. 

¶ Item van desen soude hemlieden die prinche gheuen letteren dat dit appointement nyet preiudicieren noch quetsen en soude in toecommenden tijden den preuilegien, rechten, ende vryheden vander stede van Brugghe.

¶ Item vanden haghepoorters die daer in ghecommen waren, souden betalen haerlieder yssue ter plaetsen daer si gheseten waren. Voort datmen die stakijtsen ter sluys huyten swijne doen soude.

¶ Item dat die van Brugghe haerlieder preuilegien die si hebben vp die stede vander Sluys, dat si dye ghebruycken ende behouden sullen, maer poorten, vesten, mueren diere ghemaect sijn die sullen blijuen in wesene so si sijn. Ende daer waren notabele heren toe gheordonneirt die van sprinchen weghe ouersien ende visenteren souden die preuilegien, rechten, ende vryheden, beede vander stede van Brugghe ende vander sluys, ende elc soude tsijne gebruycken. Ende als vanden sticke van die vanden vryen dat si wilden sijn tvierde let van vlaendren, ende dat si begheerden te hebbene eenen seghele ende een banniere met meer andere pointen, dat soude blijuen staende tot dat taccoort ghemaect soude zijn tusschen die van brugghe ende die vander sluys. Ende dit gedaen sijnde die Prinche trac te Rijssele, ende hi liet die van Brugge beseghelde brieuen met sinen seghele vanden voorseyde apointemente.

¶ Item vp.s.Ians dach in die kersdaghen waren te brugghe ghebannen Coppin edelinc, Bernaert mathieu, ende Daniel reyniers elc.l. iaer huyt den lande van Vlaendren vp sijn hooft,


       
        
    
    [Up.s.Vincents auent in Laumaent

¶ Item up.s.Vincents auent in Laumaent, mer Ioos van haelwijn om dye grote foortse ende exactie die hi dede doen, ende menich iaer ghedoochde dat sijn muelenare thuytkercke nam dat seste deel vanden multre, daer hi maer het.xiij.en behoorde te hebbene by gracien. Ende dat hi bedwanc die van Blanckeberge dat si te brugge niet een witte broot en mochten coopen om haerlieder kinderen pap medete makene. Hier omme was hi ghecondempneirt by der wet van Brugghe die van blanckeberghe te gheuene in restoireten profijte vander stede, die somme van.iijc.libra parezysen. Ende dat die van Blanckeberghe ende van huytkercke souden moghen broot coopen waer si wilden, ende van dier tijt voort souden gheuen van malene van haerlieder coorne het twaelfste vat ende nyet meer.

¶ Item was voort ghecondempneirt te Brugge te doen makene aen die veste.v.roeden muers, tsijnen coste.


       
        
    
    [Tsaterdaechs naer.s.Pauwels dach in Lauwe]

¶ Item tsaterdaechs naer.s.Pauwels dach in Lauwe, die ambachten vergaderden te vespertijde al ghewapent vp dye marct, ende si begheerden te wetene wie si waren die ten hertoge gheinformeirt hadden svrydaechs voor kersdach van dat die vier neeringhen ter marct ghewapent stonden, twelc soe niet en was, waer omme die prinche seer tonvreden was vp dye.iiij.neeringhen, ende dede sijn volc vergaderen ende wapenen. Eenege vander stede hadden suspicie vp Vincent die scuetelare die capiteyn van brugge ende Ian parlant, si waren beede ghehaelt ende gebrocht vp die halle, ende men soudse gheworpen hebben ter hallen huyt vp die marct, maer Ian parlant dye

{==xciij.r==} {>>pagina-aanduiding<<}

excuseirde hem so wel ende so bescheedelic, dat tvolc in hem ghepaeyt was, maer dexcusacie van Vincent die schuetelare en was soe claer niet, hi en bleef gheuangen, ende in handen vander ghemeente. Tusschen onser vrauwen dach lichtmisse ende paesschen, Morissis van Varsenare burchmeester van Brugge, omme dat hy duchte ende vreese hadde dat hem die prinche weder vergrammen mochte vp die stede van Brugge ter cause van deser laetster wapenlopinge, so reedt hi ghetijdelicke bi den prinche, als nv tatrecht, als nv te Rijssele. Ende om dat tcommuyn sine meeninghe niet en wiste, si hadden vp hem quade suspicie als dat hy pijnde datmen tcommuyn tonder houden soude.

¶ Item swoensdaechs in die quatertempere in die vasten, eenen Robrecht de greyl des grauen van Antholien dochter sone in Schotlant, omme sijnder quaetheyt ende ouerdaets wille was ghebannen huyt schotlant. Dese Robrecht de greyl nam met hem sesthiene vrome ghesellen, ende hem was ghelaten weten van eenen camerlinc vanden coninc Iacob van Schotlant, als dat die coninc tmeeste deel vander vastene soude wesen te parc in tconuent vanden predicaren. Dese voornoemde ballinc met sinen vromen ghesellen quam in tvoorseyde tconuent vp den seluen woensdach bi nachte ontrent.iij.hueren voor der middernacht. Die.coninc.was in sijn wambeys onghenastelt meenende te gaen slapene, ende ter middernacht weder vp te stane om te gane ter mattene. Wesende aldus maer sijn derdere in sine camere, so es ghecommen dese voorseyde Robrecht vp toeuerlaet vanden camerlinc voorseyde in die camere vanden coninc.ende heift hem daer met sinen ghesellen ghebrocht vanden lijue ter doot ende deerlijcken vermoort. Dese robrecht met sinen gesellen dese moort ghedaen hebbende, meenden wel te vliene eewelic huyt den lande, maer si waren soe scherp gheuolcht dat si emmer gheuanghen ende al ghecregen waren. Dese voorseyde robrecht was gheexamineirt of yement van deser moort wiste meer dan sijn ghesellen. Ende hi bekende hoe die Graue van Acholien daer of wiste, die oom was vanden seluen.coninc.ende die naeste om.coninc.van schotlant te sine, hadde die selue.coninc.gheen hoyr ghelaten van sinen lijue commende, ende dat die voorseyde Graue van Acholien dat versweech, die wel meende by sinen heilene noch selue coninc van Schotlant te sijne, huyten welcken hi oock gheuanghen wort ende ghesleipt te peerts steerte, ende daer naer onthooft ende ghequaertiert, ende dlichame vp een wiel ghesedt, ende thooft was bouen trat ghesteken vp eender glauie schacht, ende onder trat was ghescreuen in een bardekin met groten letteren. Hic est rex traditorum scocie, ende vp thooft was ghestelt een croone vul dagghen. Robrecht sijnder dochter sone was ooc ghequaertiert, ende alle sijn ghesellen waren onthooft tot.xvi.toe, ende dye lichamen vp raden ghestelt.

¶ Item vp onser vrauwen dach annunciacie in die Maerte, so was des conincx oudtste sone ghecroont coninc van Schotlant, een kint van.viij.iaren.

¶ Item svrydaechs voor palmen sondach waren te Parijs gheuanghen meester Pieter maugherry Canonick van onser vrauwen kercke van Parijs, ende met hem drie andere poorters van Parijs. Ende dese viere waren gheaccuseirt dat si souden hebben ghelaten in commen heymelicken die Inghelschen met machte van volcke binnen der stede van Parijs, vp den palme sondach in dye hoochmesse. Ende swoensdaechs daer naer in dye passie weke, waren die drie parizienen onthooft, ende meester Pieter maugherry dye wordt ghecarckert.


       
        
        
    
    [Des maendaechs in die paessche daghen enden.xv.dach van April]

¶ Int.iaer.M.iiijc.ende xxxvij.des maendaechs in die paessche daghen, twelc was den eersten dach van April, so waren vergadert te Brugghe die wet, hooftmannen ende Dekens om dye stede te houdene in paeyse ende in vreden. Daer was een scepper die hoorde dat den hooftman van tskaermers sestendeel altijt sprac ten paeyse, ende hadde ghedaen tbeschut van andere hi soudene daer omme ghesleghen hebben. Des maendaechs naer den anderen sondach naer paesschen, twelck was den.xv.dach van April, was te Ghendt een grote wapenloopinge van tghemeente yeghen den heren, ende dat om tgrote verwijt dat tghemeente dagelicx hoorde van den heren, twelck was, hadden dye van ghendt niet deerste gheweist dye vloden ende vp braken van voor Calis, die Prinche soude wel Calis eerlanc ghecregen hebben. Sy quamen voor tschepen huys, ende sloughen dueren ende veinsteren in sticken, ende si braken sommege scrij

{==xciij.v==} {>>pagina-aanduiding<<}

nen ende andere sloten, ende sochten sommeghe schepenen, ende den Deken vander groter neeringhen. Voor tscepenhuys was seere gheuochten, ende daer waren vele lieden seere ghequetst, ende daer bleuender.iij.of.iiij.doot in tgheuecht. Ende heyndelicken so wort ghewroucht Ghyselbrecht patteyt die Dekene vander groter neeringhe, die daer bi in een huysekin gheuloden was. Si liepen darwaerts ende sloughene daer doot, omme dieswille dat hy een was vanden principaelsten die den roup ende beuel gaf by nachte dat theyr vp breken soude van voor Calis, ende dat si thuysewaert trecken souden.

¶ Item in die selue weke des donderdaechs voor die brugghemarct, so quam tambacht vanden smeden tsauonts te Brugghe vp die marckt al in die wapene, ende alle dandere ambochten die volchden hemlieden. Ende tsauonts tusschen den viij.ende den.ix.hueren inden auent quam den Burchmeester van brugge bi Morissis van varsenare bi hemlieden, ende men vraechde hem waer omme dat hi so dicwijle ende so simpelic by den prinche trac, ende sonder tweten vanden ghemeenen rade vander stede, ende sonder hem te horene verantwoorden, sy wildene ghesleghen hebben, maer Iacob van varsenare die doe vpper hooftman was van Brugghe, die beschuddene, ende halp den Burchmeester dat hi ontghinc, ende vloodt in Groeneuoorde. Ende Iacob van varsenare die versprac tcommuyn, omme dat si den Burchmeester so rudelic toe spraken, ende daer omme was hi vp die stede daer doot ghesleghen, ende Iacob adoorne, hooftman in skaermers sestendeel slouch naer den ghenen die iacob van varsenare doot slouch. hi wart van sommege vrienden huyt ghedroomt, ende hi ontquam onghequetst van danen. Die burchmeester wort gewroucht dat hi was in Groenuoorde, ende wort daer ghesocht ende ghecreghen, ende wort gheleet voor die halle, ende wort daer doot gheslegen bi sinen broeder Iacob. Tvrydaechs ende tsaterdaechs daer naer vele poorters ruymden huyt Brugge met lijue ende met goede also verre als si consten, want si saghen wel datter wonderlic begonste te gane, daer en bleef niement vander wet weghe dan den burchmeestere vanden courpse. Die capiteyn, Scoutheeten, baliu, ende die.v.hooftmannen vanden v.sestendeelen waren alle wech.


        
        
        
    
¶ Hoe die Hertoghe Phelips quam te Brugghe met een grote quantiteyt van volcke, ende meende die Stadt in te nemene.

    
{== afbeelding 
        	
    ==} {>>afbeelding<<}
    


{==xciiij.r==} {>>pagina-aanduiding<<}

ITem int iaer.xiiijc.ende.xxxvij. Des woensdaechs in die sinxen weke quam die prinche te Brugghewaert wel met.iij.duysent lieden van wapenen, onder pycaerden ende andere, omme met sinen lieden (ommer den meesten hoop) te trecken van buyten der stede omme naer der sluys, soe die mare ghinc, ende van daer soudy varen in Hollant metten voorseyde walen, maer hi soude met sinen raet, ende met sinen huysghesinne commen in Brugghe, vp den voorseyde woensdach ende blijuen in Brugghe.iij.of.iiij.daghen om recht ende vonnesse te wijsene, ouer den ghenen dye Morissis van Varsenare den Burchmeester, ende Iacob sinen broeder doot ghesleghen hadden. Ende Lodewijc vanden walle die Burchmeestere (die als doe gheweist hadde byden prinche te Rijssel) die quam voren, ende toochde der wet ende den Dekens eenen brief gheteekent met des princhen signet, dat hi gheene walen in Brugghe bringhen en soude, maer soudtse buyten omme doen passeren als voorseyt es, huyt den welcken die van Brugghe ter eerbaerheyt vanden prinche, sonden te male om tvolc te spijsen een kuewe wijns.vij.tonnen biers.x.hoet broots, ende eene cuype bueters, ende meer andere prouande.

¶ Nota ontrent den.iij.hueren naer der noenen soe quam die Hertoghe van Borgoengien in die bouuerye poorte. Ende alle die collegien van der stede die ghinghen yeghens hem met processien, ende hem volchden sine.iij.duysent lieden, ende brochten met hem lieden wel.vi.of.vij.standaerden ende bannieren. Die prinche sandt.vi.of.vij.van sinen edele lieden bouen vp die bouuerye poorte, omme tscofher vp te houdene tot dat sijn volck binnen ware. Die wet ende dye Dekens ghinghen yeghen hem ter poorte, ende baden hem dat hi incommen wilde met also vele volcx als hy beloeft hadde, ende hem lieden beseghelt. Ende si ghinghen hem yeghen met groter weerdicheyt, onghewapent ende bloots hoofts. Dye Prinche bleef in dye bouuerye poorte staende, seggende hi en wilde in dye stede niet commen voor al sijn volck binnen ware, hi wilde selue dye laetste sijn. Die wet ende die Dekens seere beschaemt sijnde, si consenteirden datmen iij.of.iiij.hondert lieden in laten soude. Ende si sonden bouen die poorte sommeghe ambochtslieden dat si alser ontrent drye hondert in waren ende die prinche, dat si schofhec neder souden laten vallen. Men liet die walen ende pycaerden in commen. Tsprinchen lieden die bouen vp die poorte waren, hadden tscofhec so onderstelt, soe datment niet neder laten en mochte, ende in die stede warender wel ghecommen.xi.hondert, ende doe quam die prinche, ende van desen waren den meestendeel walen. Die dekens ende die wet waren alle onghewapent, ende al tcommyn van Brugghe. Die Dekens deden met groter pijnen ommer die poorte sluyten, metsgaders dat scofhec nyet neder en mochte. Ende die bouen vp die poorte waren seyden hoe dat die edele mannen die vp dye poorte oock waren tscofhec onderstelt hadden, ende dat sy hem lieden dreechden in dye veste te worpene omme dat si tscofhec wilden neder laten vallen. Die prinche rijdende naer die vrydaechs marckt, die walen hadden elck eenen hantboghe ghespannen ende schoten naer volck in die bouuerye strate, ende sommeghe saghen ter veynsteren huyten omme den prinche te siene ende hem te wellecommene. Die walen schoten daer, ende quetsten vele lieden. Die hertoghe van Borgoengien ter vrydaechs marct commende met sijnen edelen, dye heere van Lyledam, die bastaert van Saintpol, dye heere van lichteruelde, ende vele andere edele heren ghinghen maken bataelgie byder beeste marct. Ende die Prinche hadde een naect sweert in sijn hant, het gheuiel dat een hout patroon een backere stont byden prinche, ende dede sinen capproen of, ende nijchdene toe segghende. Willecomme ghenadighe here ende prinche, ende dye prinche nam sijn sweert ende slouch dyen houden patroon doot. Voort quammer bi auentueren noch een man byden prinche ende was een cupere, die hi ooc doot slouch. Tcommuyn dit siende, elck liep thuysewaert ende si ghinghen hem wapenen, ende quamen met rabaudekins ende met voghelaers. Die here van lichteruelde was vanden prinche ter marct ghesonden, omme te besiene of tcommuyn ter marckt was, ende hy en vandt daer

{==xciiij.v==} {>>pagina-aanduiding<<}

gheen volc ter marct. Hi sprac tot een van sinen knechten, wy willen den prinche ter marct doen commen, want hier en es gheen volc ghewapent. Doen seyde een bruggelinc die dat hoorde. Here behouwen huwer weerde, ghi en weit niet wat in dese twee hallen es, daer mach wel veil volcx in wesen. Die heere van lichteruelde dat horende ende wat veruaert sijnde, ghinc weder ter vrydaechs marct tot den Prinche, dye welcke met sinen walen naer tvolc so gheschoten hadden, dat dye huysen ront omme die vrydaechs maerct steken vul schichten vanden gheschotte, ende hadden meneghen mensche ghequetst, ende.xi.persoonen van Brugghe ghedoot. Ende si riepen met luyder stemme, la vyle gaingnie, tue tout tue tout, ende sy riepen dit met soe luyden voyse dattet dye walen ende andere dye buyten der bouuerye poorte waren wel horen mochte. Dye van Brugghe quamen ter vrydaechs marct met haren voghelaers nae die walen. ende die prinche met sinen walen vloden alle naer die bouuerye poorte, metsgaders dat si saghen het volc vander stede van diueerschen houcken ende straten vp hem lieden commende, hauwende ende keruende, ende schietende met haren rabauden ende voghelaers. Ende die bouuerye poorte was ghesloten, soe dat hem lieden nyement meer van buyten ten sercourse en quam. Daer was in die bouuerye strate schoffierlicken seere gheuochten die van Brugghe sloughender bet dan.lxx.personen doot van Tsprinchen volcke bi Sinte Iuliaens cappelle, daer bleef ooc verslegen die edele vrome Ruddere die heere van Lyledam. Ende die Prinche ende sijn volck dat bi hem was hadden gheerne huyt gheweist, maer die poorte was ghesloten. Die prinche seer beducht sijnde, sandt ten huyse van eenen smet om hamers, beetels ende trectanghen, om tslot vander poorte met crachte of te brekene. Ende al die wijle dat hy in die poorte stont, die van Brugghe quetsten noch vele vanden walen, so datter sommeghe vloden in die veste omme ouer te swemmen, daer of datter vele verdroncken. Heyndelick so quam die hooftman vanden schadebeletters Iacob van hardoye, ende hadde ghehaelt sulcke instrumenten in eens smeets huys daer mede datmen die sloten vander bouuerye poorte in sticken slouch Men dede die poorte open, ende die prinche met den ghenen die bi hem waren, sijn walen die in cleender menichte waren, ende met mer Colaert vanden Clyte, heer Roelant van huytkercke, ende sommege poorters dye huyt Brugghe gheuloden waren, ende eeneghe vanden vryen, ende Lodewijc van den walle, sy vloden alle te Rijssele waert seere gheschoffiert.

¶ Nota, dat vander fonteyne in die bouuerye strate tot den tolhuyse aen die bouuerye poorte die grippen aen beeden sijden vander straten laghen noch tsanderdaechs, twelck was sdonderdaechs in die Sinxen weke noch al vol bloets, ende die straten waren al root gheuerwet vanden bloede van sprinchen lieden.

¶ Item vp dien dach warender.lxx.of bet in sint Ianshuys begrauen van diere versleghen waren. Daer wasser ooc vele seere ghequetst die te lijue bleuen, ende waren soetelic ghehantiert.

¶ Item vp den donderdach waren wel.lxxx.walen gheuanghen, die sommeghe waren van sprinchen huysgesinne, die confessuer van mevrauwe die princersse ende sanghers van sprinchen cappelle. Dese waren wel.xl. persoonen dye van Sprinchen huysghesinne waren, ende ter weerdicheyt vanden prinche liet men alle dese gaen, ende daer bleuen gheuanghen wel C.walen of bet, dye in diueersche herbergen gheuanghen waren, vanden welcken datter svrydaechs in die Sinxen weke vp die marct te Brugge vp een schauot.xxij.onthooft waren. 

¶ Item om dat Iacob van hardoye hooftman vanden schabeletters hadde gheweist, ter bede vanden burchmeester teens smets huys halen instrumenten omme dye slotelen vander bouuerye poorte of te brekene, ende die poorte opene te doene, daer omme wordt hi swoensdaechs voor die octaue van Sacraments dach onthooft, ende ghequaertiert. Dat incarnacioen dat brugghe vanden pycaerden niet verdoruen en was es dit. Brugge die picaerden in Meye velde, doe Schoonedijke die twee en twintich telden.

¶ Tusschen sinxen ende sinte Barnabas dach die vander Sluys deden tswijn

{==xcv.r==} {>>pagina-aanduiding<<}

stakijtsen, soe datter gheen goet noch ten Damme noch te Brugghe commen en mochte

¶ Item des donderdaechs naer sinte Barnabas dach, soe deden dye vander Sluys een ghebodt van sprinchen weghe, dat elc coopman van wat steden oft lande dat hy ware, dat hi sijn goet mochte bringhen in der Sluys, ende vp doen, coopen, ende vercoopen, sonder van dien begrepen te sijne van dye van Brugghe. 

¶ Item van sinte Triniteyts daghe tot sint Ians baptisten vigilie, waren die drie staten vanden lande vergadert te Ghendt, omme metter hulpe van die heeren vanden rade die manieren te vindene hoe dat si tlant in payse ende in vrede mochten stellen. Ende alle die nacien vanden cooplieden waren drie warmen te ghendt, biddende voor die stede van brugghe dat si daer haerlieder coopmanschepen vredelic mochten bringhen, coopen ende vercoopen, soe si ghecostumeirt waren, ende haerlieder goet int swijn bringhen mochten, ende huyt voeren sonder belet, of si souden Vlaendren moeten laten ende van noode eldere trecken. maer wat men den prinche badt ten mochte al niet baten, omme die groote schoffierichede die si hem ghedaen hadden als voren verhaelt staet, so en was sijne meeninghe anders niet dan die stede te verderuene ende te verhongherene. Ende in teekene van dien, so dede hi beuelen ter Nieupoort, te Dixmude, ende al westlant duere, datmen te Brugghe gheen vitaelgie noch andere prouande bringhen en soude, vp die peyne van te commene in sijne indignacie. Die van Brugghe dit vernemende, omme dat si lettel corens hadden, ende datter seere diere was, daer laghen voor tswijn vele oostersche schepen gheladen met coorne, die gheerne daer mede te Brugge ghecommen hadden, maer sy en mochten nyet duere omme dye staken dye in tswijn stonden. Ende daer omme die van Brugghe vp den eersten dach van Hoymaent sonden ter Sluys waert wel.v.duysent mannen seer wel ghewapent, omme Sluys te belegghene ende tselue coorne te ghecrijghene, want dye van Ghendt hadden ontboden die vander Sluys die staken huyt den swijne te doene, maer si seyden si en souden dat om nyements wille doen, ter ware dat sy expres beuel hadden vanden prinche. Des anderdaechs was den lieden van Brugghe die voorder sluys laghen gheseyt dat tcoorne ontladen was, ende was ter ware buyten ardenburch vp waghenen gheleyt, wel tot vi.duysent hoeden ende gheuoert te Brugghe. Ende si laghen voor die Sluys.xviij.daghen, si schoten met groten engienen dye westpoorte in sticken, ende dadender grote schade, binnen der tijt dat si daer laghen. Die heeren ende sommeghe Dekens van Ghendt quamen te Brugghe, omme met hemlieden te sprekene, ende een goet middel te helpen vinden om den Prinche te paeyene, ende om den coopman te houdene binnen den lande, dye heyndelicken vertrecken wilde, ende sy begheerden die preuilegien te siene die si hadden vp die vander sluys, ende ooc vp die vanden vryen, ende den brief vanden paeyse van Vlaendren die te Doornicke ghemaeckt was, in iaer ons heeren M.CCC.ende.lxxxvi.in die maent van December. Ende als si alle dinghen ouerghesien ende wel verstaen hadden, sy gauen hem lieden ghelijc, ende die vanden vryen ende vander Sluys groot onghelijc. Dye van Ghendt die hem seluen seer pijnden ende moeyden omme tlandt te helpen stellene in paeyse, ende in vreden, ende den coopman te houdene binnen den lande, alsoe dat hi al omme vry varen ende keeren mochte, daer hy te doene hadde, si trocken metsgaders andere notabele huyt den lande van Vlaendren byden prinche haren wettelicken here, ende baden hem ootmoedelick dat hi ontfaermenis hebben wilde vp sijne goede stede van Brugghe, ende dat hi inden lande van Vlaendren gheene pycaerden meer seynden en woude. Die Prinche en gaf hem lieden gheen antwoorde. 

¶ Item svrydaechs op sinte Margrieten auent, so brac theyr van Brugghe vp, dat.xviij.daghen voor der stede vander Sluys gheleghen hadde, ende tsanderdaechs quamen sy inder stede van Brugghe. 

¶ Item int beghintsele van Ougstmaent die drie staten quamen te Cortrijcke, omme te tracteirene met den Prinche haren heere ouer dye van Brugghe, als dat si mochten commen thueren

{==xcv.v==} {>>pagina-aanduiding<<}

paeyse ende te sijnder ghenaden. Maer dye prinche en quam selue daer doe niet, hi dede beuelen al Vlaendren duere, datmen te brugghe gheenderhande vitalie bringhen en soude. Die vander Sluys trocken ghetijdelijc huyt om vitalie ende andere prouande, te Heyle, te Maldeghem, te Moerkercke te Ramscappelle, Toostkercke, ende in meer andere plaetsen, ende vinghen al omme die haghepoorters van Brugghe, ende leedense ter Sluys, ende namen haer lieder prouande. Ende mer Ian van huytkercke capiteyn van der nyeupoort dede der ghelijcke ontrent Ghistele. Ende Pieter die bul ende Trijstram dye crane, ende sommeghe andere poorters van Brugghe die huyt Brugghe gheuloden waren die wachteden den suuel coopers van Brugghe die te Dixmude, te Veurne, ende elders gheweist hadden om suuel te coopene ten behouue vander stede van Brugge, ende vinghense, ende namen tselue dat si hadden, ende brochtense ter Nyeupoorte gheuanghen. Ontrent sint Ians messe deden dye van Brugghe vellen alle die hooghe bomen dye binnen den palen van Brugghe stonden, ende sonderlinghe vanden poorters goedinghen dye huyt Brugghe gheulucht waren, ende men maecte daer mede die bollewercken die buyten der poorten ende vp die vesten stonden.

¶ Item in die Ougstmaent, so was of ghehauwen den busch van Tilleghem, ende tcasteel of ghebroken omme dat die heeren vanden vryen daer inne niet en souden logieren. Ende in die selue maent ende in septembre daer naer waren by wijlen bestanden ghemaeckt, ende binnen dien so hadden die van Brugghe saufconduyt vanden prinche te cortrijcke te commene, om te tracteirene vanden paeyse. Ende als dye van Brugghe daer waren, die prinche en quammer niet. Daer naer so waren andere diueersche dachuaerden gheordineirt te houdene vp tselue te Denremonde, daer naer Taelst, ende in meer andere plaetsen, maer alsmen den prinche daer of ghewaechde, hy en wilder in gheender manieren naer horen, ende in dyen staet so bleeft een wijle tijts staende. 


       
        
    
    [Den.v.dach van Octobre]

¶ Item vp den saterdach naer sinte Bauen dach, twelc was den.v.dach van Octobre, doe quam mer Ian van Huytkercke, ben dan met.C.ende.xxx.peerden smorghens met den daghe tsinte Baefs buyten Brugghe, ende hy met sinen gheselschepe hadden ghenomen den lieden dye te Brugghe waert dreuen, coeyen, schapen, calueren om te vercoopene, ende andere vitaelien, al haerlieder goet dat si daerwaert brochten. Ende die van brugghe wordens gheware, ende trocken terstont huyt wel xijc. sterck, ende volchden mer Ian voorseyde met sijnen gheselschepe, ende als si quamen voor tcasteelkin te couckelare daer Pieter van belle plach te wonene, daer waren inne heer Heyndrick van Reingheertsvliete prochiepape van Couckelare ende Deken van kerstenhede, van Oudenburch, die bastaert van belle, ende noch.x.ghesellen tot hem lieden, die welcke hem lieden schoffierlic toe spraken, ende schoten naer hem lieden so dat die van Brugghe hem lieden vergramden, ende bestormden tcasteelkin, ende vulden die grachten met rijsen, ende wonnent, ende roofdent al datter inne was, ende stakender tvier inne, ende si vinghen den dekene ende den bastaert ende alle dandere, ende brochtense te Brugghe inden steen, ende si ghecreghen ende achterhaelden vele vanden rooue die mer Ian, mer Ioos die brune, Phelips van longpre den lieden die te Brugghe waert quamen ghenomen hadden


       
        
    
    [Vp den.x.dach van Octobre]

¶ Item vp den.x.dach van Octobre so hadden die van Brugghe weder sauueconduyt vanden Prinche.xiiij.daghen lanc, om met hem te sprekene, ende si trocken te Rijssele daer hy als doe ghecommen soude hebben, mer he en quammer niet, ende bleef altijts Tatrecht, dus keerden si weder sonder met hem te sprekene, in eenich traytiet van paeyse.


       
        
    
    [Vp den.xx.dach vander seluer maent]

¶ Item vp den.xx.dach vander seluer maent, so trocken die van Gendt huyte met eenen groten heyrcrachte, ende met.lxxij.banieren, ende ooc met sprinchen banniere, ende sloughen tenten ende pauwelioenen buyten Gendt by sinte Marien kercke, ende si hadden ontboden al haer ondersaten dat si daer bi hemlieden commen souden ghewapent, ende met hueren bannieren. Daer quammer vele by hem lieden, ende sy waren doe sterck.vi.duysent mannen of meer.


       
        
    
    [Vp sinte Symon ende sint Iuden dach]

¶ Item vp sinte Symon ende sint Iuden dach, die vander Sluys ghinghen roouen in sinte Laureys prochie by

{==xcvi.r==} {>>pagina-aanduiding<<}

Benthille. Ende die van dier prochie dye vinghender.viij.vanden sluysenaers, ende voerdense int ghendtsche heyr, daer waren si alle onthooft.

¶ Item binnen der seluer tijt, so quam die here vander Vere ter sluys, ende hi trac met den volcke vander sluys te Oostkercke, en daer ontrent, ende sloughen die lieden doot, ende roofden haerlieder goet ende brochtent inder Sluys. 


       
        
    
    [Des dysendaechs naer sinte Symoen ende sint Iuden dach]

¶ Item des dysendaechs naer sinte Symoen ende sint Iuden dach trocken die van Brugge te Lisseweghe, ende deden dier ghelijcke. Daer was seer gheuochten, ende daer bleuen.xviij.mannen van dye van Brugghe doot ghesleghen. 


       
        
    
    [Vp alder sielen dach ]

¶ Item vp alder sielen dach snuchtens trocken die van der Sluys te Heyst, ende te Blanckeberghe, ende beroofden tvolc, ende deden daer grote schade. Als die van Brugghe dat verhoorden, sy deden een ghebodt dat alle dye ghene dye Brugghe lief hadden, dat si souden trecken by hueren capiteyn. Ende dese capiteyn track met sinen brugghelinghen daer die sluysenaers haren roof van haren beesten hadden ter weede gaende, ende si namen weder alle dien roof ende brochtense te Brugghe waert.


       
        
    
    [Tsondaechs naer alder sielen dach]

¶ Item tsondaechs naer alder sielen dach, die vanden Damme metsgaders den serganten van Brugghe dye inden Dam laghen, trocken bi nachte te laepschuere, te hannekin werue, te meerkercke, ende eldere daer si wisten dat yemant woonde die den lieden vander sluys ghewone waren te sustenteirene van eeneghen vitaelien, daer beroofden sijt ende [maectenter] al schone van beesten ende alderhande prouanchie, ende brochtent inden Dam.


       
        
    
    [Ssdysendaechs naer alder sielen dach]

¶ Item sdysendaechs naer alder sielen dach, vertrac theyr [van] Ghendt dat.xv.daghen ghelegen hadde buyten ghendt, verbeydende huere ondersaten, ende quamen sdonderdaechs logieren Teeclo. Die van Brugghe dat wetend[e, si quamen met] sommeghe Dekenen tot hem [lieden te Eeclo]. Ende die van ghendt ende die [ghedeputeirde] van brugge ghinghen tsamen te rade teeclo [in] die kercke. Daer was gheoordonneirt [dat].xvi.notabele van dye van Brugghe die [daer] ghecommen waren, dat die daer blijuen [souden] int heyr van Ghendt, in ostaegien, ende [men] soude seynden.xvi.notabele personen van [dye] van Ghendt te brugghe, die welcke souden [te] kennen gheuen den ghemeenen volcke van brugghe, die begheerte ende die meeninghe van die van ghendt. Ende die van Ghendt te brugghe commende, ende haerlieder last ontdect hebbende, die van Brugge en wildender in gheender manieren in consenteren. Doe trocken dye van ghendt weder Teeclo, ende gauent daer te kennene, daer omme dat sy die.xvi.notable dye daer in oestaegien laghen hilden gheuanghen, ende dedense seere nauwe wachten ende bewaren.


       
        
        
    
    [Swoensdaechs naer.s.Maertins dach]

¶ Item swoensdaechs naer.s.Maertins dach vertrack theyr van ghendt, ende quamen Tardenburch, ende brochten daer met hem lieden die.xvi.poorters van brugghe, als gheuanghen lieden, te wetene een wethoudere van brugge.vij.dekens, ende.viij.andere notable mannen vander poorterye. Ende die van ghendt bleuen daer met hueren standaerden.xiiij.dagen lanc. Ende binnen dier tijt so braken si thuys van Pieter bladelin gheseyt leestmakere, dat bi soetendale staet, ende thuys van Clays vanden velde bi Ardenburch, ende ghinghen voor te Malleghem, ende te heyle, te moerkercke, ende in andere plaetsen, ende waer dat si vonden eenege hagepoorters van brugge ofte haerlieder goet, dat namen si ende drougent met hem lieden.

¶ Item Race onredene haerlieder capiteyn dede doen een gebodt dat nyement die van brugge eenge prouanchie of vitaelgie voeren noch bringhen en soude, vp die verbuerte van lijue ende van goede. Ende doe dede hi met die van ghendt onthoofden drie poorters van brugge.


       
        
       
    
    [Swoensdaechs naer s. Kathelijnen dach]

    
¶ Item swoensdaechs naer s. Kathelijnen dach, schieden dye van ghendt huyt Ardenburch, ende quamen snoenens te Eeclo, ende si leedden dye voorseyde.xvi.poorters van Brugge gheuangen met hem lieden, ende het was vp dien tijt een harde cout wedere, daer omme sommege vander weuerye van ghendt braken in sticken die glenden ende die tuynen die dye lieden hadden ghemaect ontrent haerlieder houen, ende verbrandense, ende die ghene diere gram om waren of daer toe seyden, die slougense noch toe.

¶ Item die vander Casselrye van ghendt, ende sonderlinge die van Cortrijcke ende die van oudenaerde begrepen die van ghendt daer omme, ende seyden met vromen sinne aldus. Wi zijn bi hu heden ghecommen thuwen beueilene om hu lieden bystant te doene, om dat tlant mocht ghestelt worden in paeyse ende in

{==xcvi.v==} {>>pagina-aanduiding<<}

vreden, ende wi waenden dat ghy daer omme huyt ghetrocken waert, maer ons lieden dunckt al die contrarie. Ende dat ghi ghewapent aldus huyt ghecommen sijt, es yeghen den wille van onsen gheduchten here ende prinche, ende en doet anders niet dan dat ghi lieden pijnt te roouene, te moorden, te steilene, ende tvolck vanden lande te veriaghene ende bystier te makene. Ende hier omme wierden si gram ende trocken Teeclo vp dye marct, ende maecten battaelie. Die van Cortrijcke ende van Oudenaerde quamer vrolicke yegens hem lieden. Daer was seere gheuochten, so datter van die van Ghendt.iij.doot bleuen, ende vele seere ghequetst.


       
        
        
    
    [Vp den.xviij.dach van Nouembre]

¶ Item die.xvi.gheuanghen poorters van Brugghe, siende dat die van Ghendt ter marckt liepen, si pijnen hem van achter huyt te commene, ende liepen duer busschen ende duer haghen, ende doolden ij.daghen lanc eer sy thuys commen consten, ende vp den.xviij.dach van Nouembre quamen si te Brugge.


       
                
    
    [Vp den.xij.dach van Nouembre]

    
¶ Nota, van sommege dinghen die gheuielen in die selue maent van Nouembre. Eerst vp den.xij.dach van Nouembre so waren die van Brugghe in dye wapene omme.xx.sacken Inghelscher wulle, toebehorende Anthonis fransoys, die die brugghelinghen die te Weyndune laghen gheaenueert hadden, ende seyden dat sy toe behoorden Parent fauen, ende vp dat soe vercochten sijse, ende gauen den sack om iiij.libra groten. Ende midts dat claerlicken beuonden was dat si onrecht hadden, so en was den coop van gheender weerden, ende Anthonis fransoys behilt sijn wulle.


       
        
    
    [Vp den.xiij.dach vander seluer maent]

¶ Item vp den.xiij.dach vander seluer maent, beseghelden die sommeghe van Brugghe, dat tlandt vanden vryen een let blijuen soude alsoot gheweist hadde van houden tijden, ende vp dat beloefden die van Ghendt hem lieden bystadicheyt te doene ende te helpene te haren rechten, ende si souden haerlieder beste doen dat tlandt soude moghen ghestelt worden in paeyse, ende in vreden, maer dye ghemeene poorterye en wilde niet gedooghen datmen die voorseyde beseghelden brief seghelen soude met der stede seghelen.

¶ Item vp den seluen dach was ghemaect een bestant van.viij.daghen tusschen die van brugghe ende die vander sluys, by den toe doene van die van Gendt, maer die principaelste van Brugghe dedent seere noode, daer omme dat dye van Ghendt seere mespaeyt ende tonvreden waren.


       
        
    
    [Vp den.xvi.dach vander seluer maent]

¶ Item vp den.xvi.dach vander seluer maent, die van Ghendt ontboden die van Brugghe dat si wel wilden met hem spreken vp dye materie van dat sommeghe poorters ende Dekens van Brugge die Teeclo gheweist hadden, ende hem lieden besegheltheden ghegeuen hadden, twelc si sonder consent vanden ghemeenen volcke vander stede ghedaen hadden, want sy en waren nyet ghelast vander ghemeender poorterye eenege beseghelthede te consenteirene, ende si dedens hem lieden gheheelicken of, ende en wilden met hem lieden niet spreken noch eenich traytiet houden. Dese saken commende ter kennisse vanden prinche, so ontboot hi die van Brugghe dat si gheen traytiet houden en souden, noch eeneghe aliancie maken met die van Ghent, want dat si also ghewapent ende met bannieren huyt ghetrocken waren, ende was hem niet danckelick. Als die van Brugghe dat hoorden, so deden si terstont vanghen die ghene die Teeclo tsaterdaechs voor.s.Maertins auent, dye van Ghendt gheconsentiert ende beseghelt hadden haerlieder voortstellen te helpen vulcommene, als die vanden vryen een let te makene, ende oock sommeghe andere pointen, aengaende den sticke tusschen dye van Brugghe ende die vander Sluys. Ende alder eerst so waren gheuanghen
Ian die payere
Die Deken vanden varwers
Die Deken vanden temmerlieden
Die Deken vanden smeden
Marck van haricourt
Die Deken vanden backers
Die Deken [vanden cordewaniers]
Die Deken [vanden schiplieden]
Die Deken vanden [keersghieters]
Die Deken vanden leirtauwers
Ian die swarte scheerere
Coppin die mesmakere.
Ende vp den seluen dach eer si ghevanghen waren, soe quamen inden burch Coppin die mesmakere, Ian dye swarte, ende Ian bryelman, ende maecten een groote roupinghe, ende wilden heymelicken dat dye van

{==xcvij.r==} {>>pagina-aanduiding<<}

Brugghe wtghetrocken hadden ghewapender hant tot die van Ghendt, ende die smeden ende dye vulders waren al ghereet, ende hadden haer carijnen gheladen, maer hadden die van Brugge doe huyt ghetrocken, si hadden alte seere bedroghen gheweest. Ende dye princersse die Brugghe seer lief hadde, die hadde noch eenen brief ghesonden aen dye van Brugghe, als dat si in gheender manieren traytiet noch alianchie maken en souden met dye van Ghendt, si hoepte dat si te bet souden commen ten paeyse ende ter ghenade van haren prinche haren heere. Ende vp den troost vander princersse, so sonden die van Brugge bi saufconduyte vanden prinche vier notable persoonen van haren poorters byden prinche te Atrecht. Te wetene Willem gheerolf, Pieter dye burchgraue, Iacob die sweertvaghere, ende Boudin vanden leene, omme met hem te tracteirene van paeyse ouer dye stede van Brugghe, daer bleuen si een wijle tijts liggende.


       
        
    
    Sdonderdaechs den xxix.dach van Nouembre

¶ Item sdonderdaechs den xxix.dach van Nouembre, doe schieden die casselryen van Ghendt huyt Eeclo ende loeden huer carijnen, ende elc trac thuyswaert. Ende tsanderdaechs trocken die van Ghendt ooc thuyswaert met cleender eeren, want si en hadden nyet dan quaet ghedaen, ende den aermen lieden thare ghenomen, ende te Eeclo der lieden glenden ende thuynen verbarnt.


       
        
    
    [Vp den tweeden dach van Decembre

¶ Item vp den tweeden dach van Decembre waren te Brugghe ouergheleet ende ghepijnt die Dekene vanden varwers, Ian die payere poortere, die Deken vanden smeden die Deken vanden temmerlieden, Ian dye swarte scheerere, Coppin die mesmakere ende Ian Brielman, omme dat si Teeclo traytiet ende alianchie ghemaect hadden met die van Ghendt, ende gheconsenteirt hadden dat tvrye een let sijn soude, ende meer andere diueersche pointen, ende van dien hem lieden ghegheuen huere besegelthede, sonder consent ende wille vanden ghemeenen volcke vander stede van Brugghe, om die welcke mesdaet si vp den seuensten dach vander seluer maent te Brugghe inden burch onthooft waren tsachternoens naer die maeltijt, te wetene Ian wel ghereet Deken vanden smeden, ende Adriaen van Zechbrouc Deken vanden varwers. Ende vp den seluen achternoene, soe waren daer onthooft Ian dye swarte scheerer ende coppin dye mesmakere, omme die roupinghe ende beroerte dye sy ghemaect hadden inden burch vp den dach dat si gheuanghen waren, als dat si heyndelick wilden dat die van Brugghe huytghetrocken souden hebben tot die van Ghendt.


       
        
    
    [Vp den.viij.dach van December]

¶ Item vp den.viij.dach van December so waren gheuanghen bi Oorscamp Alyor die bastaert van Halewijn, ende die baliu van Deynsen, ende noch vier ghesellen met hem lieden. Daer warer veel meer die wech liepen, als Alyor haerlieder meester gheuanghen was. Ende die cause was omme dat si gherooft hadden eenen waghene met groten goede gheladen, toebehorende eenen coopman huyt Lombaerdyen, ende si waren gheleet te Brugghe inden steen.

¶ Item vp den seluen dach so quamen in Brugghe die iiij.notabele persoonen die by laste vanden ghemeenen volcke vander stede van Brugghe hadden gheweist te Atrecht byden prinche, omme met hem te tracteirene van paeyse Ende sy toochden daer.xiij.pointen die dye prinche begheerde, souden si paeys met hem hebben, ende.xl. persoonen te hebbene, die buyten den paeyse blijuen souden, dye souden staen te sijnder wille. Maer als vanden xl. persoonen die die Prinche te hemwaert hebben soude, die en waren niet ghenoemt int openbare, huyt vreesen van groter beroeringhe voor vp den.xij.dach van Lauwe alsoot hier naer blijcken sal.


       
        
    
    [Vp den.xij.dach van deser maent van Decembre]

¶ Item vp den.xij.dach van deser maent van Decembre, so waren te Brugghe huyt den steen ghedaen. vij.persoonen dye langhe gheuanghen gheleghen hadden bi sekere condicien, dat si elc stelden twee notabele borghen omme ouer hem lieden te betalene, vp dat in hem lieden eenich ghebreck ware van tghene diesmen ouer hem lieden wijsen soude, vp dat si mesdadich beuonden waren. Ende waren dese persoonen Marc van Haricourt, die Deken vanden backers, die Deken vanden cordewaniers, die Deken vanden kersghieters, die Deken vanden schiplieden, ende den Deken vanden ledertauwers. 

¶ Item des ander daechs so was Alyor die bastaert van Halewijn ghepijnt, ende twee van sijnen ghesellen. Ende vp den.xix.dach van De-

{==xcvij.v==} {>>pagina-aanduiding<<}

cembre waren die.ij.ghesellen, ende noch een ander roouere achter der Magdalenen onthooft, ende begrauen int sandt.


       
        
    
    [Vp den xxiiij.sten dach vander seluer maent]

¶ Item vp den xxiiij.sten dach vander seluer maent quam een schip gheuaren vander Nieupoort geladen met haringe ende met suuele ende ander vp taelgie, ende wilder mede sijn ter sluys, ende daer waren inne.xiiij.sluysenaers, Ian vanden weilde capiteyn van.lvi.bruggelinghen, vinc tschip ende al datter in was, ende voerdet al te Brugge, vanden welcken sluysenaers Ian van stillebeke ontfanger vander sluys een was, dye welcke alleene gherentsoeneirt was.C.ende.xvi.libra groten, ende alle dandere naer haren state waren hoghe ghenouch gherensoeneirt.


       
        
    
    [Den.xiij.dach in Lauwe]

¶ Item die.xvi.persoonen die dye van Ghendt Teeclo hadden in ostaegien, ende hemlieden ontghinghen als die van ghendt vochten Teeclo vp dye marct yeghen huer ondersaten, dye moesten vp sinte Steuens dach alle inden steen gaen of vanghenesse houden in haerlieder huysen, ende daer bleuen sy tot den.xiij.dach in Lauwe, ende doen waren si ontboden, ende ouer haerlieder mesdaet moesten si gheuen der stede sekere somme van penninghen. 


       
                
    
    [Op den.vij.dach van Lauwe]

¶ Item op den.vij.dach van Lauwe doe was meester Ian van Borgoengien Proost ghemaect van sinte Donaes in Brugge.

¶ Item omme dieswille in dien seluen tijt dattet den Dekens van der neeringhen in Brugghe te lastelijc viel ende te moeyelijck was alle daghe te rade te gane vp tschepenhuys, ende dat si bi dien verletteden hare ambochten ende neeringhen te doene, ende haerlieder broot te winnene. So waren gheordonneirt.xiij.notabele personen die in die stede vanden wethouders sijn souden, die huyter stede gheuloden waren. Ende dat waren dese.

Iacob blandereel	Jan baue
Ghuyde brune	Stafin vander brugge
Alaert van sinte Maertins.	
Ian die brune huydenetter	
Ian baeruoet	Ian die deckere
Ian die muntere	Ian de baenst
Ioris gremme	Marten de naghelmakere
Jan die Heict.	¶ Somme.xiij.


¶ Ende bouen dese voorseyde.xiij.wethouders waren noch gheordonneirt.xxiiij.notable persoonen dye hem lieden raet gheuen souden, ende bystandicheyt doen als sijs van noode souden hebben. ende staen hier naer ghenoemt. Eerst.
huyter poorterye.	huyt den vleeschauwers
Loy reynaert	Ioos die ruwe.
Heyndric die lange	Huyten vischcoopers
Iacob vander hecke	Ian volkaert
Boudin van Heertsberghe.	
Ioos die muntere	Huyten.xvij.neeringen
Ionis vanden berghe	Rijcquaert heyns
¶ Huyten smeden.	Ian daghele
Anthonis coen	Huyten makelaers
Aernout standaert	Lieuin pultin
¶ Huyten ledere.	Ian smeeckaert
Ioos die teldere	Huyt den schiplieden.
Cornelis van meerendre.	Daneel de coots.
¶ Huyter naelde.	Huyter cleender neeringen
Ioris cornuwaelge	Iacob vanden peerboom
Pieter miman	Daneel die muelenaer
	Ende Ian hardegaerne
¶ Somme.xxiiij.personen.	



       
        
    
    [Vp den x.dach van Lauwe

¶ Item vp den x.dach van Lauwe waren ghecoren.xiiij.notable personen die trecken souden Tatrecht byden prinche, ende byder princersse, omme te tracteirene van paeyse. Ende dit waren die personen, Iacob die sweert vaghere, Iacob van basseuelde, Iacob blandereel, Loy reynaert, gillis lauwereins, Ian volkaert, Ian baeruoet, michiel van theymsekin, Iacob dye wilde, Ioseph reysin, Rijcquaert heins, Ian van steenburch, Anthonis coen, ende Boudin vanden leene.


       
        
    
    [Vp den.xij.dach vander maent van Lauwe]

¶ Item vp den.xij.dach vander maent van Lauwe, so was open ghedaen ende ghelesen den beslotenen brief die ghesonden was vanden prinche, daer inne dat stont ghescreuen die.xl.personen bi namen ende bi toe namen dye buyten paeyse waren, ende die die prinche hebben wilde te sinen wille.

¶ Dit sijn die namen vanden voorseyde personen.
Victor wouters	Vincent die scuetelare.
Ian wel ghereet	Ioos vanden walle
Ioris minne	Coppin de mesmaker
Adriaen van zegbrouc.	Ioris muyl.
Pieter wouters	Ian taerwijn
Cornelis wouters	Pieter tente
Willem moerman	Een freminuer
Lansin metten ghelde	Cornelis van sarren
meester Ian die scaerslijper.	Ian monfloen
Iacob Noyts	Pieter christiaens
Victor die wale	Ian berouts


{==xcviij.r==} {>>pagina-aanduiding<<}

    Loy vander creke	Coppin van lakin
Mentin vanden beckene.	Thoen cordey
Heer ian vander matte.	boudin gaderpenninc
Ian van thyelt	Gillis euerdey
Lodewijc vanden walle.	Ian brielman
Gheertruyd sijn wijf.	Lodewijc hughe
Iacob van rooden	Iooris vander baede
Denijs de vos	Jooris wouters.

¶ Somme.xxxviij.persoonen.
 
            
        
    
    [Vp den.xxiiij.sten dach van Lauwe


ITem vp den.xxiiij.sten dach van Lauwe waren onthooft voor den Steen te Brugghe vijf ghesellen, deen was die Capiteyn van den Roode capproenen, die hadde een cleyn meyskin vercracht, dander vyere hadden vele gherooft in Brugghe ende der buyten.
 
        
        
    
    [Vp den derden dach in Sporcle]

¶ Item vp den derden dach in Sporcle was ten Damme een zeelandere onthooft omme dat hi in vele plaetsen gherooft hadde met die vander sluys.
 
        
        
    
    [Vp de sesten dach van Sporcle]

    ¶ Item vp den sesten dach van Sporcle quamen die.xiiij.ghedeputeirde in Brugghe, die Tatrecht biden Prinche ende byder Princesse hadden gheweist, omme den paeys te tracterene ende te makene. Ende si brochten ouere in ghescriften vele diuersche pointen ende articulen die de prinche begheerde, dat gheschien souden, soude hi consenteren den paeys. Ende niet yeghenstaende datter vele pointen waren die de stede van Brugghe grootelicke contrarieerden, sy begheerden nochtans paeys, ende si consenteirden daer inne, vp hopen dat in toecommende tijden dye Prinche wat gracien doen soude. Ende al tghemeene vander stede, begheerde dat die ghedeputeirde weder trecken souden byden prinche, ende tracteren met hem ten vriendelicsten dat sy mochten, vp dat sy sine gracie ende vrientschap mochten vercrijghen. Ende dat den coopman mochte varen ende keeren binnen den lande met vreden al Vlaendren duere.
 
        
        
    
    [Vp den xij.sten dach van Sporcle]

¶ Item vp den xij.sten dach van Sporcle, so waren ontslegen ende huyter vanghenesse ghedaen.xxxvij.Pycaerden, die van des woensdaechs inde Sincxen weke daer ghelegen hadden, twelc was ontrent.xxxviij.weken, die stede van Brugghe gaf elcken een doncker groen habijt van vier ellen lakens, een ryeme, ende eenen graeuwen hoet, die costen.xx.groten tstick, voort so gaf die stede eenen Ian rantsaert een.libra groten. ouer dat hijse leeden soude Tatrecht, ende.iij.libra groten. hadde hy voor hare teercosten tot daer. Ende eer si huyt Brugghe ghinghen si ghinghen tot der vrauwe van den gruythuyse haer bedanckende van harer aelmoesene, want si hadde ghegeuen alle woensdage elcken.ij.groten. alle die tijt die si gheuanghen gheleghen hadden, het welcke bedrouch wel.xxxviij.nobelen, ende si bleuen daer haer maeltijt doende, ende als si vertrocken, si gaf elcken een paer nyeuwe lijnen cleedren, als si Tatrecht quamen, si trocken byden prinche, ende bijder princesse, ende bedancten hem grotelic vander stede van Brugghe, ende vander vrauwe vanden gruythuyse, ende vertrocken hoe si ghehantiert hadden gheweist van hem lieden, twelcke die prinche ende die princesse seere wel namen, ende danckelic.

¶ Item die voorseyde ghedeputeirde trocken weder bi saufconduyte te Atrecht byden prinche, ende baden.vi.prelaten ende.vi.rudders met hem lieden te gane voor den prinche omme te biddene ouer de stede van Brugghe, daer quamen vyere prelaten, dander twee en wilden niet commen
 
        
        
    
    [Vp den.xiij.dach van Sporcle]

¶ Item vp den.xiij.dach van Sporcle, liepen huyt Brugghe ontrent.C.ende x.ghesellen, tot byder Sluys, ende si waren beleyt van die vander Sluys, ten drien plaetsen, ende si vergaderden, daer was seere gheuochten, ende daer waren.xi. Sluysenaers doot ghesleghen, ende xxij.gheuanghen onder sluysenaers ende landtslieden, die met hemlieden toe vielen ende si brochtense alle te Brugghewaert, ende leydense inden Steen.

    
        
    
¶ Den voetual die Tatrecht gedaen was.

        VP den.xvij.sten dach van Sporcle deden.xxxviij.persoonen van Brugghe Tatrecht den voetual voor den Prinche, te wetene.iiij.prelaten, den Abdt van oudenburch, den Abdt van sinte Andries, den Abdt vanden doest, ende den Abdt vanden eechoute. Ende voordt die xiiij.ghedeputeirde van Brugghe die omme tselue daer ghecommen waren, ende.xx.personen notabele mannen vanden ghenen die huyt Brugghe gheuloden waren. Ende die Prinche die vergaeft vp tghene dat daer naer gheschien soude, ende van daer vertrocken die selue persoonen, ende deden alle sghelijcx voor die Princesse, ende voor den Ionghen Prinche

{==xcviij.v==} {>>pagina-aanduiding<<}

Kaerle ende die Ioncheere van Cleuen, ende si vergauent oock. Ende als dat ghedaen was doe ghinghen die Princesse, den ionghen Prinche, ende den ioncheere van Cleuen alle drye te samen, ende vyelen ouer hare knyen voor den Hertoghe Phelips, ende baden hem ouer sine goede stede van Brugghe, dat hijse wilde ontfaen in sine gracie, ende ghenadichede. Ende hi steldet int segghen vander Princesse, ende van dye van sinen Rade. Vp den seluen dach naer dye noene, so quamen noch voor den Prinche dye Clergye vander stede van Atrecht, ende die notabele vander poorterye vander seluer stede, ende diuersche cooplieden ende vyelen ouer haer knyen biddende hem ootmoedelick ouer sine goede stede van Brugghe dat hijse wilde ontfanghen in sijnder gracie ende ghenade, ende hy vergaft hem lieden, midts twee hondert duysent Rijders, dye si hem gheuen souden in emenden. Ende vele van haren preuilegien ende costumen souden si moeten verliesen endete buyten gaen. Ende die stede vander Sluys soude voordt aen een stede blijuen vp haer seluen. Ende dye.xl. persoonen die in tbrieuekin staen, die souden buyten den paeyse blijuen. Ende men soudese alomme vanghen ende arresteren, al so varre als si crijghelic waren, om sinen wille daer mede te doene. Ende die voorseyde xiiij.ghedeputeirde van Brugghe consenteirden voor hem allen die pointen, want si hadden last dat te doene vander Wet van Brugghe vanden.xxiiij.notabele, ende vanden ghemeenen volcke vander stede. Ende die Prinche gaf dye van Brugghe Iacob scaeck te haren Schouteetene te sine. Ende de voorseyde Iacob scaeck trac metten ghedeputeirden te Brugghewaert. 


            
            
            
        
        [Vp den derden dach van Maerte en vp den xx.sten dach in Sporcle]

¶ Item vp den derden dach van Maerte, so soude den paeys in commen. Ende het soude sijn eenen generalen paeys al Vlaendren duere. Vp den xx.sten dach in Sporcle quamen sommeghe Spaengiaerden in Brugghe, die Tatrecht gheweist hadden ten voetvalle, die welcke seyden ouerwaer dat die van Brugghe sekeren paeys hadden, ende dat den drayboom ter Sluys opene gaen soude, ende dat den coopman vry varen ende keeren soude, also hi hadde gheploghen te doen, daer omme dat hem menich mensche seere verblijde. Ende vp dien seluen dach waren te Brugghe drie vrome ghesellen onthooft van rooue. Tsanderdaechs quamen die.xiiij.ghedeputeirde in Brugghe, die welcke te kennene gauen, hoe dat die voetual ghedaen was, ende dattet al paeys was, ende dat den paeys incommen soude vp den derden dach in Maerte so voorseyde is, aldoe was gheordonneirt bider wet, ende bi den.xxiiij.notabele van Brugghe, datmen den visch, ende twaermoes, ende tfruyt, ende alle sulcke dinghen vercoopen souden vp die Maerckt, ende tcoorne inden braemberch. alsomen plach te doene.

 
            
            
        
        [Vp den saterdach den.xxij.sten in Sporcle]

¶ Item vp den saterdach den.xxij.sten in Sporcle was huyt gheroupen dye voorseyde ordonnanchye ende die beuolen tonderhoudene. Ende men gaf daer doe openbaerlic te kennene, hoe dat die Prinche hadde ghenomen die stede van Brugghe van alle haren mesdaden in gracien ende in ghenaden. Altijdt huyt ghenomen die.xl.persoonen die int brieuekijn staen. ende als dat ghebodt ghedaen was, so ghinghen die hooftmannen in, ende ontrent Brugghe omme die voorghenomde.xl. personen te pooghen te vanghene. Ende si vijnghender tot.xv.van diere ghevloon waren, ende daer te voren in den aduent, so warer.iiij.onthooft te brugghe.

 
            
            
        
        [Vp den xxiiij.sten dach in Sporcle]

¶ Item Iacob scaeck dede sinen eedt, als Schoutheeten van Brugghe, vp den xxiiij.sten dach in Sporcle voor die vander wet, ende die.xxiiij.notable des auents, ten vi.hueren. Ende des anderen daechs dede hy een ghebodt doen ter hallen huyt, dat alle mannyere van schiplieden vry varen ende keeren mochten tusschen Brugghe ende den swijne vander Sluys. Ende hy beual van Sprinchen weghe dat neyement eeneghe schimpege woorden gheuen en soude, noch eenich verwijt doen in gheender manyeren, ter cause vanden gheschille datter gheweist hadde

¶ Item vp den seluen dach, track dye voorseyde Scoutheetene ten Damme met meester Anthonis michiels sectretaris vanden Prinche, ende van daer voordt ter Sluys, ende dede daer tselue gebodt. Ende tsauens quamen in brugghe vele poorters en poorterssen, die huyt Brugghe geuloon waren. Ende elck trac weder in sijn huys ende woonste.

{==xcix.r==} {>>pagina-aanduiding<<}



        
        
    
Dyt sijn sommeghe pointen den paeys aengaende.

    [VP den elfsten dach in Maerte]

VP den elfsten dach in Maerte, quamen die.xiiij.ghedeputeirde binnen Brugghe. Ende brochten tseggheschip vanden paeyse in ghescrifte.

¶ Eerst dat alle die ghene die wt Brugghe gheuloden waren ende weder thuys quamen dat si haer lieder huysen ende woonsten aenveerden souden in sulcker maniere als si die vonden.

¶ Item die ghene dye de.C.Rijders betaelt hadden die souden betaelt blijuen. Ende diese noch niet betaelt en hadde dye en soudense nyet gheuen.

¶ Item die Prinche soude hebben inemen den twee hondert duysent Rijders, dyes so soude hy betalen dye schade, dye si mer Roelant van huytkercke ende meer andere ghedaen hadden.

¶ Item dat die van Brugghe gheene heerlicke dijnghedaghen meer houden en souden, vp die vander Sluys, noch met duergaende waryde, ten ware dat sy mesdaen hadden binnen der stede van Brugghe. 

¶ Item die vander Sluys sullen hebben, den vpslach van houte, van picke van tarre, van stockvissche, van asschen, van byere, ende van meer andere dinghen, behouden dat so es dat den coopman eeneghe vanden voorseyde coopmanschepen ter Sluys nyet vpslaen en wille, maer wil daer mede wesen ten Damme, of te Brugghe, het moet hem wel gheschien, sonder die vander Sluys yet daer yeghen te moghen segghene.


       
        
    
    [Vp den twalefsten dach van Maerte]

¶ Item vp den twalefsten dach van Maerte, was te Brugghe gheordonneirt, datmen ter poorten vander stede niet meer waken en soude, noch inden burch, noch int ghijselhuys, daer plaghen alle nachte te wakene.C.mannen, sichtent dat die van Ghendt ghewapent wt trocken, maer men soude blijuen wakende in groenevoorde ter maerct, ende doen drooghe aweyt in allen straten met twee lieden ende nyet meer.


       
        
    
    [Vp den.xiij.sten dach van Maerte]

¶ Item vp den.xiij.sten dach van Maerte was den Paeys te Brugghe ter Hallen huyt gheroupen, om twelcke daer groote blijschap was binnen der stede. Tsanderdaechs waren ontsleghen ende huyter vanghenesse gedaen Laureins van belle, heer Heyndric van Reyngheersvliete Deken van Oudenburch ende haer lieder ghesellen die met hemlieden te couckelare gheuanghen waren.

¶ Item tsaterdaechs voor den sondach alsmen singhet Letare Iherusalem bet dan hondert Pycaerden trocken te Ghijsen. Ende vier van haren ghesellen beclommen by nachte met leederen den torre byden casteele van Guysen. Ende in dien torre waren twee Inghelschen om den torre te wachtene, ende si vondense beede slapende, hadden die pycaerden dauentuere ghehadt, dat si die twee Inghelschen doodt ghesleghen hadden, si hadden lichtelic ende sonder grote pijn tcasteel van Ghijsen wel ghecreghen, maer inden torre waren twee honden ede die worden bassende, so dat met dien de twee Inghelschen ontwyeken. Ende si maeckten so groot ghescal ende ryepen so luyde dat ment in Tcasteel gheware werdt, ende si quamen haestelicke gheloopen ten torre ter hulpe den twee Inghelschen, so dat dye pycaerden moesten nemen die vluchte.


       
        
    
    [Vp onser Vrauwen auent inden Maerte]

¶ Item vp onser Vrauwen auent inden Maerte svoornoens, so waren huyten steen gheleedt inde looue, Lamsin metten ghelde Willem moerman, Ioris wouters, ende Ian brielman. Ende ouermidts dat dese.iiij.persoonen stonden in sprinchen brieuekin, so en wasser den Burchmeester niet bi dat mense examyneirde ende pijnde, maer sy waren ghepijndt ter presencie van Sprinchen Raedtslieden. Te wetene die heere van Roubays, die heere vanden gruuthuyse, die heer van steenhuyse, heer Gheerart van Ghistele, die Baliu van Lens in Artois, meester Willem die zadelare, meester Anthonis michiels, den Schout van brugghe Iacob scaeck, ende Modaert dael procureur generael van Vlaendren.

¶ Item tsachternoens waren ooc ouergeleet Iacob noyts een smet, die hooftman was vanden scabeletters, ende Denijs die Vos een kethelare, die welcke ooc gheexamyneirt waren biden voorseyden heren. 


       
        
    
    [Vp onser Vrauwen dach Annunciatie]

¶ Item vp onser Vrauwen dach Annunciatie voor die noene, soe ghinghen alle die collegien van Brugghe met processyen ter bouuerye poorte yeghen den nyeuwen Bisschop van Doornicke, die welc

{==xcix.v==} {>>pagina-aanduiding<<}

ke quam met groten state van vele edele lieden. Ende hy beetede van sinen peerde, ende ghinc te voet vander Bouuerye poorte, tot in sinte Donaes kercke, ende hy bleef al dye weke duere te Brugghe, den kijnderen vermende ende crune gheuende, ende hi celebreirde dye heleghe oordene in sinte saluators kercke. Item vp den seluen onser Vrauwen dach die Graue van estampes, messyre Anthoine de Croy, met alle den vaeliantsten ende vroomsten edelen ende mannen van wapenen van Aertoys ende van Boulonoys wel vijf duysent mannen sterck quamen bi Calis int landt van ghijsen ende braken ende wierpen ter neder Tcasteel van Zantgate, van daer trocken si bi Calis, ende zaegheden de pylaren insticx vander grooter brugghe, ende si braken se meer dan half of, so dat dye sticx metter hebbe vloten ter zeewaert in, met.iiic. waghenen en hadmen thout niet gheuoerdt dat vander brugghe ghebroken was. Ende doe staken si tvier in alle die huysen, die sy vonden tusschen Ghijsen ende Calis, ende ten drie plaetsen staken si den groten dijck in, om dat nyement trecken en soude tusschen Ghijsen ende Calis. 


       
        
    
    [Vp den.xxvij.dach van Maerte]

¶ Item vp den.xxvij.dach van Maerte, waren te Brugghe ouergheleedt, om texaminerene biden voorseyde Sprincen, commissaresen ende Raedtslieden, meester Ian de schaerslijpere, Ian tarwijn, Ioos vanden walle, ende Ian vanden Ryede, dese vier persoonen waren svoornoens gheexamyneirt Ende tsachternoens waren ouergeleedt heer Ian vander matte priester, ende gheertruydt twijf Lodewijcx vanden walle, ende weder die voorseyde vier die tsvoornoens gheexamineirt waren, ende snauens so brochtmense weder vp den steen.


       
        
        
        
    
    [Vp den.vij.sten dach van April, int iaer.xxxvij.die warent wedere, ende soudent blijuen tot sint Gillis dage int iaer xxxviij]

¶ Vp den.vij.sten dach van April twelc was doe Palme maendach die here van Roubays, die heere vanden gruythuyse, ende dander heeren bouen ghenoomt, commissaresen gheordonneirt van Sprinchen weghen die Wet ende die.xxiiij.notabele svoornoens vergadert sijnde int schepen huys, bedancten hem lieden van Sprinchen weghen vanden dienste die si hem ghedaen hadden, ende si verlieten die wet Ende maeckten daer terstondt Gillis vander vlamijnck poorte Burchmeester, van schepenen, ende Gillis Lauwereins burchmeester vanden Courpse, ende si maecten twee nyeuwe Schepenen ouer dese twee die schepenen gheweist hadden ouer Gillis vander vlamijnck poorte so wordt voor schepene Ian van eertrijcke, ende ouer Ioos vanden walle, so wordt schepen Iacob Blandereel, ende alle dandere die schepenen ende Raden gheweist hadden int iaer.xxxvij.die warent wedere, ende soudent blijuen tot sint Gillis dage int iaer xxxviij.ende dan soudemen die Wet vernieuwen


       
        
    
    [Int iaer.M.iiijc. ene xxxviij]

¶ Item int iaer.M.iiijc. ende xxxviij.sdijsendages inde paessche dagen, so trac die scouteten van Brugghe Iacob scaec ter Sluys beuelende die vander sluys van Sprinchen wegen dat si die staken huyt den swijne doen souden, si seyden dat sijn niet doen en souden, want si en haddenser niet in gedaen, mer die prinche hadser selue in gedaen stellen, doen dat die scouteeten hoorde, hi deidser vp den versworen maendach huyte doen, daer omme dat die van der sluys seere toornich ende spijtich waren. Nota dat doe de taerwe te brugge galt.xx schellingen.groten.thoet, ende tsaterdaechs voor den helegen bloet dach, so galtse.xxvi.schellingen. groten.de beste, ende den rugge.xxij.schellingen.


       
        
    
    [Int voorseyde iaer, twelc was doe den laetsten dach van April

¶ Tswoensdaechs voor die Brugghe maerct int voorseyde iaer, twelc was doe den laetsten dach van April, so was te Brugghe vp de marckt ghemaect een schauot wel.xij.voeten hooge, ende wel.xvi.voeten lanc ende also wijt. Ende vp dien seluen dach snuchtens ontrent den.ix.hueren, waren huyt den steene gebrocht by twee te gadere vp tvoorseyde scauot.xij.personen, daer of dat die.xi.onthooft waren, ter presencie vanden Ioncheere Ian van Cleuen, ende vanden heren vanden Rade, diese gheexamyneirt hadden. Eerst Ioos vanden Walle, Willem moerman, Ioris van den ryede Denijs de vos, Cornelis van zarren, Lamsin mettengelde, meester Ian die scaerslijppere Ian tarwin, Pieter tente, Ian brielman, ende Ian wouters, somme.xi.onthooft. Ende die xij ste was Iacob noyts hooftman vanden scabeletters, sijn oghen waren verbonden, cleederen huyt gedaen, ende hi was geknyelt ende die hangman soude sijn officie ghedaen hebben, doe was gheuraecht oft dat was Iacob noyts, men seyde iaet, doen seyde die ionckheere van cleuen, men doe hem vpstaen, ic gheue hem sijn lijf, doe dedene die Souuerein Baliu van Vlaendren vpstaen, ende hi wierp sinen frock ouer sine scou-

{==C.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

deren, twelc den lieden groot wonder dochte. Doen seyde die ionchere van Cleuen so lude, dat elc hoorde Ilya Ichy bon pleyge pour luy. ende Iacob was doen weder inden steen gheleedt.

¶ Nota als Ioos vanden walle onthooft was, die Augustijnen droughen bi consente den lichame ende thooft in haer lieder cloostere, ende wordt daer begrauen. Ende vanden andere thienen waren die lichamen al vp raden gheleyt, ende die hoofden ter poorten vander steden huyt ghesteken vp hooghe schachten.


       
        
    
    [Den tweesten dach van meye]

¶ Item svrydaechs daer naer, twelcke was den tweesten dach van meye, doen was gheleedt vp tselue schauot Vincent die schuetelare, capiteyn van Brugghe, int iaer daer te voren, ende daer was hi snuchtens onthooft, ende den lichame ende thooft was bi consente ooc ten Augustijnen ghedreghen ende daer begrauen.

¶ Item tsachternoens ghinghen alle dye collegien van Brugghe met processien ter sinede poorte yeghen die Princersse, die doe eerst in Brugghe quam naer den Paeys metharen grooten state.
 
        
        
        
    
    [Vp den vierden dach van Meye en vp den donderdach daer]

¶ Item vp den vierden dach van Meye, dede die Souuerayn baliu van Vlaendren onthoofden tersteenbrugghe, tusschen Brugghe ende Oorscamp, Wouter bets, ende hi dede den lichame stellen vp een Radt, ende thooft vp een schacht, ende hi dede vp thooft stellen eenen roosen hoet, diemen bant met nastelingen aen die hooren. Ende dat was omme dat hy deerste te Brugghe, vp die marct inde wapene, ende hi brochte den standaert van oorscamp ambocht Ende doe stelden si hem den roosen hoet vpt hooft

{==C.v==} {>>pagina-aanduiding<<}

¶ Item vp den donderdach daer naer soe quam inne ende dede sine incomste Meester Ian van Bourgoengien, den nyeuwen proost van sinte Donaes kercke ter presencie vander eerweerdigher Princesse, ende vanden groten heeren die als doe te Brugghe met haer waren. Nota, dat tsaterdaechs daer naer, de taerwe ghalt te brugghe thoedt.xxxij.schellingen groten. ende dye beste wel.xxxiiij.schellingen. oft meer.

¶ Item vp den sondach naer die Brugghemaerct, ghinghen tsachternoens alle die collegien van Brugghe met processyen in sinte Ians huys, daer was dat lichame vanden eerweerden here van Lyledam ontgrauen, ende ghebrocht tsinte Donaes, ende was daer met grooter weerdicheyt begrauen. Ende tsanderdaechs was daer die huytuaert ghedaen inde presencie vander Princhesse, ende van vele edele.

¶ Item tsondaechs naer den assencioens dach, doe waren die Wet ende die Dekenen van alle den Ambochten ende neerijnghen vergadert sachternoens te sinte Donaes inden choor. Ende daer was ghesonghen vygelye ouer tiaerghetijde van alle den Pycaerden, die des iaers te voren te brugghe versleghen waren, verdroncken ende ooc onthooft. Ende des maendaechs daer naer so wasser ghesonghen een messe van Requiem ouer die sielen van allen den voorseyde dooden Ende daer offerte die wet, die hooftmannen, ende alle die Dekenen ende notable vander stede Ende die stede betaelde alle die costen vander huytuaert vanden voorseyde here van Lyledam Ende vanden pycaerden voornomt.


       
        
        
    
    Int iaer.M.CCCC.ende xxxvi en int iaer.xiiijc.ende.xxxviij

Nota, dat doe dye taerwe ghalt.xxiiij.schellingen thoedt. Ende swoensdaechs voor die Cruce weke ghalt die taerwe thoedt vier rijders maer die wet nammer prouysye vp so datse binnen corter tijt seere ghenedert wardt ende gheslaect. Ende doe was in Brugghe, ende in meer andere plaetsen groote sterfte vander Epidymye, vander bootse ende van brandege cortsen, die lieden waren des eens daechs ghesondt, ende des anderen daechs doot. Ende dese sterfte gheduerde van Sijnxen tot sinte Maertinsmesse toe, omme dies wille dat die oosterlinghen qualic ende scoffierlic ghehantiert waren ter Sluys, vp den Tryniteyts dach des auents, Int iaer.M.CCCC.ende xxxvi.ende van hueren lieden bet dan.lx.doodt ghesleghen waren. Ende om dat in tselue iaer het swijn ghestakijtst was so trocken si met haren coopmanschepen in andere landen, ende schuweden tlandt van Vlaendren, die van Vlaendren beseffende dattet hemlieden grootelic contrarieerde, si trocken int iaer.xiiijc.ende.xxxviij.ende tracteirden so byden Prinche so dat bi middel van hem ende die vier leden slandts van Vlaendren, ende die oosterlinghen so dat si wierden van accoorde ende eens van haren gheschille, ende die Prinche beseghelde den paeys. Ende doe quamen si wedere met haren coopmanschepen in Vlaendren, so si gheploghen hadden te doene. 

¶ Item die heeren vanden vryen deden ontrent alder heleghen dach allomme arresteren ende vanghen die vrijlaten die hem te Brugghe hadden doen bescrijuen omme poorters te sijne sonder consent van hemlieden als haer lieder wetten. Ende si waren daer omme ghecondempneirt ende ghewesen den Prinche te gheuen hondert duysent Rijders, daer of sy die hem hadden ghedaen bescrijuen poorters moesten gheuen wel naer tvyerendeel van haren goeden, Deene gaf.xl.libra. groten. Dandere.lx.libra.groten. Die derde, hondert, Die alder minste die gaf.xxx.libra groten. Ende daer waren.xxi.persoonen vrylaten, die die prinche hadde in een brieuekin ghescreuen, die welcke hi hendelicken begheerde te hebbene themwaert om sinen wille daer mede te doene. Ende aldus moesten die vrylaten also wel om huere mesdaet ghepuniert sijn als die van Brugghe waren. Die Princesse quam te Brugghe svrydaechs voor sinte Kathellijnen dach, ende si begheerde te hebbene die twee hondert duysent Rijders, dye sy den Prinche schuldich waren, ter Cause vanden Paeyse, maer omme dye groote sterfte die gheweist hadde, ende omme die poorters die huyt Brugghe gheuloden waren, ende omme die beroerte dye onder die poorterye gheweist hadde, ende om den dieren tijt, daer omme so was den dach vander betalinghe verlanghet, ende huytghestelt eenen sekeren tijt. Ende daer was byden consente vanden Prinche gheordonneirt ende ghestelt eene calioote binnen der stede van brugghe, omme die penninghen daer of te ghecrijchene, ende den

{==C.i.r==} {>>pagina-aanduiding<<}

Prinche daer mede te betalen die voornomde penninghen, te weten sine twee hondert duysent Rijders. Ende dese calioote soude beghinnen inden Aduent, Eerst datmen gheuen soude vier iaer lanc gheduerende dobbel wijn assyze, ende datmen meersen soude dassyze vanden byere ter ordonnanchye van die vander wet. Item datmen stellen soude inden braemberch een calioothuysekin omme daer tontfanghene vier iaer lanck, die calioote vanden graue, van allen manieren te wetene, van een hoedt tarwen.viij.groten.van een hoedt aerweten.viij.groten.van een hoedt souts viij.groten.van een hoedt rugghe.vi.groten.van een hoedt gheersten.iiij.groten.van een hoedt euenen.ij.groten.van een hoedt vitsen.iiij.groten.van een hoedt boonen.iiij.groten.van een hoedt lijnsaets.iiij.groten.van een hoedt Raepsaets iiij.groten.van een hoedt mostaerdt saet.iiij.groten.

¶ Item van coeyen, van calueren, schapen swijnen, van houte, van turuen, van vissche, van haringhe, ende van alle maniere van coopmanschepe moestmen gheuen van elcken schilde xij.miten.


       
        
    
    [Tsaterdaechs naer derthien dach]

¶ Item tsaterdaechs naer derthien dach ghaldt dye tarwe te Brugghe, xix.schellingen.groten.thoedt, ende van diere tijdt voordt, so lichtese tot paesschen toe. Ende van Paesschen tot sint Ians messe bleefse geldene ontrent den xii.schellingen.groten.


       
        
    
    [Int iaer.M.CCCC.ende.xxxix]

¶ Int iaer.M.CCCC.ende.xxxix.ontrendt sint Ians daghe midzomers quam te Calis die Cardenael van Inghelandt, hi dede maken tusschen Greuenijnghe ende Calis een huys van triumphen, daermen dat traytiet ghehouden soude hebben, omme den paeys te maken tusschen die twee coninghen, te weten van Vranckerijcke, ende van Inghelant, ende ooc tusschen den lande van Inghelandt, ende van Vlaendren. Ende vrauwe Ysabeele van Vlaendren, dede ooc maken een huys, daer de ghedeputeirde van Vlaendren, haer lieder traytiet met den Cardenael in houden souden Als die cardenael te Calis quam, hi quammer met.xxix.schepen. Ende met hem so quamen die Eerdtsbisscop van Iorc, die Bisscop van noorwijck, ende van sinte Dauid, ende vier Princhen, te wetene, die Hertoghe van Orlyens, die xxiiij.iaer in Inghelandt gheuanghen hadde gheweist, die Hertoghe van noordtvolc, die Graue van stafuoorde, ende die Graue van oxeuoorde.


       
        
    
    [Vp sinte Alexius dach]

¶ Item vp sinte Alexius dach, ende alle dye weke daer naer, het Reghende so seere in Vlaendren, ende sonderlinghe int Noortvrye, dat gheen mensche doe houdt sijnde.lxxx.of.xc.iaer inde merschen so grote water binnen haren leuene niet ghesien en hadden, met en mochte vanden groten water noch te waghene varen, noch te voet gaen, tusschen Brugghe ende oudenburch.

¶ Item ontrent sint Ians daghe voorseyde, die Cardenael van aerle, ende al dat consilie van Basele, die verweten den Paeus Eugenius, dat hi was een destrueirdere der helegher kercken ende daer toe als een symoenyaec onprofijtelic ende ongheloouich. Ende si daechden hem ter consilie te commene, vp dye peyne van te sine ghepriueirt, ende ofgeset van sinen Paeusscepe

¶ Item vp dien tijt so quamen vele eerlicke boden ende Prelaten, ende vele edele lieden ende andere notabele huyt Grieckenlande, inde stede van Florenchen, bi den paeus Eugenius die doe daer was. Ende vp sinte Pieter ende sinte Pauwels dach, vyelen si hem te voete, ende te ghenaden, ende begheerden absolucie van hem van dat sy bet dan vijf hondert iaer hadden gheweest heretijcken, ende ghedoolt in dat helich kersten ghelooue. Ende die Paeus namse in ghenaden, ende si beloofden voordt aen den Paeus van Roome onderdanich te sine, ende te houdene die pointen ende die Articulen vanden heleghen kersten ghelooue, Ende van groter blijscap, so drouchmen vp der voorseyder Apostelen dach processyen generael inde stede van Florencen, ende die Paeus ghinc mede inde processye met den Patriarcke van Gryecken ende van Constantinobele, Ende binnen.xiiij.daghen daer naer, so starf die patryarcke binnen der stede van Florencen, Ontrent dese selue tijdt so starf die nyeuwe Keyser by Noorenberghe. Ende in dat selue iaer, so starf ooc dye Heere vander Vere Amirael van Hollant, ende van Zeelandt, hy hadde eene groote vlote van schepen vul ballijnghen, roouers ende manslachteghe bouuen huyt diueerschen lande ende steden, dye welcke roofden by der zee die cooplieden, van allen nacyen, ende sonderlinghe die Oosterlinghen, ende die Spaengiaerden, Dese Roouers quamen byder Sluys, te Blanckeberghe,

{==C.i.v==} {>>pagina-aanduiding<<}

te Heys, Toostende, ende in meer andere plaetsen, ende beroofden die zeelieden, ende namen hare schepen, ende tghewant van haren schepen, daer naer ontrent sint Matheus dach quamen die Zeelanders in Casant ende roofden daer bet dan drie hondert scapen, ende braken der lieder huysen, ende sloughen hare schrijnen vp, ende nament aldat sy daer inne vonden en voerdent mede in zeelandt. Binnen desen seluen iare tsvrijdaechs voor alder heleghen dach, tconsylie van Basele stelde den Paeus Eugenius of van sinen Paeusschepe als onprofijtelick ende onbequam omme paeus of om eenich prelaet te sine, want hi was een symoenyaeck, eene woukenare, ende een ongheloouich hereticke, ende verlieten hem. Ende vp dyen seluen dach die Cardenael van Aerlelyblanc president vanden consilie generaele in Basele, nam met hem.xxxij.prelaten onder Bisscoppen, Abdten, ende Proosten, ende ghinghen onder hemlieden in een Conclaue besloten.vij.daghen lanck, daer deden si den Paeus Eugenius alte male of van sinen Paeusscepe Ende si vermalendijdene daer, ende condempneirden hem in eeuwelicker verderuenesse. Ende si coren den heere Amedeus, die welcke vij.iaer lanck Heremijte gheweist hadde, ende te voren hadde hy gheweist Hertoghe van Sauoyen, dese voorseyde Amedeus was eendrachtelic vanden Cardenalen, ende van den.xxxij.Prelaten voor eenen Paeus ghecoren, ende si gauen hem den name Felix. Dit gheschiede vp den donderdach naer alle heleghen dach, twelc was een sake seer onghesien, ende was een disposicie omme te makene Scisma inde heleghe kercke, ende dolijnghe.

¶ Item tsaterdaechs naer sinte Nyclaeus dach quamen.xv.Spaensche schepen gheladen met fruyte, met olyen, met ysere, ende met anderen goeden, omme te comen in Vlaendren. Ende als sy quamen voor Blanckeberghe, die Roouers van zeelandt quamen hem lieden te ghemoete omme hem lieden te beroouene, sy stelden hem lieden daer yeghen vromelic ter weere, ende vochten medallen seer, daer warer vele versleghen aen beeden syden, maer die Zeelanders bleuen te bouen, ende namen den Castyliaenen.vi.scepen, ende al tgoedt datter in was ende si stelden die leuende castylianen aen tlant die welcke alle den wijnter duer ghinghen te Brugghe ende eldere voor der lieder dueren om haer broodt.

¶ Item die Princesse die quam te Brugghe vp den vastenauent, omme te hebbene die reste vanden twee hondert duysent rijders, die vp die calioote gheset waren, Maer omme die groote sterfte diet gheweist hadde, ende omme dat vele lieden huyt Brugghe gheuloden waren van aermoeden, ende dat si neerijngloos waren, soe en constemen die pennijnghen dyemen haer noch tachter was vp die calioote niet ghecrijghen. Ende daer omme so was gheordonneirt dat elck huys soude gheuen weickghelt elc persoon naer teere, naer neere, ende naer state van goede totter tijdt dat die reste betaelt soude wesen.


       
        
    
    [Int iaer.M.CCCC.ende.xl.vp sint Ians dach midzomers]

¶ Item int iaer.M.CCCC.ende.xl.vp sint Ians dach midzomers, so quam Felix dye nyeuwe Paeus, met grooten state van Prelaten, van Princhen, ende van vele notabele lieden in groten ghetale, in de stadt van Basele, ende voor hem quam een wit corssier, twelck hadde vp hem theleghe sacrament, ende hy sanck selue dye hooghmesse in Paeusschen habijte.

¶ Item vp sinte Pieter ende sinte Pauwels dach daer naer dheer Nycole pisselijn, een quaet tyrant, vander helegher kercke, die welcke der heleghe kercke, vele Landen, Steden, ende Casteelen bi foortsen ende bi crachte of ghewonnen hadde, Ende specialicke dye Stadt van Boulloengien, dese heer Nicole pisselijn was vpper Capiteyn vanden Hertoghe Phelips van mylanen. Ende hi meende te winnene die stadt van Florenchen daer die Paeus Eugenius in was, ende hy was wel sterck van vijf duysent vromer mannen wel gewapent, onder te peerde ende te voet, die van Florencen wordent gheware, si baden den Venecianen om hulpe ende secours dese partyen vergaderden vp sinte Pieter ende sinte Pauwels dach, si vochten bet dan thien hueren lanck. Ende die Florentijnen met den Venecyanen behielden tvelt, ende hadden die victorie. Ende si ghecreghen wel drie duysent peerden, ende onder diere versleghen ende gheuanghen waren, daer wasser wel vier duysent. Ende die Florentijnen ghecreghen weder sommeghe Steden en fortressen die

{==C.ij.r==} {>>pagina-aanduiding<<}

dese here Nicole pisselijn ghewonnen hadde


       
        
    
    [Op den.xij.sten dach van hoymaent]

¶ Item op den.xij.sten dach van hoymaent daer naer, doe begonste Taken tgrote aflaet, daer was een ontallic volck ghecommen totten voorseyden aflaten huyt dyueerschen plecken ende landen. Ende vp den dach datmen die Relijcquien tooghde, die pelgrimmen clommen vp die huysen omme die Relijcquien te siene. Daer was een groot huys dat so beclommen was vanden lieden so dat ter neder sanck en viel ter eerden, ende daer bleuen xix.lieden doot, ende bed dan.lxxx.ghequetst, die sommeghe hadden die beenen ghebroken, sommeghe die armen, andere die handen, ende voeten, te borsten gheuallen. 


       
        
    
    [Vp den xix.sten dach vander seluer maent]

¶ Item vp den xix.sten dach vander seluer maent, yeghen den auent so was in Werueke eenen groten schadeliken ende afgrijselicken brandt, in welcken brandt verbarnden meer dan.M.huysen.

¶ Item sdaechs daer naer quam in die stede van Brugghe naer die noene, die aerdtsbisschop van Ryemen, ende al die stede ghinck yeghens hem in processye.


    ¶ Hoe dye Coninck Kaerle van Vranckerijcke sandt Vrau Kathelijne sine dochtere, by den Hertoghe Phelips van Bourgoengien, om te vulcommen thuwelic van huer, ende van Kaerle sinen sone, heere van Charloys.

    
    
{== afbeelding 
        	
    ==} {>>afbeelding<<}
    

 
            
        
    
    [Inde maent van Wedemaent]

ITem int iaer.xxxviij.hier te voren so es te weten, hoe die Coninc Kaerle van Vranckerijcke sandt Vrau Kathelijne sine dochtere naer sine belofte, bi den Hertoghe Phelips van Bourgoengien, omme te vulcommene thuwelic van huer ende van Kaerle sinen sone here van charloys, ende dit gheschiede inde maent van Wedemaent. Ende die Coninc voorseyde sandt sine dochtere Vrau Kathelijne met seer hooghe mogende ende edele gheselscepe gheacompaingiert, Te wetene dye eerdtsbisscop van Ryemen, die graue van vendomme ende die ionghelinck vanden hertoghe van Borbon, ende meer andere groote edele heren die huer conuoyeerden, ende met mer vrauwe van Rutsefoort, ende vele meer andere vrauwen ende ionckfrauwen, ende quamen binnen der stede van Camerijcke daer si eerlicke ghefesteirt ende ontfanghen waren van den notable vander seluer stede.
Ende es te wetene dat ghesonden waren van den Hertoghe van Borgoengien om haer tontfane sekere menichte van groten perso-

{==C.ij.v==} {>>pagina-aanduiding<<}

naegien, te wetene die graue van Niueers ende van stampes, ende die Cancellier van Borgoengien, ende meer andere groote heeren ende vrauwen, dye graue van Namen, me vrauwe van Cryeuecuer, me vrauwe van Hauboudijn, ende meer andere edele vrauwen. Ende dese twee gheselschepen van edelen ende ioncfrauwen deden malcanderen grote touf ende groote eere int ontfanghen van deen den anderen. Ende principalicken omme vrauwe Kathelijnen wille sconincx dochtere van Vranckerijcke, daer omme dattet al was ghedaen, die welcke als doe out was ontrent.x.iaren, ende was ghebrocht in eenen osbare seere rijckelic verchiert ende vercleet, als sulck eens Conincx dochtere ooc wel betaemde. Ende in wat steden datse quam, soe beetteden.x.of.xij.edele mannen altoos in tincommen vander poorte, van huer lieder peerden, ende hilden huerlieder handen aen den osbare daer si in sadt, ende alsoe daer aen gaende tot dat si of ghebeet was voor huer logijs.
 

¶ Hier beghint hoe die Hertoghe Phelips ontfinck Vrau Kathelijne, Sconincx dochtere van Vranckerijcke, omme te hebbene in huwelijcke den Graue Kaerle van Charloys sine sone.

    Ende hoe hi een steecspel dede beroepen. 
    
{== afbeelding 
        	
    ==} {>>afbeelding<<}
    


ITem die hertoghe phelips van Borgoengien hilt sinen staet als doe binnen der stede van Sint Omaers, ende trac met groten state van edelen heren ende rudders buyten der voorseyde stede van sint Omaers, ende ontfincse met groter eeren, huer also conuoyerende tot binnen der voorseyde stede tot hueren logijste, in welcke thuwelic fynabelijc ghesloten was van den here van Chaerloys sinen sone ende van mer vrauwe kathelijne svoorseyde conincx van Vranckerijcke dochtere. Ende daer was gro-

{==C.iij.r==} {>>pagina-aanduiding<<}

te ghenouchte ende triumphe bedreuen ter causen van danssinghen ende ooc van steicspelen, ten coste vanden Hertoghe Phelips. Ende waren beroupers vanden voorseyde steicspele huyter name vanden Hertoghe Phelips, die here van crichy yeghen alle dandere dye commen wilden ten voorseyde steicspele. Ende daer was me vrauwe Kathelijne mede present byden vrauwen ende ioncfrauwen dye den danc gauen.

¶ Item in dese selue tijt so sandt die coninc van Nauarre eerlicke ambassadeurs aen den Hertoghe Phelips van Borgoengien omme te hebbene in huwelicke die ioncfrauwe van Cleuen, vander welcker dat Hertoghe Phelips oom was, ende quamen vp den seluen tijt byden Hertoghe van Borgoengien in sine stede van Douway met schonen state, te wetene met wel.xxx.peerden heerlicke personaegien omme te tracteirene vanden voorseyde huwelicke van mijns heren nichte, ende den erfachteghen sone van Auernen welck tractiet was beleet, ende gheduerde een wijle tijts, ende wort int eynde gheexpedieert, ende quam teenen goeden effecte, want het huwelic wordt gheconsenteirt van den voorseyde Hertoghe Phelips.

¶ Ende corts daer naer was die ioncfrauwe van Cleuen ghesonden met schoonen staste ende eerlicken gheselschepe onder die bewaernesse van hueren broedere, daer si seer eerlicken ontfanghen was vanden voorseyde Coninck van Nauarre.


¶ Hier naer volcht hoe dye Hertoghe van Orliens wart ontsleghen, ende ghedeliuereirt huyten handen vanden Coninc van Inghelant.

    
{== afbeelding 
        	
    ==} {>>afbeelding<<}
    


ITem ontrent den seluen tijt hadden diueersche Ambassaduers also wel vanden Coninck van vranckerijcke, als van des hertoghen van Borgoengien weghe ten diueerschen stonden ghesonden geweest byden lieden vanden coninc van Inghelant, vp meeninghe van te tracteirene van paeyse tusschen den tween conincrijcken, ende oock mede om die ontslaynge van Kaerle den Hertoghe van Orliens, die welcke Ambassaduers seer luttel hadden ghebesongiert, want men van

{==C.iij.v==} {>>pagina-aanduiding<<}

dien niet en conste ghecrijghen eenege antwoorde, vander welcker men mochte hebben eeneghe hope, omme te commene teenen tractiete van paeyse ofte ontslaynghe vanden voornoemden Hertoghe van Orliens, ten hadde gheweest grotelic ter preiudicie vanden coninck van Vranckerijcke ende sijnder heerlicheden. Ende die Inghelschen en wilden niet commen noch verstaen te gheenen apointemente, ten ware dat alle die questien die si hadden ghehadt in Vranckerijcke, ende sonderlinghe in thertochdom van guyenne ende van Normandyen hem lieden bleue vry ende vranck, sonder die te houdene van den coninc van Vranckerijcke. Ende hier of was die coninc van Vranckerijcke wel beraden, ende sinen raet ooc daer of gheinformeirt, of andersins en souden si nyet hebben gheaccoordeirt. Ende als aengaende het stic vanden Hertoghe van Orliens, so en waren die Inghelschen nyet seere gheneghen omme dat te expedierene, ende dat omme die grote profijten die si hadden voor sijn costen, want sy seer wel betaelt waren, ende dat was eens deels die cause dat si hem so langhe hilden prysoenier, also wel eeneghe Inghelschen openbaerden dye wel wat vanden secrete wisten. Ende voorwaer die coninc van Vranckerijcke ende oock die ghene die tgouuernement hadden vander heerlichede van Orliens si hadden ghedacht van langhe tijt hier te voren den Hertoghe van Orlyens niet te seyndene die voornoemde penninghen, want het es wel te bemoedene, haddet soe ghebuert dat hi vele te eer ontslegen soude hebben gheweist dan hi was, want die Ingelschen sijn van dier maniere, dat wanneer si moeten sijn in een groot verlech van daer ducht of vreese in sy, dat weder te vercrijghene, si doen dat seer noode, of niet. Maer niet te min ic ghelooue al twelcke datmen dede, het was al tot eender goeder meeninghe, omme te onderhoudene die heeren aen beeden siden.

¶ Item gheduerende dit tractiet, ende inden seluen tijt die Hertoghe van Borgoengien altijt hebbende grote begheerte omme te helpen verlossen den Hertoge van Orliens, also vele om die maechschip vanden bloede dat si malcanderen bestonden, als tot dier causen, want bi also dat hi weder quame in Vranckerijcke, dat si souden moghen blijuen goede ende getrauwe warachteghe vrienden deene metten anderen. Ende dat alle die oorloghe ende die wreethede die gheweist hadde in voorledenen tijden, ter cause van huerlieder beeder vaders begrauen sijnde, soude blijuen tondere en vergheten, sonder daer teenegher tijt meer of te vermanene.

¶ Item dit dede die Hertoge van Borgoengien ten vele stonden blijcken, ende dese materie voor oghen legghen sommeghe heren van Orliens, ende ooc sommeghe andere personen, die welcke wel moghende waren den voorseyde hertoghe van Orlyens te helpene omme te commene huyter vanghenesse daer hi inne was biden coninck van Inghelant.

¶ Item die Hertoghe Phelips van Borgoengien dede vernemen aen sommeghe personen die den voorseyde hertoghe hadden te bewarene, dat hy mochte weten hoe ende in was manieren dat dese saken souden moghen commen tot eenen goeden eynde. Ende dede ooc vertooghen voor den Hertoghe van Orlyens oft hi soude willen nemen te huwelicke, een sijn nichte, dochtere van sijnder sustere die Hertoghinne van Cleuen, die welcke hy hadde binnen sijnen huyse. Ende ooc oft soe ware datmen conste tracteren van sijnder ontslaynghe vander vanghenesse ende dat hi ontquame, of hi dan soude willen content ende te vreden sijn hem te accoordeirene ende te alligeirene van als mettten voorseyde Hertoghe Phelips van Borgoengien, sonder te eeneger stont te maken of te doen makene eenich verhael tegens den Hertoghe Phelips van Borgoengien of den sijnen in eenegher manieren, omme die questien bouen verhaelt, van tijden voor leden, bewarende in al die eere vanden coninck van Vranckerijcke, ende sinen sone den Dolphijn.

¶ Item die eersame Hertoghe van Orlyens ouermerckende ende ouerpeysende dye groote seruitude daer in dat hy so langhe tijt gheweest hadde, ende oock dat groote dangier dat hi hadde ghehadt, ende oock noch wel mochte hebben, so wort hi ghe-

{==C.iiij.r==} {>>pagina-aanduiding<<}

neghen daer toe, ende daer beloefde hi terstont bi sprake vanden prinche, in dien dat so gheschiede, ende dat hem die Hertoghe Phelips mochte ende wilde helpen dat hi ghedeliuereirt ware huyt dier seruitude ende vanghenisse daer hi in was, dat hi te wijue nemen ende trauwen soude teenen wijue die voornoemde nichte vanden hertoghe Phelips voorseyde, ende vanden anderen questien also te doene met den hertoghe phelips dat in als te vreden soude sijn.

    ¶ Item naer dese voorseyde belofte so begonstemen weder van nyeus te tracteirene neerstelijcke metten coninck van Inghelant ende met eeneghe van sinen rade, so dat si doe al ghesaemder hant te vreden waren aen beeden siden, ende accoordeerden bi middele ende in deser manieren, dat die Hertoghe Phelips van Borgoengien gaf sinen seghele den coninc van Inghelant voor de somme van Ende die traytieten ghemaect ende gheaccoordeirt inder manieren als bouen int lange verhaelt. Ende die hertoge van Orlyens was ghestelt in sine lyberteyt ende vp sine vrye voeten ontsleghen van alle vangenessen. Ende daer naer midts dat hi hem hadde hooghelicken beloeft te voughene in also vele als hi vermochte inden paeys fynael, tusschen beede die coninghen ende haerlieder conincrijcke. Ende also aen den coninc oorlof nemende vertrac vander stadt van Lonnen totter stede van Calis, wel voorsien van goeden ende sekeren saufconduyte. Ende van daer was hy gheconuoyeert tot Greuelinghen. Ende daer waren omme hem te gheleedene die Hertoghe van cornewaelge, ende mijn heer Robert du Ros, ende meer andere edelen huyt Inghelant. Ende onder weghe Greuelinghe soe quam yeghens hem die hertoge Phelips van Borgoengien met seer schonen state. Daer maecten si grote blijschap ende toochden malcanderen grote minne ende vrientscap als si daer versaemt waren, ende die hertoghe van Orlyens was seer blijde dat hy verlost was huyter vanghenesse, ende die hertoghinne van Borgoengien was ooc seer verblijt van sijnder comste, ende toochde hem ooc blijde chiere. Ende daer was so seere ghewillecomt van vrauwen ende ioncfrauwen ende van alle den edelen, so dat si som van blijschepen nauwe ghespreken en consten binnen een langhe wijle.


       
        
        
    
    Svrydaechs voor alder heleghen dach Anno.M.CCCC.ende.xv.tot in die maent van Nouembre Anno.M.CCCC ende.xl.]

¶ Item corts daer naer die hertoghe van Orlyens seyde te menegher stont, schoon broeder, schoon neue ick behoore hu te beminnen bouen alle ander princhen van desen Conincrijcke, ende mijnder schoonder nichte huwe gheselnede, want ten ware ghi ende si, ic ware ghebleuen tallen daghen in die vanghenesse ende in die seruitude van mijne vyanden ende wederpartyen, ende aldus ick en hebbe gheen meedere vrienden in dye weerelt dan hu beeden. Vp twelcke die hertoghe van Borgoengien antwoorde dattet hem seere leet was dat hi hem niet eer en hadde connen ghehelpen, want hy ouer langhe tijt grote begheerte ghehadt hadde omme hem te verlossene, sulcke ende vele ghelijcke redenen waren dicwijle verhaelt vanden voorseyde princhen, waer omme tvolck seer blijde was, ende specialic om die comste vanden Hertoghe van Orlyens die so langhe tijt prysoenier gheweest hadde vanden Inghelschen. Ende es te wetene dat die voorseydede Hertoghe van Orlyens prysoenier gheweist hadde van svrydaechs voor alder heleghen dach Anno.M.CCCC.ende.xv.tot in die maent van Nouembre Anno.M.CCCC ende.xl. Ende aldaer so waren voor oghen dye ambassaduers vanden coninck van Vranckerijcke. Ende waren eerst dye eertsbisscop van Ryemen groot Cancellier van Vranckerijcke, die eerdtsbisschop van Verbone, die graue van Dunoys, ende meer andere edelen, die welcke personaegien elc naer sijnder hoocheit ende bi ghebuerte den voorseyde Hertoghe daer vijndende ghekeert van sijnder vanghenesse, daden hem alle daer seer blijden ontfanck, ende sonderlinghe die bastaert van Orlyens sijnen broedere Ende van danen quamen sy sint Omaers te watere, ende waren ghelogiert in die Abdye van sinte Bertins. Dye Hertoghe van Orlyens ende die Inghelsche heeren dye met hem quamen, elck nae sinen staet seer eerlicken. Ende naer dien was hi noch van den Hertoghe van Borgoengien ende van sijnen lieden in dye voorseyde stede weder eerlick ontfaen, ende hem waren ghedaen van die vander stede vele schoone presentacien Ende alle daghe soe quamen daer vele di

{==C.iiij.v==} {>>pagina-aanduiding<<}

ueersche persoonen, also wel huyt Vranckerijcke als huyt den lande van Pycaerdyen, omme hem te siene, ende oock vele lieden van sijnder heerschepye, die welcke seer verblijt waren van sijnder comste ende wederkeerene.


¶ Hier naer volcht hoe die Hertoghe van Orliens was versocht vanden Hertoghe Phelips van Borgoengien, omme dat hem soude ghelieuen te besweerene den paeys van Atrecht.

    
{== afbeelding 
        	
    ==} {>>afbeelding<<}
    

 
            
        
    
    [Int iaer.M.CCCC.ende xl]

ITem int iaer.M.CCCC.ende xl.so versochte die hertoghe van Orliens aen den Hertoghe Phelips van Borgoengien, metsgaders dattet die hertoge Phelips hem ghebeden hadde omme te nemene in huwelicke die ioncfrauwe van Cleuen, nichte vanden voorseyde Hertoghe Phelips, also ende inder manieren alst was ghetracteirt by huerlieden rade, waer vp die Hertoghe van Orlyens antwoorde ende seyde. Alle tghene datter gheseyt ende gheaccoordeirt was inden tijden dat ic prysoenier was, dat wil ic onderhouden. Ende als dese saken alsdus gheconcludeirt ende ghesloten waren, so ghinghen die voorseyde.ij.Hertoghen met haerlieder volc in den choor vander kercke van sinte Bertins, in welcke kercke was ghebrocht het voorseyde tractiet in ghescrifte, in fransoyse ende oock in vlaemsche, ende eerst in latijne, ende was daer ghelesen ouerluyt. Eerst in latijne, ende daer naer in fransoyse by eenen meester Ian tronchon eerdtschdyaken van Bruessel in Brabant present beede die Hertoghen, ende ooc eerdtssche bisschoppen ende ioncheren, ende heerlicke persoonen van poorters, ende andere officiers. Ende alle dinck ghelesen sijnde, die Hertoghe van Orlyens beloefde aldaer, ende swoer seer hooghelijck vp eenen bouck, daer in dat stont een cruycifix, twelcke hilt in sijne handen den eertsbisscop van Reymen van alle saken voorleden wel ende ghetrauwelicke te houdene het voorseyde tractiet, in alle sijne pointen, gheweert het articule, het welcke sprac vanden doot vander Hertoghe Ian van Borgoengien, want hy seyde dat hy daer inne behoorde gheexcuseirt te sijne van dier doot, ende swoer by sijnder siele dat hi daer inne noyt gheconsenteirt en hadde, maer twas hem seer leedt alst hem ter kennesse quam, aensiende ende merckende dat Tconinckrijcke van Vranckerijcke worde in

{==C.v.r==} {>>pagina-aanduiding<<}

meerdere dangiere dant was van te voren Ende die Hertoghe van Orlyens dit aldus gheseyt hebbende, so was gheroupen die graue van Dunoys bastaert van Orliens om te doene den eedt voorscreuen, die welcke delaeyeerde een lettel tijts. Maer terstont byden beuele van sijnen broeder die Hertoghe van Orliens hy dede oock den eedt. Ende dat ghedaen sijne, die voorseyde hertoghe van Orliens beloofde aldaer te trauwene die ioncfrauwe van Cleuen voorseyt Ende terstont daden sy daer ondertrauwe, deene met den anderen inden handen vanden eerdtsbisschop van Verbone.


¶ Hier naer volcht die feeste vanden Hertoghe van Orliens, ende vander ioncfrauwen van Cleue.

    
{== afbeelding 
        	
    ==} {>>afbeelding<<}
    


DIe Hertoghe Phelips van Borgoengien sandt bi sinen lieden alle maniere van prouisie om te fornierene dye feeste vander brulocht. Ende dye prinche voorseyde betaelde alle dye costen vanden heere van Orlyens ende van sinen lieden. Ende daer naer tsaterdaechs voor sinte Andries dach, soe trauwede dye Hertoghe van Orliens die voorseyde ioncfrauwe van Cleuen. Ende des ander daechs, twelcke was sondach, soe was ghehouden dye feeste, ende dye weerdicheyt vander kercke, seer solempnelijc ende chierlic, twelcke was seer schoone om sien. Ende die Hertoghe phelips selue in persone leede die bruyt, huer houdende aenden slinckeren arme. Ende aen dye rechter syde, soe leedese mijn heer Ian die bastaert van Simpol here van haubourdijn, die welcke hilt die mauwe vander bruyt, ende een groote vrauwe drouch den steert vanden tabbaert vander bruyt van achtere. Ende daer naer quam die Hertoghe van Orliens, die welcke leede die hertoghinne van Borgoengien. Ende daer naer so volchden vele edele heren ende vrauwen, ende daer was seer grote triumphe ghemaect wel. viij.daghen lanck van houeringhe, ende van danssen, ende steicspelen, ende alderhande ghenouchten, soe in sulcke feeste betaemt.

{==C.v.v==} {>>pagina-aanduiding<<}

¶ Men moet weten dat als doe een ghetal van notabele persoonen ghedeputeerde van der Stede van Brugghe quamen te sinte Omaers binnen der stede, Ende versochten aen den Hertoghe haer lieder Prinche, mitds dat sy noch nyet wel in gracien met hem en waren, hem ootmoedelicke biddende dat hem soude ghelieuen te commene in sine stede van Brugghe, niet yeghenstaende, dat si waren gheaccordeert met hem, nochtan had hi gheseyt dat hi nemmermeer inde voorseyde stede commen en soude, ten ware dat een meerdere heere dan hi, hem daer in soude leeden. Ende dit aensiende dat die notable van Brugghe versochten aen den hooghen ende moghende Prinche den Hertoghe van Orliens, dat hem soude ghelieuen te doene dese begheerte aen die hertoghe Phelips, dat hi te Brugghe in sine stede soude willen commen, so was hy te vreden inde voorseyde begheerte ter bede vanden voornomden Hertoghe van Orlyens, vanden welcken die van Brugghe hem grotelic bedancten van sijnder diligencie, die hy voor hemlieden ghedaen hadde aenden hertoghe Phelips voorseyde, Ende ghinghen corts daer naer ordonneren haer lieder staet, ende quamen binnen corten daghen te Brugghe, daer sy blijdelic ontfanghen waren. Ende die van brugghe die toochden grote eere ende reuerencie den Hertoghe van orlyens ende sijnder Hertoghinne met alle hueren geselschepe, ende sulcke chierheyt dat noeyt nyet vele Prinche sulcke chierheyt gedaen en was noch ghetoocht, also men hyer naer noch int lange verclaren sal, aengaende den schoonen personagien, ende spelen, ende hystorien, die elck ambocht ende neeringhe dede ter blijder incomste vanden hertoghe Phelips met den Hertoghe van Orlyens, binnen der stede van Brugghe.

    
        
        
    
    [¶ Die maniere hoe onse edele Heere ende Prinche ontfanghen was]

    ¶ Die maniere hoe onse edele Heere ende Prinche ontfanghen was, binnen der stede van Brugghe tsijnder incomste, den xi.dach in Decembre. anno.M.CCCC.ende.xl.
    
{== afbeelding 
        	
    ==} {>>afbeelding<<}
    


{==C.vi.r==} {>>pagina-aanduiding<<}

EErst so trocken yegens hem buten der stede van brugghe die wet van brugge, als burchmeesters Schepenen, ende Raden, ende tresoriers met alle den dienaers vander stede, als pensyoenaresen, clercken, serganten, scadebeletters, met hueren knapen.

¶ Item voort dye vi.hooftmannen vander poorterye, ende die dekenen, ende ghesworene van allen ambochten ende neeringhen. Ende elc hooftman ende Deken waren ghestelt met.x.personen, die welcke daer toe ghecoren waren, dye notabelste van elcken hooftmanschepe ende vanden ambochten, ende trocken vp een velt buyten der pale van brugghe byden drie coninghen, ende waren vergadert alte samen tot.xiiijc. mannen, of meer verbeydende daer die comste van onsen geduchten here

¶ Item yegens die comste vanden prinche stelden si hemlieden al in schoonder ordonancien, alle baruoets ende bloots hoofts, sonder capproen ende onghegort. Ende in dien staet sijnde, als si vernamen dat die prinche hem lieden begonste te nakene, soe vielen si vp huerlieder knyen ende leyden haer handen te gadere. Ende dit was aldaer ghedaen voor my gheduchte here, ter presencie vanden hertoge van Orliens ende der hertoghinne van Orlyens, ende vele andere grote heeren, te wetene, Eerst die graue van niueers Mijnheer de cancelier De.G.van stampes. die bisscop van doornicke Die ioncheer van cleue. Die.G.van Linguy Die.G.van simpol, ende meer andere edelen. 

¶ Ende ter presencie van alle dese voornoemde was hem daer vergheuenesse ghebeden van alle voorleden saken, naer den inhoudene van den paeyse ende woorden daer in begrepen bi den voorseyde onsen gheduchten here verleent der voorseyde stede.

¶ Item dit ghedaen sijnde, so presenteirden hem die vander wet dye slotelen vander stede. Ende onse gheduchte here vergheuen hebbende alle saken met soeten ende vriendelicken sinne ende manieren, so stonden die vander stede vppe ende vertrocken aen deen side, om hemlieden te schoeyene, ende weder te ghereedene omme naer hem in dye stede te commene. Ende dit gheschiet sijnde, so stonden aen deene side alle die processien van Brugge die yegens hem huyt ghecommen waren. Eerst die beghijnen vanden wijngaerde, die religieusen vanden eechoute, die vier oordenen, ende al die collegien van alle die prochiekercken, met al haerlieder beste habijten ende cappen aen, ende met den reliquien ende helichdommen in die handen. In welcker processien waren.iij.prelaten mede, te wetene dye Abt vander Doest, die Abt vanden eechoute, ende die Abt van soetendale. Ende terstont die vergeuenesse ghedaen sijnde, so songhen die voorseyde collegien met luyden voyse. Te deum laudamus, weder keerende voor onsen prinche tot der poorten toe.

¶ Item daer reden ooc huyt der stede van brugghe yeghen den prinche die Baliu van Brugghe, ende die Scoutheeten, elc met haren state, ende vele diueersche heren ende Rudders ooc met haren state, ende daer naer vele diueersche nacien van cooplieden met schonen state. Eerst die cooplieden vander duytscher hanse, alle ghecleet in rooden habijten ende swarte capproenen ghehackelt ende ghecapt, ende swarte velten hoeden, ende die al nyeuwe daer toe ghemaect tot den ghetale van.C.ende.xvi.peerden. Ende voor hemlieden reet meester Herman ooc ghecleet met rooden lakene, ende sijn peert verdect totter eerden metter wapene vanden keyser, tusschen.ij.messagiers vercleet metter voorseyde wapenen, ende achter den voorseyde meester Herman reden.iiij.paegekins ghecleet al int roode, ghelijck die andere voorseyde.

¶ Item die cooplieden van spaengien waren alle ghecleet met ondersneden cleederen root ende groene al nyeu ghemaect totten ghetale van.xlviij.peerden, ende achter hem lieden.viij.cleene paegien, dye welcke waren ghecleet met sijden cleederen vander ghelijcke root, ende groen al ondersneden als dandere.

¶ Item dye cooplieden van Mylanen waren alle ghecleet met nieuwen cleederen van Roseyden ghegreinden laken, ende haer knapen met peerschen laken, ende voor hem hebbende eenen heraut metter wapen vanden hertoge van Mylanen.

¶ Item dye cooplieden van Venegien waren alle ghecleet met sijden cleederen, lakenen van Damast peersch coluer, ende huerlider knapen waren ghecleet met nieuwen peerschen lakene, tot den ghetale van.xl.peerden.

¶ Item die cooplieden van Luyc dyemen heet Luycoysen ghinghen te voet yeghen onsen gheduchten here al met nieuwe cleederen van graeuwen laken van Damast tot den ghetale van.xij.personen, ende haerlieder knapen hadden al

{==C.vi.v==} {>>pagina-aanduiding<<}

keerels van nieuwen graeuwen lakene, ende nieuwe hoeden, die welcke cooplieden weder in commende achter onsen prinche, quaemen doe te peerde, ende haerlieder knapen bi hem lieden te voet, ende hadden voor hem lieden haer lieder loodgier, ghecleet al met graeuwen lakene, ende eenen capproen bouen wit ende beneden root naer die wapene van Luyck.

¶ Item die cooplieden van geneueren die ghinghen te voet yeghen onsen gheduchten heere ende Prinche alle ghecleet met graeuwen lakene van Damast, al nieuwe hier toe ghemaeckt totten ghetale van.xxxvi.personen, ende haerlieder knapen met nieuwen grauwen lakene.

¶ Item die cooplieden van florencen, ghinghen ooc te voet yeghen onse gheduchten here, al ghecleet met nieuwen blaeuwen sijden lakene totten ghetale van.xxij.ende huerlieder knapen ghecleet al met blaeuwen lakene, ende graeu capproenen met nieuwe velten hoeden

¶ Item die cooplieden van catheloene waren alle ghecleet met roseyde, cramozijnen, wullen cleederen, ende huerlieder knapen met nieuwen peersschen lakenen cleederen, ende eenen moriaen gaende voor hem lieden ghelijc een heraut, gecleet met een nyeu sijden habijt ondersneden graeu ende peersch ende blaeu, ende drouch voor hemlieden die wapene van Aragoen, ende ghinghen also wandelen achter straten totter comsten van onsen gheduchten here. Ende doe ghinghen si in een huys vp die marckt, daer dye wapene van aragoen chierlic ghemaect in een root laken voren hinck in drie parcken.

¶ Item die cooplieden van Poortingale waren neffens den catheloenen in een ander huys, daer voren dat stont die wapene van poortegale seer chierlick ghemaeckt van schoonder schilderye, ende waren int incommen deerste byder muelen brugghe, daer si noch een huys vercleet hadden, al becleet met rooden lakene, ende daer aen ghestelt dye voorseyde wapen van poortegale in drie parcken.

¶ Item die cooplieden van Florencen int wederkeeren naer dat sy langhe te voet gheweist hadden yeghen onsen gheduchten here bleuen staende voor een huys in die hoochstrate, heetende casselberch, in seer schoonder ordonnancien.

¶ Item cooplieden van Geneueren daden insghelijc verchieren het huys bouen, daer die poortegaloysen haerlieder staet beneden hilden, ende hadden voor hem een cleet voor twelcke dat hinc sint Ioris van schilderye, seer rijckelic verchiert ende gentelick ghestoffeirt.

¶ Item die cooplieden vander duytscher hanse, ende die spaengiaerden int wedercommen als si waren ter marct, bleuen staende met haren peerden in schoonder ordonnancien aen beeden sijden vander marct, te wetene die Oosterlinghen aen die noortsijde vander marct yeghen die huysen. Ende dye spaengiaerden aen die suytsijde ter ouder halle waert, beghinnende vanden houcke vander vlamincstrate naer tsprinchen hof, ende bleuen daer also staende tot dat onse gheduchte heere met alle sinen state ghepasseirt was.

¶ Item alle die huysen vander cruyspoorte tot mijns heren houe toe, waren behanghen met rooden lakene oft met tapijtserye. Ende die nieuwe ende houde halle waren beede behanghen met gheheelen lakenen, root, blaeu ende wit.

¶ Item alle dye clocken vander stede luyden ende beyaerden hoghelijc ende chierlic, van dat ons gheduchte here began der poorten te ghenakene, tot dat hi in sijn hof was, ende heerlicken daer ontfanghen was.

¶ Item bouen vp die cruyspoorte waren wel lxxx.trompers al met selueren trompetten ende claroenen, die welcke van dat si onsen geduchten here sien mochten, begonsten dye trompetten ende claroenen te slae, met groten chierlicken gheluyde, tot dat hy die poorte lange gheleden was, ende van daer quamensi door die sijt straten, so dat si als die prinche ter marckt quam, waren weder daer voor hem, ende waren bouen vp die nyeuwe halle, daer si weder als ons geduchte heere ter marct leet, bliesen haer lieder trompetten ende claroenen ghelijc als si ter cruyspoorte int incommen ghedaen hadden, ende bleuen daer also trompende tot onse geduchte here met al sijn gheselscap gheleden was

¶ Item vander cruyspoorte tot den houe toe waren ghestelt ende ghetoocht tot allen houcken vander straten seer chierlicke ende schoone personaegien aen beeden siden van der straten inder manieren hier naer volgende

¶ Item alder eerst was gheordonneirt ter cruyspoorte een foreest, staende ghetemmert

{==C.vij.r==} {>>pagina-aanduiding<<}

vp.iiij.wielen ghelijc een busch al groene daer inne dat stont een personaegie van sint Ian baptiste, ghecleeet met eenen ruden velle, den aerme bloot, ende ghegort als daer toe diende. Ende dit wort voor die processie gheuoert tot den houe toe vanden prinche, ende voor den busch so stont ghescreuen. Ego vox clamantis in deserto, parate viam domini. Ende was een bediet dat onse gheduchte heere quam, ende dat hem elck bereet soude maken om hem te ontfanghene.

¶ Item voor die poorte was die hystorie van Iob in leuende personen, sittende vp eenen messinck al naeckt in sijn keytijuichede, ende by hem drie van sijnen vrienden aen deen side, ende sijn wijf aen dander side hem begrijpende. Ende Iob altoos themwaert hebbende paciencie, ende loefde gode van al, ende voor die staegie daer stont ghescreuen. Dominus dedit dominus abstulit sicut domino placuit ita factum est. Ende was een beteekenesse dat die stede van Brugghe was in grooter keytiuicheyt, ende en hadde vp nyement huer betrauwen dan in die gracie van haren Prinche.

¶ Item daer naer ten heynde vander peper strate waren vp eene staegie vier propheten elc hebbende in sijn hant een rolle, daer inne dat in die eerste stont ghescreuen. Plebs tua letabitur in te. Ende in dandere rolle stont Princeps dei est apud nos. In die derde rolle stont. Oia que locutus ende dominus faciemus Ende in die vierde rolle stont. Uenite et reuertemur ad dominum. Ende dese propheten waren vreimdelick ghecleet ende toe ghemaect van habijten, ende hoeden vp thooft so als propheten betaemt, die welcke propheten altemet alsser eenege grote heren leden, songhen seer soetelicken, ende voor huerlieder staegie stont ghescreuen. Hec est dies quam fecit dominus exultemus et letemur in ea.

¶ Item daer naer voor tgodshuys van sint Obrechts was die historie van Abraham, hoe dat hi byden beuele van gode offeren soude sinen sone ysaac, ende soude hem met eenen sweerde thooft of ghesleghen hebben. Ende een Inghel achter hem staende houdende het sweert, ende segghende die woorden die voor die staegie ghescreuen stonden, ende waren dese. Nunc cognouimus quer times dominum. Beteekende dat die stede van Brugge ghewillich was, ende gheobediert hadde hueren here ende prinche. Ende vp die staegie waren.iij.speillieden, een harpe, een luyte, ende een doucheyne.

¶ Item daer naer theynden der roosstrate waren vp eene staegie vier propheten, elck hebbende een rolle in dye hant. Ende in die eerste rolle stont ghescreuen tnaeruolghende.
Miserationes eius super omnia opera eius. In dander stont. Iratus est dominus et misericors. In die derde stont ghescreuen. Qui pronus est misericordiam benedicetur. Ende in die vierde rolle stont ghescreuen. Miserationum recordabor Ende dese waren vreimdelic ghecleet ghelijck dander propheten, ende voor die staegie stont tselue woort dat voor teerste staegie stont, ende was dit naeruolghende. Hec est dies quam fecit dominus, exultemus et letemur in ea.

¶ Item daer naer theynden sheer zeghers strate so was den boom van yesse. Te wetene een persoon liggende te bedde, ende huyt hem spruytende eenen groten boom vp elcken tack sittende een cleen kindekin in witte ghecleet ende met een crone vp thooft, ende Maria inden middel, soe elck dat wel verstaet, ende daer voren stont. Dits dye roede van yesse.

¶ Item daer naer theynden vander vulderstrate waren ooc vp een staegie vier propheten, elc met eender rolle, ende in deerste stont. Diligite iusticiam qui iudicatis terram. 
In dander rolle stont. Eacta est leticia magna in populo. In die derde rolle stont. 
Letus moriam quia vidi faciem tuam. In dye vierde rolle stont. Comuerte faciem eius semper Ende waren alle vreimdelic ghecleet als dandere, ende voor die staegie stont tselue als voren Hec est dies quam fecit dominus. Exultemus et letemur in ea. Ende songhen als voren, ende dese propheten waren alle die beste sanghers ghenomen huyt alle die kercken van brugge.

¶ Item daer naer theynden vanden kersseboom straetkin was een staegie rijckelijc gheordonneirt, ende daer vp was die hystorie van Hester, hoe dat Hester ghecoren was bouen allen anderen maechden. Ende daer was ghescreuen voor die staegie. Amauit eam plusquibus omnes mulieres. Ende was een beteekenesse dat onse gheduchte here vercoren hadde onse gheuchtege vrauwe bouen alle andere vrauwen, ende vp die staegie waren drie speellieden, een orghele, een harpe, een luyte.

{==C.vij.v==} {>>pagina-aanduiding<<}

¶ Item daer naer theynden vanden beilke was noch een staegie, daer was getoocht hoe dye coninghinne Hester haer verstoute te commene voor den coninc Assuerus, ende verbadt al tvolc van Iudea, twelck in grooter vreesen was. Ende midts der minne die hy tot haer hadde vraechde haer. Que est peticio tua hester vt detur tibi. Dit stont daer voor die staegie ghescreuen. Ende Hester badt voor die verlossinghe vanden volcke van Iudea, sprekende dese woorden.
Da mihi populum meum pro quo obsecro Ende dit was al ghedaen met leuende persoonen staende in goeder ordonancie oft beilden gheweist hadden. Ende was die beteekenesse hoe onse gheduchteghe vrauwe dye stede van Brugghe ende al tvolck verbeden hadde yeghen onsen gheduchtegen here ende prinche. Ende vp die staegie waren oock drie speellieden, een harpe, een luyte, ende een doucheyne.

¶ Item daer naer theynde vander gansstrate was vp eene staegie die hystorie van Magdaleene, hoe dat si in Symoens huys viel ten voeten van onsen here, om dat hi al hare mesdaden vergheuen hadde, ende daer stont gescreuen. 
Dimittuntur ei peccata multa quam dilexit multum. Ende was een beteekenenesse dat onse gheduchte heere die stede van Brugghe al hare mesdaet vergheuen hadde. Ende vp die staegie waren ooc.iij.speellieden, een harpe, een luyte, ende een doucheyne.

¶ Item daer naer byder fonteyne vanden Iacopijnen soe was vp eene staegie ghemaect die hystorie vander gheboorte ons heren Ihesu christi, in ghelijcke personen als beilden. Te wetene eerst Maria ende Ioseph, ende daer by eenen Inghel die den herderkins die bootschap dede vander gheboorte ons heren, ende die herderkins hadden een rolle in die hant daer in ghescreuen stont.
Annuncio vobis gaudium magnum quia hodie scietis quia venit dominus. ende bouen in die voye vanden Iacopijnen torre was ghemaect eenen croon hemel wijs, daer groot licht inne was ende claerheyt huyt gaf als blixem, ende daer waren kinderkins inne die songhen als Inghelkins. Gloria in excelsis deo. Ende die herderkins van beneden maecten eene contenanchie, die aerdich was, beteekenende die blijscepe vander comste van onsen gheduchteghen here ende prinche, ende vp dye staegie waren ooc drie speellieden, een harpe, een luyte, ende een doucheyne.

¶ Item daer naer vp den muer vanden Iacopijnen was gheordonneirt een hystorie van onser vrauwe ende sinte Dominicus hoe sy eens verbaden aen onsen here die de weerelt plagen wilde, ende daer waren ooc.iij.speellieden.

¶ Item vp den seluen muer was noch gheordonneirt dye hystorie van Zacheus, hoe dat onse heere eens quam met sine Apostelen naer Ierico, daer Zacheus clam vp eenen boom, ende als ons here hem sach seyde hi. Zachee festinams descende quia hodie in domo tua oportet me manere. Ende Zacheus neder commende, nam hem in sinen aerme, ende ghinghen also te samen in een huys daer toe gheordonneirt, ende daer stont ghescreuen. Hodie huic domui salus facta es. Ende beteekende dat die comste van onsen gheduchten here grotelic was ter blijschap ende weluaert van onser stede van Brugghe.

¶ Item ter muelenbrugghe was ghemaect een stede van schilderye, die welcke beteekende die stede van Brugge. Ende daer in sadt die coninck Dauid spelende vp een harpe, ende daer stont ghescreuen bouen sijnen hoofde. Misericordias domini in eternum cantabo Ende huyter stede quamen vele maechdekens chierlick toe ghemaect, roupende yeghen onsen gheduchtegen here ende prinche. Noel, noel noel, ende bouen der stede stont ghescreuen. Letetur cor querentium dominum. Ende binnen der stede waren speellieden vp diueersche instrumenten seer excellentelic spelende.

¶ Item voort theynden der bogaertstrate, Rudderstrate, ende noch.ij.straten bet voort, waren ghemaect vier staegien. Deerste hadde.iij.paercken, waer in dat ghetoocht waren die.iij.wercken van ontfaermherticheden. Eerst een rijc man die spijsde den aermen honghereghen menschen, ende daer stont bouen ghescreuen. Esuriui et dedisti mihi manducare. Ten anderen een rijck man die te drincken gaf den dorsteghen, ende daer stont ghescreuen. Sitiui et dedisti mihi bibere. Ten derden dat een rijc man den aermen naecten cleede, ende daer bouen stont ghescreuen Nudus eram et cooperuisti me.

¶ Item in dander staegie waren ooc drye

{==C.viij.r==} {>>pagina-aanduiding<<}

parcken daer in dat ooc ghetoocht waren drie wercken van ontfermherticheden. Eerst dat een rijc man eenen aermen man ontfinc te gaste, ende daer stont ghescreuen. Hospes eram et collegisti me. Ten tweeden hoe dat een rijc man verloste den aermen gheuanghene, ende daer bouen so stont ghescreuen. Incarcere eram et visitastis me. Ten derden dat een rijc man visiteirde den aermen siecken, ende daer stont gescreuen. Infirmus sum et visitasti me.

¶ Item die derde staegie hadde een parck daer inne dat getoocht was in schoonder ordonancie het seuenste werc van ontfermherticheden, hoe dat een rijc man dede den aermen dooden begrauen, ende ter aerden doen, ende daer stont ghescreuen. Dum orabas et sepeliebas obtuli orationem tuam coram domino.

¶ Item die vierde staegie hadde oock een parc daer dat van ghelijcke personen stonden als dye de.vij.wercken der ontfermherticheden ghedaen hadden, voor hem knielende. Ende een vrauwe presenteirde een rolle daer in dat stont ghescreuen. Uenite benedicti patris mei, quibus diu hec vni ex hijs fratribus meis minimis fecistis mihi fecistis. Het welcke beteekende die ontfermhertichede die onse hertoghe der stede van Brugghe ghedaen hadde. Ende daer waren diueersche speellieden met schoone instrumenten.

¶ Item daer naer byder Burchpoorte was een staegie ghemaect, waer vp ghetoocht was hoe Ioachim vanden tempele versteken was, ende een Inghel quam Ioachim bootschepen dese woorden. Noli timere ioachim Anna vxor tua concepit et pariet tibi filiam. Et hoc tibi signo cum veneris ad portam auream eam habebis tibi obuiam. Ende die burchpoorte was vergout van bouen tot beneden ende dat was die gulden poorte daer ioachim ende Anna malcanderen ghemoeteden. Ende bouender poorte waren vele kinderen dye chierlic ende seer wel songhen, ende oock spelende met harpen, orghelen ende luyten, welcke hystorie beteekende die conceptie van onser vrauwe, midts dat hi dien dach in ghecommen soude hebben, ende was oock ten propooste dat die stede van Brugghe die versteken ende huyter gracie gheweest hadde van onsen gheduchten here ende prinche weder ghecommen was in sijnder ghenade ende gracie.

¶ Item in dye selue burch stont eenen pylaer ghemaeckt van steene, ende daer vp stont een proper casteelkin, ende voor dat casteelkin stont een naect kindekin seer chierlick ghemaect. Ende dat kindekin piste meestal dien dach ende dien auent ypocras.

¶ Item voor die vanghenesse was ooc ghemaect een staegie, in dye maniere van eenen karckere, presenterende dye vanghenesse van sinte Pieter, ende daer voren waren ruyters den seluen karcker wachtende ende bewarende, ende eenen Inghele die leede sinte Pieter daer huyte. Ende hy daer huyt sijnde, soe spronghen hem sine ketenen of, ende hy sanc met luyder stemme, ende daer bouen stont ghescreuen. Nunc scio vere quia misit deus angelum suum et eripuit me. Twelck ghedaen was ter eeren vanden Hertoghe van Orliens die langhe tijt in Inghelandt gheuanghen gheweist hadde, ende als doe verlost was. Ende was oock wel ten propooste vander stede van Brugghe die oock langhe in verdriete gheweest hadde, ende nv byder comste van hueren gheduchten here daer of verlost was

¶ Item vp die marct voor die halle was ghemaect eene chierlicke fonteyne met eenen driecanten pylaer daer inne staende, daer vp stont een vraukin seer frisch in hare keurs, die welcke huyt huer borstkins melc was gheuende. Ende aenden anderen cant vanden pylaer stont een sotkin, twelck huyt sijn pijpkin gaf rooden wijn. Ende aenden derden cant van den voorseyde pylaer so stont eenen wilden man. Ende huyt sijnder codde liep witten wijn, daer alle die lieden of droncken, te wetene, elc diet gheliefde, of daer of drincken wilde, ende dit gheduerde al den dach, ende meesten deel al den nacht

¶ Item int watere vander seluer fonteyne waren vlietende drie zeerudders, ende.iij.Mareminnen, ende in die voorseyde fonteyne stonden.vi cleen staegekens bouen bedect met barderen ende dese waren vul gaten gheboort, ende daer inne waren cleene kinderkins die seere wel songhen, al die wijle dat onse gheduchte here ouer die marct passeirde. Dese voorseyde fonteyne was achtcantich, ende vp elcken cant stont eenen leeu metter wapene van vlaenderen aenden hals hanghende, ende elck in sinen claeu eenen standaert metter wapene vander stede van Brugghe. Ende bouen vp

{==C.viij.v==} {>>pagina-aanduiding<<}

den pylaer die inden middel stont vander fonteyne daer vp stont ghemaect een schoon vreimt mannekin met een sweert in sijn een hant, ende in die ander hant eenen buekelare, staende altoos schermende.

¶ Item voor tcaeshuys was een staegie, daer vp dat ghetoocht was die resurrectie van onsen here in leuende personen, aerdich toe ghemaect, ende daer stont ghescreuen.
Ecco ego vobiscum sum vsquis ad consummationem seculi. Twelcke beteekende dat onse ghenadighe here, midts sijnder ghenade ende ontfermherticheyt metter stede van Brugghe wesen wilde ende blijuen teeweghen daghen.

¶ Item daer naer voor een lootghieters huys stont een proper springende fonteyne, gheuende huyt goeden wijn, ende altemet met.ij.conduyten springhende tot inden middele vander strate.

¶ Item daer theynde vanden muer van ons gheduchts heeren hof daer was ghemaect een schoone poorte, casteelwijs van houte al ghestoffeirt met schilderyen bouen ghecroont, ende vp die houcken bouen ende vp dye appelen al met bannierkins metter wapene van Brugghe. Ende aen dese poorte waren xiiij.carteelen, ende vp elc van dien carteelen in dye vpperste staegie stont een banniere rijckelic verchiert metten wapenen vanden landen van onsen gheduchten here ende prinche, ende ooc sine tijttele. Te wetene aen elck carteel die wapene van eenen lande.

¶ Item aen teerste die wapene van Thertochdom van Borgoengien.
Aen tweeste die wapene van Lotrijcke.
Aen tderde die wapene van Brabant.
Aen tvierde die wapene van Lymburch.
Aen tvijfste die wapene van Vlaendren.
Aen tseste die wapene van Arthoys.
Aen tseuenste die wapene vanden Graefschepe van Borgoengien.

¶ Ende aen die ander.vij.carteelen aen dander side stonden
Aen teerste die wapene van Henegauwe
Aen tandere die wapene van Hollant.
Aen tderde die wapene van Zeelant
Aen tvierde die wapene van Namen
Aen tvijfste die wapene van Vrieslant.
Aen tseste die wapen van Salijnes.
Aen tseuenste die wapene van Mechelen.

¶ Ende vp die nederste staegie bouen der poorte aen beede die siden stonden.ij.grote leeuwen. Deene hadde in sinen claeu een banniere metter vulder wapene soose onsen gheduchten heere voerde aen beeden siden. Ende den leeu aan dander side hadde in sijn banniere die wapene van onse gheduchteghe vrauwe ende princersse.

¶ Ende vp dese poorte waren ten incommene van onsen Prinche voorseyde vele diueersche speellieden, als pijpers trompers, ende hooch gheluyt, ende andere instrumenten, die welcke altijt speelde by ghebuerten, als nv deene, als nv dandere, soe dat si niet vp en hilden van dat den staet in began te conmene, tot ons gheduchte heere in sijn hof was, twelcke gheduerde van die clocke.ij.naer der doene tot den.v.hueren vanden auende eer dat al tgheselscap ghepasseirt ende gheleden was.

¶ Item voor die poorte van sprinchen hof was ghemaect eenen groten kemele, ende daer vp sittende een vreimt mannekin ghecleet vp sijn sarazijnsche, ende hadde in die handt een flasschelkin, daer huyt dat liep meest alle dyen dach goeden soeten wijn vanden welcken drincken mochten alle diet gheliefde

¶ Item daer by was noch ghetoocht vp eene staegie die transfiguracie van onsen here, hoe dat hi was vp den berch van Thabor, daer Moyses ende Elyas hem vertooghende waren drie waeruen den apostelen. Te wetene.s.Pieter.s.Ian.s.Iacob. Ende daer voren stont gheschruen die woorden die sinte pieter seide, te wetene. Domine bonum est nos hic esse. Ende was een memorie ende een vermaen dat onse gheduchte here hier ghelieuen wilde te wonen ende sijn hof te houdene hier in sine stede van Brugghe. Ende vp dese staegie waren diueersche speillieden van musijcken, ende dese personagien waren so yentelick ghetoocht, ende soe goet in contenanchien dat syer alle seer grote ghenouchte in namen diet saghen.

¶ Item die wet van Brugghe met allen hueren dienaers ende officiers die volchden onsen gheduchten here tot in sijn hof in schoonder ordonanchien, omme hem te wellecommene. Ende onse gheduchte here ghemoette die

{==C.ix.r==} {>>pagina-aanduiding<<}

voornoemde vander wet in die grote sale, dye hem yegens hem lieden seer vriendelic toochde Ende die vander wet hem ghewillecomt hebbende, soot wel betaemde, so dede ons gheduchte here byden souuerain baliu van vlaendren terstont weder gheuen den burchmeester van Brugghe dye slotelen vander seluer stede, die si hem buyten der poorte ghepresenteirt hadden, seggende dat hy goet betrauwen in hem lieden hadde, ende was wel vrolick ende blijde. Ende doe was gheroupen al die sale duere met blijden voyse. Noel, noel, noel. 

Item sauents so waren achter die straten van Brugghe vele ende schone vieren ghemaect, ende eeneghe waren ghemaect casteelwijs in den middele ende vp die.iiij.houcken, ende hadden staende bouen een prieel al groene. Andere maecten vieren vp wielen, ende in andere manieren. Ende dye huysen waren behanghen met laken ende met tappijserye, ende met wapenen daer voren van schilderyen vanden Prinche ende vander princesse, ende voor elc huys waren toortsen of wassen keerssen met pypers ende met trompers. Ende in allen ghebuerschepen dansten en houeirden ioncfrauwen ende vrauwen

¶ Item so wasser noch in diueersche plaetsen ende voor anderhuysen chierlic ende eerlic gheuiert met vele toortsen, ende andersins, als vp die buerse, aen sconincx brugge, vp die marct, inden burch, inden braemberch, in doude burch, in die huydeuetters plaetse, ende te hooye, twelc ghenouchlic was om sien.

¶ Item ons gheduchte heere ende vrauwe, ende die hertoghe van Orliens reden tsavents achter strate, ouersiende die blijschepe ende dye heerlicheden vanden vierene, ende esbatementen. Ende daer waren vander stede weghe ghestelt.ij.prysen voor die straten ende gheselschepen die schoonst ende eerlicxt vieren souden, ende blijdtste chiere maken, daer of dat deerste prijs was een selueren scale van een Vlaemsch marc, die welcke hadden die van sconincx brugge. Ende dander prijs was een scale van een troys marc, ende die hadden die vander buersse

¶ Item bouen desen, so waren bouen vp die torrens, te wetene van onser vrauwen kercke, van.s.Saluators, van sint Iacob, van.s.Wouburghen, van.s.Christoffels, van.s.Gillis, ende vander halle alle die wederhanen ende die vaenkins of ghedaen, ende in elcke plaetse van dien waren ghestelt grote lanteernen daer vppe, met groote keersen daer inne, dye welcke barnden byna al den nacht ouere, twelck seer vreimt ende eerlijck was om te siene.

¶ Item smaendaechs daer naer, soe was te Brugghe vp die marct een eerlijc steicspel ghehouden in hoghen sadelen van vele diueersche heren, ende ioncheren, ende poorters van brugghe. Ende hadde den danc van buten die here van wauerijn, ende van binnen die ionchere van cleue, die welcke onse gheduchte here altoos ghedient hadde vander speere. Ende een grote triumphe van danssene ende van houeirene was tsauens ghehouden in mijns heeren hof, daer vele maechden ende ioncfrauwen van Brugge toe ontboden waren huyt diueersche huysen.

¶ Item sdysendaechs so wasser noch gehouden vp die marct een eerlic steicspel in sadelen van orloghen van diueersche heren ende ioncheren, ende poorters van brugge. Ende hadde den danc van buyten Percheuael mijns heren sone van halewijn. Ende van binnen een schiltknape Ardenoys, wiens roup was Bertezoon. Ende tsauens was een rijckelic hof ghehouden int ghyselhuys, daer onse gheduchte here ende vrauwe, ende die hertoge van orliens metter hertoghinne waren, ende meer andere heren ende vrauwen, dye daer triumpheirden al den nacht.

¶ Item swoensdaechs daer naer wasser noch een eerlic steicspel gehouden in platte sadelen van heren ende ioncheren, ende poorters van brugge Ende hadde den danc van buyten ende van binnen Guillame doutines, sone vanden cancellier. 

¶ Item sdonderdaechs daer naer, so reet die here van Orlyens, ende vele andere heren ende ioncheren, metsgaders die wet van Brugghe, elc met sinen state yegens den graue van chaerloys, ons gheduchts heren sone, ende mer vrauwen sijn gheselnede, sconincx dochtere van Vranckerijcke, die welcke doe van bruessel quamen. Ende daer waren weder ghetoocht, alle die selue spelen als voren verhaelt es, vander cruyspoorte tot tsprinchen hof toe.

¶ Item tsondaechs daer naer was noch vp die marct ghehouden een steicspel in hoghen sadelen. Ende alle die lanteernen, als voorseyde es bleuen staende vp alle dye torrens, ende waren weder alle ontsteken met nieuwen keersen, sonder die vp onser vrauwen torre stont, die welcke ghebroken was metten groten winde,

{==C.ix.v==} {>>pagina-aanduiding<<}

diet gheweist hadde.

¶ Item smaendaechs daer naer so vertrac die hertoge van Orliens met der hertoghinne sijn gheselnede, dochtere vanden hertoge van Cleue, van brugge, die onlancx daer te voren huyt ghecommen was als gheuanghen gheweist hebbende vanden.coninc.van Inghelant, ende sichtent getrauwet hebbende die ioncfrauwe van cleue binnen der stede van sint Omaers als voren blijct. Die welcke Ioncfrauwe ende princersse van Orlyens onse gheduchte vrauwe brochte gheleet van bouen der grote sale van haren houe byder hant tot beneden, ende sie hielpse in haren waghene setten, ende waren malcanderen vriendelic cussende, ende namen also oorlof aen malcanderen met weenenden oghen, twelcke seer deerlicke was omme te siene, in welc scheeden menegen traen ghelaten was van vele vrauwen ende ioncfrauwen, ende van vele andere diet saghen. Ende onse gheduchte here conuoyeerdese tot binnen sijnder stede van Ghendt, daer si eerlicken ende minnelicken ontfanghen waren. Ende wat tijts daer gheweest hebbende, so vertrocken si naer die stede van Doornicke, ende onse geduchte here conuoyeerdese buyten sijnder stede van ghendt, ontrent een mijle weechs, ende daer namen si oorlof aen malcanderen. Ende onder hembeeden namen daer aen te doene van nu voort aen al dat mogelic ware van doen deen voor den anderen

¶ Item van daer so vertrac die Hertoge van Orlyens met sinen state tot der stede van Doornicke, daer hy eerlicke ontfanghen was van vele edele mannen ende vrauwen, ende oock wel vij.paegekins edele lieder kinderen waren daer ontfanghen te sijnen dienste, ende deden hem grote bede dat si in sijnen dienst ontfanghen mochten sijn.

¶ Item voort waren hem ghepresenteirt.xxiiij.mannen van bollonois wel gheacoutreirt ende wel te peerde, die welcke souden sijn sijne artchiers ende bewaerders van sinen lichame. Dese ende al dandere die bouen ghenoemt sijn, waren alle ontfaen om te sijne van sinen huyse. Ende aldus so multiplieerden sijn dienaers, soe dat hi als hi van Doornicke schiet dat hy wel hadde te houdene.iijc.peerden. Ende vele edele begheerden sijn oordene te draghene, specialicke in Pycaerdyen, ende vele begheerden hem te dienene, ende dat vp hope, dat als hy commen soude byden coninck van vranckerijcke dat si hebben souden groot regement in sconincx lant van Vranckerijcke, byden welcken si meende te sijne versien ende gheuordert in vele diueersche manieren Ende die hertoge van Orliens liet hem seluen al so dincken, ende twas ooc wel sijn meeninge, nochtan hier waren vele wijse mannen int lant, die wel bemoedden dat so niet commen en soude, also sijt schicten, alst ooc en dede. Daer omme comt dickwijle die prouerbie te passe diemen secht in walsche. Tel cuyde qui fault.

¶ Weit ooc datter eeneghe waren die welcke den hertoge van Orliens rieden, dat hi vele eer ghetrocken soude hebben byden coninck van Vranckerijcke dan hi dede. Maer anderwarf so dochten wel eenege dat die ghene die den coninc.regierden, ende lange gheregiert hadden te voren, gheduerende den tijt van sijnder oorloghe, dat si niet ghedooghen en souden, in also verre als si vermochten, datter yement anders soude hebben het regement, dan sy lieden, maer souden maniere vinden om hemlieden te onderhoudene in hueren eersten staet, ende gouuernement, so si van te voren gheweist hadden. Ende al wast so dat die hertoge van Orlyens hem was naerder maechscap dan alle dandere, ende dat hi vele gheleden hadde om der croone wille, nyet te min, het heift ouer lanck ghesien gheweist dat in sulcke grote heren seer haer ende nijt regneert, ende sonderlinge als si deen omme danders wille ghestelt worden huyt regemente, ende gheuen dicwijls deen den anderen van traueers (dats te verstane) malcanderen tooghende dat si niet en meenen.


            
            
        
        [Int voorseyde iaer van.xl]

¶ Item die hertoghe van Orlyens treckende int voorseyde iaer van.xl.naer Valenchiene, ende van daer te Kennoit, daer ghinck hy besien sijn schoon nichte Margriete duwagiereghe van henegauwe, die welcke hem seer blijdelicke feestierde, ende gaf hem een schoone ghifte. Daer naer trac hi van daer naer Camerijcke, ende daer was hi ooc eerlic ontfanghen, ende beghift met vele schoone ghiften. Ende bouen dien dye stede schanc hem in ghifte.v.hondert gouden croonen. Ende van daer soude hy ghetrocken hebben Tsinte Quintens, maer eeneghe van sijnen lieden deden hem te verstane ende te wetene datter vreese in stad daer te trecken, wantet onderweghen al veroorloocht was, ende

{==C.x.r==} {>>pagina-aanduiding<<}

ooc mede dat sy souden moeten passeren byden fortressen van mijn heer van Lutcenburch graue van Linguy, die welcke noch niet en hadde ghedaen den eedt, als te besweerene den paeys van Atrecht. Ende ook omme die cause dat hy te bet versekert soude sijn, ontboot hi een ghedeel edel mannen vander maertse van camersijs, omme te helpen conuoyeren den hertoghe van Orliens, ende en was nochtan niet van noode te duchtene voor den here van Lutcenburch, ende dat omme.ij.redenen. Deerste was dat hi wel te vullen van desen beraden was met den Hertoghe van Borgoengien. Ende die here van Lutcenburch hadde te brugghe geweist byden hertoge phelips, binnen der tijt dat dye Hertoghe van Orlyens daer gheweist hadde, ende hadden te gadere vele minnelijcker conuersacien ghehadt. Aldus so en hadde hem die here van Lutcenburch in gheender manieren eenich belet of schade of schande willen doen. Dye tweede redene was, dat binnen der tijt dat die Hertoge van Orlyens was te Camerijcke, soe lach dye voorseyde heer Ian van Lutcenburch in sijn casteel van Guyse seere cranck van groter siecte, van welcker siecte hi ouerleet ende schiet van deser weerelt. Ende den hertoghe van Orlyens was ghebrocht die mare van sijnder doot in die stede van camerijcke, omme twelcke hy daer noch bleef twee daghen langere dan hijer meende te blijuene, ende dede den gouverneurs vander stede bidden dat si hem wouden kiesen tot eenen verweerere van huerlieder stede, in die stede van mijn heere van Lutcenburch, die welcke diet daer te voren hadde gheweest, ende hi soude hem doen confirmeren van den coninc van Vranckerijcke, alsomen es gheconstumeirt van doene. Van al welcken versoucke sy hemlieden excuseirden ten besten dat si mochten, segghende dat sijt niet en souden durren doen, het en ware by oorloue van haerlieder bisschop.

¶ Item corts hier nae so vertrac die voorseyde hertoghe van Orliens van Camerijcke te sinte Quintins waert, ende also te noyon, te Compyengien, ende alsoe te Senlijs. Ende van daer so trac hi te Parijs, daer hi een wijle bleef, ende waer hy quam men dede hem al omme eere, al oft die.coninc.van Vranckerijcke gheweist hadde, of sijn sone den Dolphijn, want het volck hadde hem langhe begheert te siene verlost ende ontslegen te sijne van sijnder vanghenesse, also si nv daden. Ende sijn meeninghe was te treckene byden coninck van Vranckerijcke, so hy eerst mochte. maer hi hoorde sulcke nieu mare, omme twelcke dat hi delayeerde langhe tijt, wel een iaer ofte meer. Ende die cause was dese, omme dat die coninc hadde vernomen alle die manieren die hy ghehouden hadde, binnen der tijt dat hi ghekeert hadde gheweist huyt Inghelant, ende vander alyanchie ende den eedt die welcke hi hadde ghedaen metten Hertoghe van Borgoengien, ende ooc mede van sijnder oordene die hi ontfaen hadde. Ende ooc mede omme dat die hertoghe van Orliens hadde ghenomen in sinen dienst ende ghemaect van sinen huysghesinne eeneghe quantiteyt van volcke vanden landen vanden hertoge van Borgoengien, metten welcken hi in tijden voorleden grote oorloghe gehouden hadde vp die landen vander croone van vranckerijcke, ende yegens den voorseyde coninc.Voort so was den.coninc.gheseyt dat alle die alyanchie diere ghemaect was, soude sijn grotelicke contrarierende hem ende sinen landen, ende oock ter cleenicheyt van hem allen die te sinen rade waren 

¶ Item voort es te wetene dat met den.ij.hertoghen, te wetene den Hertoghe van Orliens ende den Hertoghe van Borgoengien ghealligiert waren diueersche grote heren, ghelijck die Hertoghe van Bretaengien, die hertoge van Alenchon, ende meer andere. Die welcke hadden gheproponeirt als doe den coninc te stellene al nieuwe gouuernuers, ende dat van nv voort aen sijn Conincrijcke soude ghegouuerneirt worden by hemlieden, ende andere diet hemlieden soude ghelieuen te stellene, ende hy en soude gheenen anderen staet moghen houden noch doen, dan byden consente ende rade vanden voorseyde heeren.

¶ Item dye voorseyde.coninc.horende dagelijcx vele diueersche maren ende nieumaren, langhen tijt gheduerende van sijnder regnacie, so men hem dicwille dede te verstane, ende hy gheloofde lichtelic al datmen hem seyde van die saken voren verhaelt. Ende sonderlinghe als hi verstont dat die hertoghe van Bretaengien, ende die Hertoghe van Alenchon hadden ontfaen die oordene vanden Hertoge van Borgoengien, doen so worde hi in meerder ducht dan hi was te

{==C.x.v==} {>>pagina-aanduiding<<}

voren, want die ghene die bi hem waren brochten hem alle daghen nyeuwe maren vant ghene dat bouen verhaelt es, ende was seere qualicke te vreden. Nochans niet yegenstaende hadde hi gheordonneirt datmen yegens den hertoghe van Orliens met state ghereden soude hebben, maer wiert van anderen sinne midts tinsteken vanden ghenen die by hem waren, hoe wel hi nochtans grote begheerte hadde om hem te siene, ende wort so gheinformeirt van sinen heren voornoemt, so dat hi niet en wilde datter yement yeghen den hertoghe van Orlyens rijden soude. Maer waert dat hi byden coninc commen wilde, dat hi quame met sijnen daghelicschen huysghesinne, sonder yement met hem te bringhene die waren vanden landen vanden hertoge van borgoengien

 
            
            
        
        [Int iaer.xiiijc.ende.xl.]

¶ Item die Hertoghe van Orliens dit wetende, ende dattet vp dese maniere moeste toegaen, hi trac van Parijs te Orlyens, ende van daer te Bloys, ende vp sine andere heerlicheden daer hy met veil meerder eeren ende triumphe ontfanghen was dan hi noch yewers gheweest hadde van sijnen vassalen ende ondersaten. Ende hem waren gheschoncken te sijnder wellecomme vele schoone ende rijckelicke ghiften ende yeweelen, int welcke si wel betoochden dat si seere verblijt waren van sijnder verlossinghe huyter vanghenesse, ende dat sy hem lyber ende vry sagen, wiens presencie si so lange iaren met groten doluere hadden moeten deruen. Ende dit gebuerde int iaer.xiiijc.ende.xl.

 
            
            
        
        [Anno.M.iiijc.ende.xl.]

¶ Item nv behouft ons voort noch een lettel te sprekene van mijn heer Ian van Lutcenburch graue van Linguy, die welcke alsoot gheseyt es hier voren, starf in sijn casteel te Guysen. Ende van daer was sijn lichaem wech gheuoert vp eenen waghene, ende beweecht bi sinen volcke in onser vrauwenkercke te Camerijcke, ende aldaer ghestelt inden choor. Ende binnen den auende sanc men die vigelien ende commendacien, ende daer was tlijcghewaect alle den nacht, ende tsanderdaechs begroufmen hem daer solempnelic buyten den choor, by een van sinen voorsaten ghenaemt monsuer Walraue de Lutcenburch heere van Linguy ende van Kennoit, ende es in anderen plaetsen hier voren breeder gheseyt, hoe dat hi van leuenden lijue ter doot quam sonder den coninc van Vranckerijcke of sine ghedeputeirde ghedaen te hebbene den eet vanden paeys van Atrecht, hoe wel dat hy te vele stonden daer toe vermaent hadde gheweist Ende stichten tiaer van.xxxv.dat die selue paeys gheconfirmeirt was tot ontrent Derthien auent. Anno.M.iiijc.ende.xl.dat hy ouerleet, alst voren blijct, hadde onderhouden ende bewaert sine steden ende fortressen, ende al sijn lant, sonder dat gheen van desen drie landen, Vranckerijcke, Inghelant, noch Borgoengien hem hadden ghedaen eenich roof of grief of seer lettele. Ende als vanden Inghelschen, si waren altoos huyt om hem te ghelieuene, ende vrientscap te doene omme dat hy noch niet en was van hemlieden verureimt. ende dat hi noch niet ghedaen en hadde sinen eedt vanden paeys van Atrecht, ende hadden te hemwaert groot betrauwen om te hebbene sijn bystandichede ende hulpe, vp dat hemlieden van noode ware. Ende in sghelijcx so hilt hi dat vast te hebben huerlieder hulpe yegens alle die ghene die hem souden willen deeren of te cort doen. Ende lettel wasser ooc vander Borgoenscher side die hem anders dan lief hadden willen doen, niet yeghen staende dat die Hertoghe van Borgoengien een langhe tijt vp hem was vergramt omme die ouerdraghinghe diemen hem dicwils dede, noch oock den pronc en barste doe noch niet huyte tusschen hem beeden, noch dat oock so varre ghecommen hadde dat bi faeyte gheopenbaert hadde gheweist, maer het verghinc so, dat hi ghecreech die gracie ende die goetwillichede themwaert vanden Hertoghe Phelips.

¶ Item als vanden fransoyser sijde, ende specialicke vanden capiteynen, die welcke onderhilden die lieden van wapenen die duchteden, omme dat hy was so ouer vaeliant ende vroom van persoone, ende omme dat hy talder tijt wel was voorsien van vromen lieden van wapenen, omme hemlieden te wederstane, indien si hem eeneghe schade daden. Ende si wisten wel hadde hijse gheuonden vp sine heerlichede te sijnder auantaegie, hi hadse verdoruen sonder eeneghe ontfermicheit Ende als si moesten commen vp sine heerlichede te sijnder auantaegie, si gauen hem beseghelthede, ende beloofden sijne ondersaten niet te mesdoene, het welcke si dicwils da-

{==C.xi.r==} {>>pagina-aanduiding<<}

den, Ende ooc mede, hy was te vreden hemlieden te latene in payse vp die condicie, nochtan die coninc van Vranckerijcke hadde ghesloten een lettel tijts eer hy starf met sinen rade, dat hi hem gheen respijt langer gheuen en soude vanden eedt te doene. Ende die coninc was al bereedt omme vp hem te commene, omme hem den eedt te doen met al sijnder macht, maer god die here bouen al die beletten, want hi ouerleedt eert daer toe quam van deser werelt. Aldus ende in deser mannieren hende Monseigneur Ian van Lutcenburch die welcke van sinen eenighen persoone hadde gheweist wel Rudderlijc ende hooghe van state, ende seere ontsien in alle plecken daermen hem kende, ende was oudt ontrent.L.iaer. Ende seer corts naer sijn ouerlijden, een persoon gheheeten Luereyn de mouchy, die welcke hi te bewarene hadde ghegeuen het Casteel van Couchy, die leuerdet inden handen vanden Hertoghe van Orlyens bouen ghenoemt.by middele van een groote somme van penningen, die hi daer voor ontfinc, ende hi wildet nyet leueren inden handen vanden Graue van simpol, die nochtan was maech ende aeldijngh vanden voornoemden here van Lutcenburch, Ende ooc die van Nelles, ende die van barenken, ende van Vermandois, die verstaken Lyon van Vendomme, die welcke was haer lieder gouuerneur, ende alle andere dye welcke waren in alle die voorseyde plecken, als van mijns heren Ians van Lutcenburchs weghe. Ende stelden daer inne die lieden van mijn Heere van montegheur, haer lieder natuerlic heere, Ende alle andere steden ende fortressen waren gheleuert ende ghestelt, in die clare obediencie vanden Graue van simpol, vanden ghenen diese hadden te bewarene.


¶ Hier naer volcht hoe dye Hertoghinne van Bourgoengien, gheselnede van den Hertoghe Phelips track te Aloen, by den Coninc Kaerle van Vranckerijcke.


¶ Dat.xxxvi.Capittel.

    
{== afbeelding 
        	
    ==} {>>afbeelding<<}
    


{==C.xi.v==} {>>pagina-aanduiding<<}

IN dien tijden dye Hertoghinne voorseyde Ysabeele dochter vanden Coninc van Poortingale track te Aloen, met schoonen state, ende groten gheselschepe van Rudders ende van ioncheren also wel als vanden Raedtslieden, ende oock ghestoffiert van Vrauwen ende Ioncvrauwen. Ende omme dat si ten besten niet en was ghesondt, so was si gheuoert in eenen osbare, Ende daer quamen yeghens huer ghereden huyter stede van Aloen wel een mijle weichs, Te weten Arthus de Bretaengne, Graue van Ritsemont, Conincxstable van Vranckerijcke, die welcke hadde ghetraut die sustere vanden Hertoghe van Bourgoengien, die welcke Graue beweichde haer tot inde Stede, Ende ooc mede tot by den coninck, diese minlick ontfinck ende wellecomdese seere hueschelicken. Ende so dede oock sijn sone die Daulphijn, ende vele andere edele heeren. Ende naer dese ontfanghinghe, so was sy beweicht inde Abdye van sinte Bertins, daer si inne was ghelogiert. Ende si was te meneghen stonden bi den coninck, omme hem te biddene eeneghe pointen, daer mede dat si was ghelast van den Hertoghe Phelips haren heere ende man, Also wel vp den pays generale vanden twee Conincrijcken, Te wetene Vranckerijcke ende Inghelandt, Ende ooc vanden sticke vanden Hertoghe van Orlyens. Ende oock omme die fortresse van Montagoul, toe behoorende mijn Heere van Camersijs, twelcke noch in handen hilt Guyliame de Hynau, ende ook andere lieden vanden volcke van mijn Heere van Lutcenburch ende seyden, si en wildent niet leueren dat ghenen dyet aen hem lieden hadden versocht van Sconincx weghe, het en ware by orloue vanden Hertoghe van Bourgoengien, omme welck wedersegghen so waren vergadert een groot gheselschap van Sconincx lieden voorseyde omme vp dye conditie, daer vooren te legghene siedge, also was den Raedt vp hope datmen soude vercrijghen, datmen by dien mochte tractieren van drye questyen voor tvertrecken vander voorseyde Hertoghine van Bourgoengien.

¶ Item in sghelijcx so ghinck by den coninc te Aloen Iehanne van Bethune Graefnede van Lijngy, ende Vycontesse van meaulx, die welcke Coninck was weltevreden van harer comste, ende ontfijnckse seer danckelick ende blijdelic. Ende dese Graefnede verliefuede aen den Coninck, al haer heerlichede dye si was houdende vanden coninc.Ende maecte tractyet met den Coninc, ende sine commissaresen van also vele alst haer aengaen mochte van haer goedt meubel sijnde, twelc haer ghebleuen was van haren man, Het welcke men seyde dat gheconfijskiert was, omme dat hi was verscheeden van leuenden lijue ter doot, als contrarie sijnde den Coninck van Vranckerijcke, omme twelcke sy betaelde een grote somme van penninghen. Ende midts dien so bleef sy in payse, ende daer of hadde si goede brieuen vanden Coninck, ende dit vulcommen sijnde, so vertrac si in huere heerlicheden.


       
        
    
    [Int iaer.xiiijc.ende.xli]

¶ Item totten coninck quamen vele lieden omme te doene omaedge, ende hem te dienene, dye welcke hy onthilt, ende beloefde hemlieden te doene grote duecht, want hi hadde in wille den naestcommende somere eene groote armeye te bereedene yegens die Inghelschen Ende dit gheschiede int iaer.xiiijc.ende.xli.



Hoe de Hertoginne van Bourgoengien orlof nam, aen den coninck van Vranckerijcke, sijnde te Aloen, binnen der Stede.

KAerle coninc van Vranckerijcke int beghintsel vanden iare sijnde te Aloen, daer hi hadde gehouden sinen paesschen int hof ende hospitael vanden seluen bisschop vander stede van Aloen. Ende tes te wetene dat hy houdende was grooten rijpen raet, vp beede die begheerten, die welcke die hertoghinne van Borgoengien aen hem ghedaen hadde, ende dye van haren rade waren. Ende ten eynde van haren rade finalicke, huer was lettel of niet gheconsenteirt van huere begheerte, omme twelcke si onpacientich ende qualijc te vreden was, en de vernam wel, soe dede ooc mede hueren raet, dat dye Gouuernuers vanden Coninck niet wel in gracien en hadden den voorseyde Hertoghe van Bourgoengien haren man, noch sijne ghewercken. Ende

{==C.xij.r==} {>>pagina-aanduiding<<}

omme dat si sach, al hadde si daer lange ghebleuen, ten hadde haer niet vele gheprofiteirt. Aldus soe nam si oorlof aen den Coninc corts daer naer, ende bedancte hem seer van sijnder minlicker ontfanghinghe, dye hy huer ghedaen hadde. Ende daer naer soe seyde si. Mijn heere van alle die beden ende gheerten die ic aen hu ghedaen hebbe, ne gheen van al en hebdi mi gheconsenteirt, naer mijn aduijs, die welck waren nochtans redelick.

¶ Vp twelcke die Coninck verantwoorde segghende, schoon sustere dat es ons leedt want andersins en macht nyet wesen, want wijt also vinden in onsen raet, vp twelcke wi hebben sprake ghehadt te diueerschen stonden, want huwe begheerte soude ons commen tot alte groten grieue, daer inne te consenteirene. Ende naer dese woorden so nam si orlof als voren verhaelt es, aen den coninc, ende ooc aen sinen sone den Dolphijn, ende schiet van danen, ende quam van daer logieren te Sinte Quintens met al hueren state. Ende in sghelijcx als te voren so gheleeddese dye edele Graue van Rijtsemont conincstable vanden coninc van Vranckerijcke wel een grote mijle varre met noch vele andere grote heren. Ende sy ghinck haer maeltijt houden in tcasteel van camersijs Ende vp die huere ende tijt so waren eenege van sconincx volcke ghegaen roouen ende pilgieren in tlant van Henegauwe, ende in die maertse daer ontrent, ende si leedden mede een groote menichte van peerden, coeyen, ende andere beesten, ende vytalie ende ander goet. Ende si waren lichtlic achterhaelt vanden lieden vander Hertoghinne, die welcke van dien versloughen.v.of.vi.persoonen. Ende eeneghe salueirden hem bi foortsen van wech te lopene, huyt ghesteken twee, die achterhaelt waren, ende gheuanghen ghebrocht te Kennoyt, daer die hertoghinne van Borgoengien quam logieren. Ende daer van si den hertoghe Phelips haren man, ende daer was si hem verhalende al tghene dat sy hadde gheuonden aen den Coninck, ende aen sinen raet. Ende voorwaer al dye meeste menichte vanden edelen dye met haer hadden gheweist int voorseyde voyaedge en waren niet alsoe goet fransch in haerlieder wederkeeren, als sy waren int daerwaerts trecken, omme eeneghe woorden ende manieren dye si saghen ende hoorden in haerlieder scheeden.

¶ Item mijn gheduchte Hertoghe van Bourgoengien peynsende omme die voorseyde ouerbringhen, ende aensiende met eeneghe van sijnen naesten rade, dat hem wel van noode was hem ende sine landen te hoedene, versekert, ende wel bewaert van lieden van wapenen, ouerghemerct dat met cleenen occusoene die fransoysen souden gheringhe gheneghen sijn, omme hem te doene grief ende schade. Nyet te min, daer waren altijt tusschen dese twee partyen vaeliante ende wijse eerbare mannen, dye altoos begheerden ende middele sochten omme dese twee heeren te houdene in paeyse ende in eendrachticheden, ende specialicken van sconincx sijde. Ende die bisschop van Ryemen was seere gheneghen altoos omme ten besten te sprekene. Ende als die Hertoghinne, als bouen verhaelt es van danen was vertrocken, soe waren altoos van daghe te daghe eeneghe vanden heeren gaende ende keerende vander eender partye of vander ander, tusschen beeden, die altoos huyt waren omme accoort tonderhoudene, ende daden al dat wel ghedaen mochte sijn tusschen hem beeden, omme paeys, minne ende eendrachticheyt te houdene.


        
        
    
¶ Hoe Kaerle dye Hertoge van Orlyens weder keerde huyt Vranckerijcke, byden Hertoghe Phelips van Borgoengien, die als doe was binnen der stede van Hesdijn.


¶ Dat.xxxvij.Capittel

    [Den iare van.M.iiijc.ende.xlij]

ITem als die Hertoghe van Orlyens was wederkeerende huyt Vranckerijcke byden Hertoghe Phelips van Bourgoengien. Ende als die Hertoghe vernam sijnder comste, hi track yegens hem, ende si toochden malcanderen groot ionste ende vrientschap, ende trocken binnen der stede van Hesdijn, daer die voornoemde Hertoghe was.viij.daghen lanck. Ende dye machtighe Hertoghe van Orlyens hilt daer die feeste van

{==C.xij.v==} {>>pagina-aanduiding<<}

allen heleghen. Ende binnen deser tijt soe hilden dese twee Hertoghen groten raet, vp tghene dat si voor handen hadden, ende sloten te gadere dat si cortelinghe weder souden vergaderen te samen, in die stede van Nyueers, met meer andere grote princhen ende heren van die croone van Vranckerijcke. Ende die dachuaert ghepasseirt sijnde, die Hertoghe track van daer duer Simpol, ende quam in die stede van Atrecht, daer hi eerlick ende chierlic was ontfanghen ende ghefeesteirt van den heeren vander stede, ende was daer beschoncken met schoonen rijckelicken ghiften. Ende als die Hertoghe van Orliens van danen schiet, so track hi naer die stede van Parijs. Dyt gheschiede binnen den iare van.M.iiijc.ende.xlij.

¶ Item in tbeghintsel vanden seluen iare die Keysere van Oostrijcke quam te Besanchen met schoonen gheselschepe van groten edelen princhen ende heren, tot welcker plecke so trac tot hem die hertoghe van Borgoengien, met vele edelen, ende met schoonen state omme die Keyser te visenteirene.



¶ Hoe doe eenen Pieter reynault was seer vertasserende die landen vanden Hertoghe van Borgoengien, ende vanden Graue van Stampes, ende meer andere.


¶ Dat.xxx.viij.Capittel.

ITem dese Pieter reynault hilt sijn woonste ende vertrec vp tcasteel te Nulluy, het welcke es vp.ij.mijlen naer die stede van beauuays, die welcke plecke hi hadde ghedaen repareren ende verstercken. Ende hi hadde wel bi hem.ijc.vechtender mannen alle stercke zackemans seere vygoreus, ende vroom, met den welcken hi liep dicwils in diueersche plecken, ende al tghene dat si consten ghecrijghen binnen den casteele ofte palen van dien, also wel vp sconincx lant als elders, dat voerden si ende brochtent binnen haerlieder casteel ende fortresse. Ende specialicken soe haddy ghelopen, ende liep van daghe te daghe vppe tlant ende heerlichede vanden Hertoghe van Borgoengien, ende die graue van Stampes, ende van meer andere van deser partyen. Ende oock mede so passeirde hi het watere het welcke heet die riuiere vander somme, streckende tot in dye maertse van Artoys, twelck was wel.xij.of.xvi.mijlen van huerlieder stercte ende fortresse. Ende si quamen ooc in die Casselrye van Perone, mondydier, ende Roye, daer sy ghecreghen goede prisoenies, dye welcke si stelden vp groot rensoen, inder ghelijcke ende maniere, al oft hadde gheweest binnen der tijt dat oorloghe was, vanden welcken mijns heren volc was seere verlast.

¶ Item dit was den Hertoghe van Borgoengien daghelicx gheclaecht, omme twelcke hi seere tonureden was. Ende omme dese cause, so sandt die voorseyde Hertoghe tot den coninck, ende ooc omme meer andere questien die hem van noode waren. Ende die ghedeputeirde vanden Hertoghe van Borgoengien verhaelden den coninc dye destructie die tlant hadde, ende baden den coninck dat hem gheliefde daer inne te doene prouisye, vp twelcke die coninc antwoorde alsoe hy tanderen tijden ghedaen hadde, vp ghelijcke questie, dattet hem seer leedt was, ende dat hijer nyet wel in te vreden was. Ende hy seyde dat die Hertoghe van Borgoengien of worpen soude haerlieder stercten ende fortressen, ende waer dat hijse vonde in sijne heerlichede, dat hijse te nieuten dade by sinen volcke. Ende die coninc seyde hy soude ghebieden sijne capiteynen vander maertsen daer ontrent, dat si hem gheene bystandichede noch ook sercours en souden doen in eenegher manieren, vp alle tghene dat si van hem hilden. Vp twelcke antwoorde die Hertoghe van Borgoengien dat hy weltevreden was, ende dochte dat hi also gheringhe als hi mochte soude pijnen te makene tractiet metten capiteynen vanden Inghelschen vp dye maertse van Normandyen, dat si hem souden versekeren van gheen orloghe te doene vp sijn volc, ter cause dat sijne lieden mochten gaen ende te nyeute doen ende verdrijuen den voorseyde Pieter Reynault ende die sijne. Ende als die Hertoghe van Bourgoengien ghenouch was versekert van beede den sijden, dat si hem noch sijnen volcke gheen belet doen en souden in dye sake voren verhaelt, dye welcke Hertoge als doe was in sijn lant van Borgoengien. Es te wetene dat die Graue

{==C.xiij.r==} {>>pagina-aanduiding<<}

   van Sympol ende van Stampes hadden tgouuernement van sinen lande, ende Martche van Pycaerdyen dat dese Grauen souden vergaderen also vele volcx als si consten ende mochten, dat ontboodt hi hemlieden. Ende dat syse souden leeden voor tcasteel van Nuylluy. In welcke saken deden die voorseyde Grauen sulcke neersticheyt, dat si in corte stont vergadert hadden, wel.xijc.vechtende mannen, Als Rudders, Ioncheeren, ende ander vrome mannen van wapenen, Te wetene, Eerst Walrane de moreul. Ian de appelecourt Guy de RoyeCharles de rutsefoort Ian de angiers Monseyde colaert de maelgij De here van sauences. De here van neufvyle Symon de la lain Hughe de Nulluy

¶ Ende dye vergaderinghe van desen edelen mannen ende heeren, was ghedaen binnen der stede van Amyens, tot welcker plaetse was gheladen vp waghene groote menichte van artijlerye ende ghereeschepe van oorloghe. Ende si vertrocken van daer in schoonder ordonanchie te Bauuays, daer si seer eerlicke ende blijdelick ontfaen waren. Ende het ghemeene volc van wapenen dat ghinc logieren inde Dorpen daer omtrent. Ende van daer so track die voorseyde graue voor tcasteel van Nulluy, Ende dede logieren tot voor die poorte vanden voorseyde casteele, die si ontwee braken, ende was nochtan seere sterck ende tprincipale beschut van haren fortresse. Ende specialic vanden nederhoue, twelck sy daer te voren seere vermaect ende versterckt hadden, met groten eeckenboomen, ende andere houten. Ende die van binnen begonsten hem seere te weerene, ende vromelic met bussen ende met alderhande gheweere. Ende in die scharmutsinghe bleef daer doot mijn here Mahieu van humeres. Ende die lieden vanden Graue van Stampes hadden ghelaten den meestendeel van hueren peerden inde stede van Beauuays, welcke stede van beauuays ende ooc Amyens sonden alle daghe alderhande vytaelie in de voorseyde siedge. Ende gheduerde die selue siedge naer dat die voorseyde engienen daer waren gheleydt een langhe tijdt. Ende si daden grote schade vp die fortresse vanden voorseyde nederhoue voren verhaelt.


       
        
    
    [Int iaer.xiiijc.ende.xliij.]

¶ Item daer naer so wasser vanden ghenen die de siedge hilden een seer groot ende hardt assault ghedaen vp tvoorseyde casteel, in welc assault waren gedaen van beede den sijden seere vaeliante stucken, in welcken assault die here van Sauences behaelde grote eere ende prijs Niet te min die van binnen weerden hem seere crachtelicke ende vromelicke, Ende want die belegghers, siende dat si dat casteel niet ghecrijghen en mochten sonder grote schade ende verlies van haren volcke, daer omme so deysden si want daer bleuer doot, vanden ghenen dye tcasteel bestoormden in dat assault wel.viii.of.x.mannen ende eeneghe ghequetst vanden verweerers. Ende daer naer de verweerers siende dat si tvoorseyde casteel niet lange en souden moghen houden, ende dat si gheen hope en hadden, sercours te verwachten, so maecten si tractiet metten ghecommitteirden vanden graue van stampes. By deser condicie, dat si souden moghen vertrecken ende dragen al haer lieder goet met hemlieden, ende midts dien, so souden si leueren ouer tvoorseyde casteel ende fortresse, waer in datmen tvier stac, ende dedet al gheheel te nieute. Ende die graue van stampes ende sijn volc vertrocken in die goede weke van danen dat si ghecommen waren. Ende dese.G.hadder mede gheweist int voorseyde siedge. Ende om dat tvoorseyde casteel gheraseert was, die scamele lantlieden daer ontrent gheseten waren seer verblijt, want si alle den dach gerooft ende ghepilgiert hadden gheweist vanden ghenen die in tvoorseyde casteel laghen, ende nyet dan grote foortse ende quaet en daden. Dit gheschiede int iaer.xiiijc.ende.xliij.



¶ Hoe dye Graue van Stampes, track in Bourgoengien bi den Hertoghe Phelips, omme hem te vermanene te trecken int Thertoochdom van Lutcenburch.


¶ Dat.xxxix.Capittel.

ITem in tvoorseyde iaer die Hertoghinne van Lutcenburch, die tanderen tijden hadde ghetraut Anthonis van Brabant, ende den hertoghe Ian van Beyeren, beede ouerleden ende doot, ende die ooc ooms waren, deene vander vaderlicke side, ende dander vander moederlicke side, vanden Hertoghe Phelips van Bourgoengien dede seere groote clachte, aen den seluen hertoghe van haren lieden ende ondersaten vanden seluen Hertoochdom van Lutcenburch, omme dat si niet obedieren en

{==C.xiij.v==} {>>pagina-aanduiding<<}

wilden ende huer betalen van hueren Renten, ende demeynen, ende specialijc die van lutcenburch, ende die van Tyonvyle ende van andere plaetsen daer omtrent, die welcke hem lieden hadden gemaect Rebel ende desobedient haer lieder Hertoghinne. Ende si versochte ende badt seere ootmoedelicke, ende omme die eere van sinen ooms, die si ghehadt hadde in huwelicke, daer sy haer mede ghedreghen hadde seere eerbaerlicke, dat hy haer wilde helpen ende bijstaen, soe datse wierde gheobedieert ende ghestelt in huere heerschepye, of andersins si soude moeten bedwonghen leuen in groter armoede ende keytiuichede. Ende die hertoghinne was verandtwordt vanden Hertoghe phelips vriendelic ende minnelicke. Ende hi beloofde sijnder moeye die hertoghinne met goeder herten te helpen yeghens die van Lutcenburch, bi allen weghen ende middelen van redene, also varre als hi goelicx mochte, van den welcken hem dye Hertoghine seere bedanckede.    



¶ Hoe die hertoghe Phelips Raedt hielt met sinen heeren.

  

{==C.xiiij.r==} {>>pagina-aanduiding<<}

ITem die hertoghe Phelips dede vergaderen sinen Raedt omme aduijs ende maniere hier vp te hebbene, in welcken raedt was ghesloten ende gheconcludeirt, dat die hertoghe van Bourgoengien soude seynden aen die van Lutcenburch sinen messagiers, hem lieden beuelende dat si souden doen der hertoghinne, alle die obediencie die si haer schuldich waren van doene. Ende waert dat sy dat niet en daden, dat haer die Hertoghe van Bourgoengien soude helpen met al sijnder macht, dat si haer obedieren souden, van welcken beuele die van Lutcenburch niet en wilden houden, noch obedieren in gheender manieren, hoe wel dat sy nochtan dicwille daer toe vermaent waren, ende dat dicwil aen hem lieden begheert hadde gheweist, maer omme hem lieden te onderhoudene so versaghen sy hem van volcke van wapenen, binnen harer stede, te wetene den hertoghe van Zassen, die hem seide ende ouerdrouch alle dinc vanden hertoghe van Lutcenburch. Ende hi sandt daer een van sinen maechschepe van Lutcenburch, die Graue van Lijngy, met.vij.of.viijc.lieden van wapenen huyt den duytschen landen ende die leyden si in garnisoene, in de Stede van Lutcenburch, ende in die stede van Tronvyle, ende andere steden ende fortressen daer omtrent gheleghen, die hem lieden waren gheionstich. Ende dit volck van orloghen daer ghecommen sijnde, sy begonsten te loopene ende te doene groote orloghe vp die steden die ghebleuen waren, in die obediencie van mer Vrauwe die Hertoghinne, ende bi dyen so wort dat Landt in groten gheschille ende diuisye, by den welcken sy quamen in grooter tribulacien. Ende die Hertoghe van Bourgoengien hoorende ende vernemende alle daghe haer lieder quaet propoost, wille, ende voortstel, sloet in sinen raedt vp hem lieden sulcke een orloghe te doene dat sijs gheware souden worden. Ende screef om dese sake ende cause letteren aenden Graue van Valkenburch, Aen den Ioncheere van Salmarye, Aen Heyndrick van tour, ende aen vele andere Edele vanden lande van Lutcenburch, ende andere Maertsen daer omtrent gheleghen, van welcken die meeste menichte hielt dye partye vander voorseyde Hertoghinne, ende wilde hem lieden voughen ter hulpe ende ionste van huer omme te makene ende te houdene oorloghe vp alle die ghene, die haer contrarie waren ende inobedient. Ende seyde dat hi daer cortelinghe ende sonder nyet seere lanc te toeuen soude daer seynden van sinen lieden van orloghen. Ende daer naer dat hi selue commen soude in properen persoone, omme te vercrijghene dat voornomde Heertoochschip, Ende dat hy soude verdrijuen dat ander volck van wapenen, dat binnen der stadt van Lutcenburch was. Ende in anderen plaetsen daer omtrent gheleghen, in welcke begheerte vanden seluen Hertoghe van Bourgoengien sy waren seere wel ghepaeyt, ende oock te vreden daer toe te verstane ende te obedierenne. Ende naer dat si hadden ontseyt die van Lutcenburch, ende begonsten te loopene ende oorloghe vp hem lieden te doene, soe sandt binnen deser tijt die Hertoghe van Borgoengien aen den Graue van Stampes in pycaerdyen, ende ontboot hem dat hi terstont soude doen vergaderen eene groote quantiteyt van volcke van wapenen, ende dat te bringhen bi hem int lant van Borgoengien, twelck hi oock also dede. Ende als alle sijne wapeninghe was ghereedt hi dede hem lieden trecken te sinte Quintens in Vermandoys, ende hy track ooc selue met den lijue daer mede in eyghen persoone. Ende met hem waren dese naeruolghende persoonen.
Eerst, Walram te moereul.
De heer Symondelalain
Guy de royen
De heere van neusvyle
De here van humerees
Galbaen quareyt
De here van sauences
De heere Anthonius wissoen
Ian de applaincourt.
Ende veel meer andere Rudders ende ioncheeren, ende waren al te samen omtrent. twalef hondert mannen wel voorsien van wapenen. Ende hy track van sinte Quitins te Lahon, omme te passerene seer by den Graefschepe van Rethiers, maer als hy nv ghecommen was met allen sinen volcke omtrent Montagoeul, ende Sy-

{==C.xiiij.v==} {>>pagina-aanduiding<<}

sonne, so was hem geseyt dat eeneghe capyteynen vanden coninc van Vranckerijcke waren ghelogiert te Montagoeul, ende inde plecke van sysonne, die welcke cortelinge geweist hadden int landt van Retheirs, daer si grote schade ghedaen hadden, omme het welcke de graue van Stampes was seere gram vp hem lieden ende qualic ghepayt, want een lettel tijts hier te voren die selue capiteynen hadden gheroeft in Bourgoengien. Ende si hadden belooft dat si niet meer en souden commen logieren in eenich landt toe behoorende den Hertoghe van Bourgoengien in eeneger manieren

¶ Item die graue van Stampes ontboodt hem lieden ende beual dat si souden trecken buten sine weghen, ende dat hi selue wilde commen logieren te Montagoul, twelcke si niet en wilden doen, omme twelcke tusschen hem lieden rees een groot gheschil. Ende was gheordonneirt bi den graue van Stampes ende bi die van sinen Rade dat men vp hem lieden loopen soude, ende het was also gedaen. Ende die capiteynen vanden coninc waren seere berooft van haren goede, als van peerden ende ander goeden, iuweelen, ende lettel so warer daer versleghen of ghequetst, maer daer waren vele van sconincx lieden gheuanghen, ende daer naer waren si weder laten gaen. Ende hem lieden was weder ghegheuen som van haren goede, ende by speciale so was daer weder ghegheuen het goedt vanden vppersten capiteyn, ende sy vertrocken also haestelic alssi consten, omme het welcke dye coninc ende sinen sone die Daulphijn en waren niet weltevreden, om datmen vp hemlieden aldus verstoort gheweist hadde, ende ofghesedt in sijn landt. Ende omme dat de Daulphijn hadde gedaen doen te Digioen eeneghe saken van grieue, omme die van Diepen te sercoursene, ende te helpene daer of dat hier naer sal sijn verclaerst, niet te min die saken bleuen also gedaen. Ende die graue van stampes vertrac tot vp dye maertse van Bourgoengien, ende traken vpdie maertse van Langheers, ende montsonghen. Ende binnen deser tijdt die Graue van Stampes, ende die meeste deel van die met hem waren trocken bi den hertoghe Phelips te dygion in Bourgoengien, daer si wel waren ontfaen, Ende si waren daer so lange, dat hem die Hertoghe van Bourgoengien hem ghereede, omme te treckene met machte van volcke vp het Hertoochschip van Lutcenburch.


        
        
    
¶ Hoe die Hertoghe Phelips van Borgoengien track te Lutcenburch, omme Thertoochschip te stellene in dobedientie vander Hertoghinne sijnder moeye. Anno.xiiijc.ende.xliij.


¶ Dat.xl.Capittel.

    
{== afbeelding 
        	
    ==} {>>afbeelding<<}
    


{==C.xv.r==} {>>pagina-aanduiding<<}

ITem tes nv te verstane hoe die Hertoghe van Bourgoengien maecte grote ghereedtschepe, omme te trecken in tlandt van Lutcenburch. Ende men sochte daghelicx vele middelen ende manieren om te wetene oft men mochte tractieren van paeyse tusschen der Hertoghinne van Lutcenburch, ende dye ghene die haer Rebel ende ouerhoorich waren, tot welcken middele men nyet ghecommen en conste. Ende omme dese cause dye hertoghe van Bourgoengien ghereede hem toe met groter machtdom te oorloghen, vp die ghene die desobeysant waren der voornomder hertoghinne. Ende die Hertoghe van Bourgoengien sandt metten eersten vp die van Lutcenburch, te weten mijn here Symoen de la lain, met viere of vijf hondert vechtender mannen, die welcke hemlieden versaemden metten Graue van Valkenburch, ende meer andere edele mannen van dier maertse ende lande daer ontrent gheleghen, die welcke ghealygiert waren metten Hertoghe van Bourgoengien, ende si worden ghelogiert te Lahon, ende in andere steden die de party hilden metter Hertoghinne. Ende daer ghecommen sijnde, si hoopten ende meenden bi goeden middele te bringhene ter obediencie vander Hertoghinne die stede van Tyonvyle in twelcke dat si misten omme dat die Graue van Clijt ende die van sijnder partye waren hadden volc van wapenen, omme die stede te houden ghetrocken die stede themwaerts. Ende si steldender inne volc van wapene, omme die stede te houdene ende te helpene. Ende corts daer naer, so quam die voorseyde Graue van clijt, ghestoffeirt met groter menichte van carrekens met alderhande manniere van artijlgerye ter oorloghe dienende, ende ghinc logieren seere bi der stede van Dorloen, daer hy meende siedge te legghene. Ende daer worde tusschen beede partyen seere geuochten, so datter eeneghe doot bleuen, ende andere seer ghequetst Ende daer naer die selue graue duchtede voor de macht vanden hertoge phelips van Bourgoengien waer omme hy vertrac binnen Lutcenburch. Ende binnen dien tijden, so waren tusschen hem lieden vele coursen ghedaen deen yeghens dandere. Ende die pycaerden liepen die wille tot voor die stede van Lutcenburch.

¶ Item die Hertoghe van Bourgoengien, track corts daer naer te Dygion in Bourgoengien seere wel gestoffeirt van rudders ende van ioncheeren. Ende hi quam ter stede van Ywijs, twelcke es een deel vanden lande van Lutcenburch. Ende hi worde daer ghelogiert daer hi in hem seluen sloot, ende voor hem nam te beleggen siedge voor een casteel genaemt villy, Twelcke was ghestoffeirt met vele sackemans, die daer ouer langhe tijdt gheweist hadden. Ende daden grote exactie daer ontrent den scamelen landtsvolcke van dyen lande. Ende haer lieder capytein was ghenaemt Iakemijn de Beaumont, ende omme dat casteel eerst te besprijnghene, so hadde tlast Guy de Roye heere van Sauences, Hughe van assemerch die welcke capiteynen ghinghen belegghen tvoornomde casteel met.vc. mannen van wapenen. Ende daer waren voren ghebrocht diuersche grote sticken van engienen, die welcke vele fortsen ende grote scade daden vp tvoorseyde casteel. Ende si seyden dat si toebehoorden den ioncheere van camersijs welcke ioncheere van camersijs als hier voren gheseyt es, hadde gheweist in tgheselschap vanden Daulphijn, ende hadde gheholpen nemen die bastijlge van Diepen. Ende in dat siedge daden si te verstane, dat sy waren wel duysentich vechtender mannen, onder welcke waren dese drye capiteynen, Roufijn Pietere, ende Robeert, ende vele andere ruters van oorloghe, ende si trocken bi diuersche dachuaerden tot dat si ghenaecten voor die siedge, ende also slougen si vp eenen morghen stont vp tvoorseyde casteel. Ende metten eersten so staken si hem daer inne, sonder te vindene eenich yeghenspoet, of seer lettele. Maer dye ghene die tlast hadden vander voornoemde siedge, hoorende tgheruchte, stelden hem ter stont in goeder ordonnancie, ende begonsten hem te stellene yeghens haer lieder weder partye, so dat si seer cortelic huyt iaechden ende verstaken dye wederpartye huyten casteele vp een pleyn velt, ende daer wort grieuelicke seer gheuochten, in welcke bataelgie hem seere vromelicke hadden, dye here van quareyt, Hughe de longheuael met den.iij.Capyteynen hier voren ghenoemt, die welcke heere Galbaen was commen eenen dach voor dandere, ende hadde

{==C.xv.v==} {>>pagina-aanduiding<<}

hem lieden gheaduerteirt dat dye here van Camersijs commen soude. Ende heyndelicke die heere van Camersijs ende sijn gheselschap, siende dat si lettel profijts souden moghen doen aen daer langhe te ligghene, si vertrocken seer haestelicke ende keerden weder te Camersijs waert. Ende daer warer van sijnder sijde wel doot ghebleuen.viij.of x.persoonen, ende vele ghequetst. Ende vanden ghenen die die siedge leyden, so bleeffer doot een edelman, ghenaemt Gautier de pamant. Ende met dien vertrack Iakemijn de Beaumont. Ende die vanden casteele binnen der tijt dat dye vechtinghe gheduerde, sy abandonneirdent ende gauent ouer, ende ghinghen van achtere huyt, vp dye condicie dat si mochten vertrecken met al haerlieder goeden ende Catheylen.

¶ Item die Hertoghe van Borgoengien die mande doe tvoorseyde casteel met sinen volcke, ende leyder al omme vp die frontieren vanden Hertoochdom van Lutcenburch volc. Ende doen trac die Graue van Stampes met vele capiteynen ende lieden van oorloghen te Hays, twelc eene grote stede es, ende tanderen tijden gheweist een besloten stede, ende daer was hi een stic tijts. Ende tvolc van wapenen deden groote loopinghe vp huere vianden, die welcke vianden hem lieden lettel achten, want die duytschen die hem hilden te Lutcenburch, ende in meer andere steden, als si quamen te velde yeghens die pycaerden, si en wilden hem lieden niet setten te voet, hoe lettel of hoe vele dat si waren, want si en vochten niet dan te peerde met haren cranekyniers Ende also gheringe als si saghen ende ghenaecten die pycaerden, si keerden ende vloon, ende sommeghe waren altemet den hals of ghesteken, ende vele bleeffer versleghen sonder remedie twelck den duytschen seere verwonderde, wanttet haerlieder costume niet en was also te oorloghene.

¶ Item dye Hertoghe van Borgoengien hadde bi hem vele wijse ende subtijle mannen, ende hilt dicwils met hem lieden raet, hoemen soude moghen ghecommen ten heynde van deser oorloghe. Ende hem wort gheseyt datmen vp eenen nacht belegghen soude die stede van Lutcenburch, daer hi seere naer hoorde ende wasser wel mede te vreden, datmen dat besoengieren soude alsoe men best mochte. Ende om dit te doene waren gheordonneirt twee edele mannen omme te gaen visenteirene dye plecke waer men die siedge best soude moghen legghen ende waren, deene huyten lande van Borgoengien ghenaemt Willem reynault, ende dandere Robeert de Myralemont, gheboren huyt Pycaerdyen, ende met hem lieden eeneghe ander notable mannen, die welcke dicwijle ghinghen bespien ende besien hoe sy hem daer toe best voughen souden naer die maniere vander oorloghe. Ende dye vander stede van Lutcenburch hilden cleen aweet, ende doe warender eeneghe met groten leederen ende souden vp clemmen ende besien te hueren ghemake den staet vander stede van Lutcenburch. Ende daer naer soe vertrocken si secretelick, ende gauent te kennene den Hertoghe Phelips van Borgoengien, die welcke sloot als doe datmen die stede van Lutcenburch belegghen soude vp datmen mochte. Ende dit liet hi weten ende gaft te kennene den graue van Stampes, ende andere capiteynen dattet wel sijnen wille was, datment also dade, ende dat hy selue metten lijue in eyghen persoone daer oock mede soude trecken, in dien dat noot ware. Ende die Hertoghe Phelips van Borgoengien was als doe te Erlon, ende die Graue van Stampes was doe ter tijt te Hays. Ende als die Graue van Stampes nu wiste dye wille vanden Hertoghe Phelips van Bourgoengien, so vergaderde hy al sijn volc van wapenen, ende gaft hem lieden te kennene, alsoot dye Hertoghe van Borgoengien hem ontboden hadde, dat wel sijne wille was te treckene voor die stede van Lutcenburch, ende vraechde hem lieden ofsi dat raden souden also te doene. Ende doe warer tusschen hem lieden vele arguacien, want eeneghe vreesdent te bestane, omme vele redenen wille, maer te sijne sloten sijt alle ghemeenlicke also te doene, ghemerct dattet den wille was vanden Hertoghe Phelips van Borgoengien, ende dattet hem oock alsoe gheliefde te gheschiene ende ghedaen te sijne.

{==C.xvi.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    


ITem voort so berieden si hem lieden met malcanderen, omme te wetene wie men den last soude gheuen om ditte te doene. Ende daer toe waren ghestelt ende gheordonneirt dese naervolghende heeren, te wetene mijn heere Galbaen quireyt. Willem die greuant. Robert de myramondt, ende met hem lieden noch.lxxx.vromer mannen van wapenen. Ende daer so quam met hem lieden die here van Sauences in huer lieder gheselschip, die nochtan als doe seere sieck was. Ende sy quamen also heymelic als si mochten, tot vp een half mijle naer Lutcenburch, daer si hem stelden te voet, ende ghinghen ter plecke die daer gheordonneirt was. Ende daer commende hadden gheordonneirt wye eerst die stede beclemmen soude, Ende sy namen deen den anderen byder handt in goeder ordonnancie. Ende als alle dinc wel ghereedt was, men began te rechte die leederen, omme te beghinnen clemmende, ende die ghene die daer toe gheordonneirt waren en spaerden hem seluen niet, maer waren al euen ghewillich om bestiert te sine van hem die daer tlast of hadde.

¶ Item mijn Heere Galbaen quireyt, ende Robert de myramondt, waren selue metten lijue daer mede, ende meer andere edele mannen, ende dese voornomde gherocht sijnde binnen der stede, so namen si eeneghe van die Tauwet deden ende dreechdense te dooden in dien sy eenich gheruchte maecten, ende corts daer naer soe braken sy eene poorte

{==C.xvi.v==} {>>pagina-aanduiding<<}

open, ende hilden die opene, om den here van Sauences inne te latene met.ijc.mannen die hem volchden, ende quamen also in die voorseyde stede, ende begonsten te roupene. Vylle gaengnye, vanden welcken roup die vander stede seer verstorbeirt waren, ende riepen in vele plecken alaerm Ende die heren hier voren ghenoemt quamen vp die marct ende wonnen die marct, niet yeghenstaende datter awet was die die marct bewaerden, maer cleene weerre daden. Ende in dese rommelinghe wort ghequetst mijn here Sabbaen quyreyt. Ende van diere hem ter weere stelden so en warender maer doot ghesleghen.ij.persoonen, ende alle dandere die vloden ten casteele waert, ende elders binnen der stede, omme hem lieden te salueirene.

¶ Item corts daer naer die graue van Stampes, die welcke men soubijt hadde laten weten dat die stede ghewonnen was, die haestede hem seer omme daer te commene. ende daer commen sijnde, was gheordonneirt datmen soude seynden lieden van wapenen voort tcasteel, ende hoe datment bespringhen soude ende ghecrijghen dye ghene diere binnen waren, maer si hadden ghesteken tvier in alle die huysen vander strate dye voor het Casteel stont. Ende daer waren verbarnt vele schone huysen ende vele peerden vanden lieden van wapenen die daer ghelogiert waren, die welcke hem betrocken int casteel, ende vele andere hadden hem lieden betrocken in die nederstede. Ende als si vernamen dat huerlieder stede verloren was vertrocken si vele te Tyonuille, ende abandoneirden haer goet ende al dat sijs hadden. Ende vp dyen dach die Hertoghe van Borgoengien quam te Lutcenburch, ende daer naer so begonsten die lieden te logieren bi ordonnancie binnen der seluer stede, in welcke stede waren gheuonden grote rijckdommen, twelcke al was gebutyneirt vanden ghenen die die stede in ghenomen hadden. Ende twas gheordonneirt datmen dat soude butijneren ende deylen elc naer sinen staet, ende elck soude hebben naer sijnen persoon sonder fraude, dye welcke ordonnancie men qualicke onderhilt, want vele vanden ghesellen van cleenen state hadden lettel profijts Ende dye gheordonneirt waren omme dat te deelene, deelden alle hem seluen best, omme welcke fraude ende bedroch vele claechden deen yeghens den anderen, seggende datmen hem lieden toochde quaet exempele, omme hemlieden meer, ende tanderen tijden te doene auentueren haerlieder lijf, maer wat si claechden si en hadden anders niet, ende waren noch bedwonghen bi eede, ouer te bringhene ende te leuerene alle tghene dat si binnen der seluer stede gheuonden of vercouuereirt hadden.

¶ Item hier of hadde die commissie ende was daer toe ghecommitteirt die heere van Humerees. Ende als die graue van Clijt track in tvoorseyde Casteel van Lutcenburch bi nachte, soe track hy secretelic huyten casteele te voet van Tyonuille, twelcke Casteel was ghewonnen drye weken daer naer. Ende binnen desen tijt was ghedoot by die van binnen mijn here Ian die bastaert van Dampiere van een gheschot dat hem gheschoten was in sijn hooft. Ende dye heere van sauences die bespronghen hadde het voorseyde casteel, was seere ghequetst van eender colueuere in sijn borst, vanden welcken hy was in vreese van steruene, maer byder naersticheyt vanden goeden Sirurgienen, hy wordt ommer ghenesen, ende quam weder int garnysoen. Ende in thende vanden drie weken, dye Graue van Clijt tracteirde met den ghecommitteirde vanden hertoghe Phelips van Bourgoengien soe, dat hi vertrecken soude met sinen lieden huyten voorseyde Casteele van Lutcenburch, behoudende haerlieder lijf, sonder yet mede te draghene van haren goede. Ende midts desen soude hy oock ouergheuen dye stede van Tyonuille, ende aldus track hi in sijn lant met grooter schaemte ende blaemte, ende in groter confusie van hem, ende van al sinen volcke. Ende by desen dye Hertoghe van Bourgoengien hadde vulcommelicke obediencie vanden Hertoghe van Lutcenburch met sijnen toebehoorten binnen corter tijt, ende met cleenen verliese van volcke.

¶ Item in welcke stede was als doe die Hertoghinne van Borgoengien gheselnede van den Hertoghe Phelips, ende met huer die Hertoghinne van Lutcenburch, die welcke daer te voren hadde ghemaect tractiet met den Hertoghe van Borgoengien, dat hi soude sijn leuen lanc hebben ende ghebruyc-

{==C.xvij.r==} {>>pagina-aanduiding<<}

ken alle trecht datse hadde aen tlandt van Lutcenburch. Ende hi soude haer gheuen alle iare, die somme van.xij.duysent vrancken vranscher munte. In dye welcke tijden die hertoghe Phelips van Borgoengien dede publieren, dat nyement van wat state dat hi ware, soude doen moeyte ofte eenege foortse den heren van dien lande, noch haerlieder volc die daer waren in sijn gheselschap van der maertsen vanden duytschen landen, ende vanden voornoemden Hertochschepe van Lutcenburch, dye welcke publicatie was ghebroken van een van sinen Aertchiers, ghenaemt le petijt escote, dye welcke nam twist met mijn here Bernaert die borse, ende hi quetste hem huyter maten seere om twelck faeyt dedene die Hertoghe Phelips vanghen. Ende niet yeghenstaende dat vele heren voor desen voorseyde aertchier baden, ende oock mijn heere Bernaert selue, dye ghequetst was, dat hi hem niet mesdoen en wilde, nochtans hi deden hanghen, hoe wel dat hy hem seer beminde, om den goeden dienst die hi hem tanderen tijden ghedaen hadde, maer deit principalic om andere exempelen te gheuene, omme dat si sijne gheboden niet breken en souden.
 
        
        
    
    Int iaer.xiiijc.ende.xliiij

¶ Item als die hertoghe van Borgoengien hadde gheweest eenen sekeren tijt in Lutcenburch, hi stelder omme te regierene, ende te gouuerneirene die voorseyde stede ende thertochschip, een sijn sone, die bastaert ghenaemt Cornelis, ende met hem Filgebeert de wauwere, ende andere edele mannen. Ende vele vander stede van Lutcenburch die gheulucht waren quamen weder bi gracien in die stede, ende hem lieden was weder ghegheuen haerlieder goet, ende bi speciale eeneghe huysen die hem lieden toebehoorden. Ende aldus soe track dye Hertoge van Borgoengien in sijn lant van Brabant, ende elck trac te sinen lande waert. Dit ghebuerde int iaer.xiiijc.ende.xliiij.



        
        
        
        
    
¶ [Het.vi.Toyson ghehouden te Ghendt]

    ¶ Het.vi.Toyson ghehouden te Ghendt, ende dit waren die here dye doordene hilden met groter eeren int selue iaer. Ten eersten.
Die hertoge Phelips van Borgoengien. etc.
Ian die here van Robais ende van Arsele
Hughe de lannoy heere van Santes
Kaerle Hertoghe van Orlyens.
Ian de latremoelge heere van Iuuelis
Anthonis van Croy Graue van Porsieu
Iacob van Bremeulx here van Reghu
Pieter van Beffermont here van Carny
Ian van Croy heere van Tours
Frederick Graue van Muers
Anthonis van meluin here van Antoinge.
Ian van Vergy heere van Forrettes
Boudin van Noyere heere van Casteel
Kaerle van Bourgoengien. G. van chaerlois
David van Bremeulx heere van Camplice.
Guylibert de lannoy here van wilkeuael
Lodewijck Hertoghe van Alenchon
Boudin de lannoy here van Mouleubays
Phelips heere van Ternant.
Iacob heere van Crichy, ende van Ranaples
Symon de la lain here van Houte
Thibault heere de Neufcasteel
Ian bastaert van simpol, here van houbordijn
Mattheus van Foys Graue van Couegis.
Dit gheschiede int iaer.xiiijc.ende.xlv.

¶ Item in dit selue iaer die Keyser Frederick die derde van diere name, hadde eenen Cancellier die welcke ghenaemt was Iaspar, ende hi hadde den Hertoghe phelips van Borgoengien in groter weerde, so dede hem die Hertoghe ooc van ghelijcken, ende ghemeenlicke screuen si aen malcanderen grote groetenesse. Ende die cause was dat die Hertoge van Borgoengien gheerne conuersacie ghehadt hadde met den voornoemden keyser so varre dat die Cancelier screef aen den hertoghe phelips, dat hi den Keyser soude commen volghen, alsomen noch hier naer horen sal, hy soude hem ghehulpich wesen om hem den Keyser te doen spreken. Ende by dusdanighe woorden so maeckte dye Hertoghe Phelips sijne ghereedtschepe, ende hi liet sijn wijf Ysabeele met sinen kinderen sijn landen regieren ende bewaren, ende hi trac naer dat duytsche landt ontrent met.xl.peerden, om byden Keyser te commene.
 
        
        
    
     [Int iaer.xiiijc.ende.xlvi]

¶ Item hier laet ic den hertoghe rijden ende sijn vooyaegie doen secretelic, ende ick wil voort scrijuen wat gheschiede der tijt dat hi wech was, ende eer dat hi vertrac. Dit gheschiede int iaer.xiiijc.ende.xlvi.

Item int voorseyde iaer dye voorseyde Hertoge

{==C.xvij.v==} {>>pagina-aanduiding<<}

Phelips en besoengierde binnen dyer iaer schare niet, aengaende der oorloghe of andere sware saken ofte materien, als voren blijct, maer hi triumpheerde met sinen edelen eerlic in allen genouchten, ende vrolijcke chiere makende ende vele ghenouchten hantierende.


       
        
    
    [Den.xxij.dach van Sporcle int selue iaer]

¶ Item voort omme te sprekene vanden keyser Fredricus, es te wetene dat die paeus Eugenius verschiet vander werelt den.xxij.dach van Sporcle int selue iaer, die welcke.xv.iaren gheseten hadde, ende van Tconsilium van Basele seere verulucht was. Ende doe wart die voorseyde Nycolaus binnen der stadt van Roomen paeus ghemaect in sine stede, ende dese paeus Nycolaus was gheboren van Geneueren, ende hi sadt.viij.iaer paeus, ende hy dede cesseren den twist van Eugenius, ende Tcisma der helegher kercke, twelc lange gheduert hadde, als voren gheroert es, eens deels. Dese Nycolaus ghecreech groote ghehoorsaemheyt ouer al, dattet alle man verwonderde dat alsulc een simpel man van gheborten, also mochte die ouerhant hebben, ende houden yeghens den Hertoghe van Sauoyen, die wel naer maech was of swaghere met allen Princhen ende heren van kerstenrijck in dien tijden.


       
        
        
        
    
    [Vp den.vi.dach in Maerte, vp den.xxi.dach in Maerte en int iaer.xiiijc.ende.xlviij]

¶ Item corts daer naer van Nycolaus es eendrachticheyt ghecommen want Felix heift gheweken, ende sijn recht ouer ghegeuen, want het heeft gode van hemelrijcke alsoe ghelieft. Dese Nycolaus was doctuer inder godheyt, ende in allen dinghen gheleert, gheestelick ende weerlic, en seer subtijl. Dese paeus Nicolaus was binnen eenen iare ghemaect bisschop van Bonemen, cardenael ende paeus des maendaechs vp den.vi.dach in Maerte. Ende vp den.xxi.dach in Maerte wort hi ghecroont, ende hi dede maken eene nyeuwe munte, ende hy slouch goet payment, ende swaer van ghewichte, hy dede vermaken vele vervallen edeficien, ende dede maken eenen groten muer ront omme tpallaeys, ende hy dede seer verbeteren die mueren vander stede van Roome, omme die vreese vanden turcken. Ende hi verschiet vander werelt int iaer van.lv.alsomen hier naer noch wel hooren sal, ende in wat plecke ende stede. Dit gheschiede int iaer.xiiijc.ende.xlviij.


       
        
       
    
    [Int iaer.xiiijc.ende.xlix]

    
¶ Binnen desen iare en besoengierde dye Hertoghe Phelips niet vele, mer bleef ende hilt hem lange tijt in die duytsche landen, also ghi hier naer wel verstaen sult, by diueerschen redenen. Dyt was int iaer.xiiijc.ende.xlix.


       
        
        
    
    [Vp den.xxiij.dach van April en int iaer.M.iiijc.ende.l]

¶ Vp den.xxiij.dach van April int voorseyde iaer vp sint Ioris dach smorghens tusschen.iij.ende.iiij.hueren, so wast een grote eertbeuinghe in Vlaendren, ende meest ontrent Brugghe, ten.iij.reysen, dat die huysen seer schudden ende roerden. Ende die schepen die int water lagen die spronghen vp ende nedere, omme twelcke menich mensche wonderlicken seer veruaert was, alst wel redene was. Dit gheschiede int iaer.M.iiijc.ende.l.

¶ Item in dit selue iaer was gheordonneirt dat gulden iaer, twelc men heet tiaer van gracien, ende wort met groter deuocie ghehouden ouer al kerstenheyt.

¶ Item dese paeus Nycolaus hadde een Roose die hi ghebenedide vp den sondach voor halfvastene, dye men den Roosdach heet. Ende dit gulden iaer was int vierde iaer vanden paeus Nycolaus bouen ghenoemt.

¶ Item corts daer naer ontrent den.iiij.hueren naer die noene, so was te Brugge, ende daer ontrent een groot onghetempert wedere, so datter vielen haghelsteenen also groot als hokernoten, die welcke grote schade daden ende waren van diueerschen faetsoenen, som met aensichten ende som met lange eynden, ende tuyte wijs, twelc een groot wonder was om te siene, die welcke haghelsteenen braken vele glaesveynsteren in sticken, ende bedoruen vele vruchten. Ende dit weir gheduerde wel.ij.hueren lanc sonder vphouden.


        
               
    
¶ Hier naer volcht vij.Toyson ghehouden te Berghen in Henegauwe. 

Dit waren die heeren die die oordene doe hilden. Eerst.
Phelips Hertoghe van Borgoengien. etc.
Alfonce coninc van aragon ende van Cecilien.
Guyliebeert de lannoy here van wijkeuael.
Hughe de lannoy, heere van Santes
Kaerle Hertoghe van Orliens.
Anthonis heere van Croy
Pieter van Betfremont, here van Charin.
Ian van Croy, heere van Torres.
Anthonis van Mylon, here van Antoingne

{==C.xviij.r==} {>>pagina-aanduiding<<}

Ian van Vergy heere van Foys
Boudin de Noyere heere van Casteel
Kaerle van Borgoengien. G. van Chaerlois
Andrieu, heere van Humeres
Boudin de Lannoy, here van Molenbays
Phelips heere van ternant
Iacob heere van cricquy
Symoen de la lain heere van houte
Tibault heere van neuf casteel
Ian bastaerdt van simpol. h. van houbordim.
Mattheeus van foys, heere van comines.
Fransoys van borsele, heere van oosteruant
Reynauldt, heere van breederoode.
Hendric van borsele, heer vander vere
Ian heere van anchij.

    ¶ Dit gheschiede int iaer.xiiijc.li.

¶ Int tvoorseyde iaer so stelde die Paeus Nicolaus sine gracien ende aflaten, binnen der stede van Mechelen, ghelijc als ofmen te Roome ghegaen hadde, ende daer trac veel volcx huyt Vlaendren, ende huyt andere landen daer ontrent gheleghen, twelcke seere deuoot was om sien.

¶ In dit selue iaer waren vele grote boomen huyter eerde ghewayt. Ende in Vlaendren gheschiede als doe grote scade vanden wijnde, ende vanden haghelsteenen voornomt


       
        
    
    [Vp den Sacramentsdach]

¶ Item in die selue iaer so quam sint Ians dach midtsomers, vp den Sacramentsdach, twelcke noyt niet vele gesien en was

¶ Vp den seluen tijdt, so hadde dye Hertoghe Phelips van Bourgoengien langhe in duytsche landen gheweist, volghende altijdt den Keyser Frederic, om hem te sprekene als voren gheseyt is, Ende was hem dickwijle wel vp een mijle naer of twee, twelck die Keyser wel wiste, maer die Keyser trac altijt so lanc so hooghere, het welcke hem die Cancelier seer schaemde, omme twelcke die voorseyde Cancelier quam totten Hertoghe Phelips, hem biddende, dat hi hem niet belghen en wilde, want hi en conste die fortune niet beletten. Ende hi badt den Hertoghe, dat hy niet meer volghen en soude, want hi hadde verstaen, dat hem die Keyser vanghen soude, ende houden als hi hem hadde daer hi hem hebben wilde. Die hertoge dit verstaende, bedancte hertelic den voorseyde Cancelier, ende corts daer naer met vele soete ende vriendelicke worden namen si oorlof deen aen den anderen, ende elck trac sijns sins, Aldus vertrac dye Prinche also heymelic als hi conste ende mochte, ende quam naer sine landen als hier naer blijcken sal, want men wiste niet wie hi was.

¶ Item die hertoge Phelips aldus weder keerende, ne gaf te gheender stede te kennen wie hi was, maer ghelogiert hebbende, hy dede al omme wel betalen, ende track voort, so varre dat hy meneghe duytsche stede wel besien hadde. Ende hi quam te kuelene, ende van daer reedt hi naer Bourgoengien, also dat hi wel.vi.iaer.lanck huyt Vlaendren was, waer inne dat die hertoghe Phelips doot was, ende van dier opynie waren tmeeste deel van die van Ghendt, ende seyden noch andere woorden den prinche aengaende, Ende dit nam die prinche grotelick te sijnder cleenicheyt, ende hi claechdet secretelic eeneghe van sinen heren die welcke hem rieden dat hi een Kelioote vp stellen soude in tlant van vlaendren. Ende hi sandt aen sine vier leden van Vlaendren sine opene letteren van mandemente, aengaende den soute, datmen daer vp eene kelioote stellen soude vp het welcke dye viere leden versaemden te Ghendt, Ende die van gendt seyden dat si noch om leuen noch om steruen, en wilden datte consenteren te gheenen fijne. Ende seyden waert dat yement vanden anderen drie leden daer inne consenteirden, si soudense houden voor haer lieder vyanden, ende aldus so verschiet die versaminghe vp dien tijdt.


        
        
        
        
    
¶ Hier beghint die Oorloghe van Ghendt, int iaer ons heeren.M.CCCC.ende.Li.

        
                
    
        
¶ Dat.xli.Capittel.

    
ITem corts daer naer, die Prinche quam seluen te Rijssele, ende hi ontboodt die van Ghendt bi hem, dye welcke daer trocken ende yeghens hem spraken. Ende die prinche bleef altijt sprekende vander calioote vanden soute als voren, ende die van ghendt seyden dat si daer of gheen last en hadden. Doen seyde die prinche hy en soude nemmermeer in ghendt commen die kalioote vanden soute en soude hem gheconsenteirt sijn, ende also schieden si. Ende die van ghendt thuys commende gauent te

{==C.xviij.v==} {>>pagina-aanduiding<<}

kennen hoe dat sy vanden Prinche verstaen hadden dat hy ommer eene kelioote wylde stellen vp tsout. Die van Ghendt dit horende, si verstonden wel dat hem die prinche ouer den hals wilde, ende al bi quaden rade. Ende si droughen ouer een dat si eene wapeninghe maken wilden, also si ooc deden. Ende sy coren vier capiteynen. Te wetene meester Lieuen boone, Ian willay, Iacob meeus, ende een mesmaker gheseyt brillekin, ende si dysenierden hare stede van Ghendt contrarie hueren prinche. Ende sy sloughen te velde vp den Coutre binnen Ghendt, ende si vinghen mer Boudin die vos, ende deden hem grote scoffierichede, ende si wildene onthoofden vp een scauot, maer hi was verbeden ende gheleyt langhen tijt in die vanghenesse. Ende si ontboden alle haerlieder Casselryen ende vinghen dien goeden here van Praet, ende besaten selue sijn huys ter woestijne. Ende si dede een ghebodt dat nyement binnen Ghendt Ambochten doen en soude, ende maecten alsoe eene grote beroerte binnen der stede. Dit ghebuerde int iaer.M.iiijc.ende.lij.

¶ Corts daer naer so trocken si huyte met groter menichte van volcke, ende quamen ter moerbrugghe, tot vp eene mijle naer brugghe. Ende si sonden hare ghedeputeirde te Brugghe waerts, omme troost, bystandt ende sercours te hebbene van die van Brugghe. Ende dit vernemende die here vanden Gruuthuyse, ende die hofmeester Pietere bladelijn gheseyt leestmakere, si deden terstont alle die poorten van Brugghe toe sluyten, so datter niement huyt noch in en mochte, want menich quaet mensche wasser in brugghe hadden si huyt ghemoghen sy souden metten ghentenaers ghealigiert hebben. Aenghesien dat aen alle Dekenen brieuen ghesonden waren van die van ghendt, het welke groot quaet in soude gebrocht hebben, maer ons heere gaf die gracie, dat alle die poorten van der stede in tijdts ghesloten waren. Ende die vander wet ghinghen selue ter poorte vraghende, ghi heren van ghendt, wat es hu lieder gheliefte. Ende sy gauen andtwoorde dat sy gheerne binnen brugghe commen wilden, etende, drinckende, ende wel betalende, daer vp dat die heren vander stede antwoorde gauen in deser manieren, gheminde vrienden, weit dat wi niement in onse stede van brugge laten en willen, ende specialijc volc van wapenen maer wi willen hu gheerne broot ende bier senden, in die plecke daer ghi neder ghesleghen sijt. Ende dat ontfanghen hebbende, wi raden hu te vertreckene, of ghi sult sien, dat men hu lieden van daer helpen sal.

¶ Item die van Ghendt dit hoorende, dat si gheen sercours van die van Brugghe ghecrijghen en consten, si braken vppe ende trocken seer verstoort weder te Ghendtwaert. Ende als si vertrocken waren, so deden die van brugghe eerst haer lieder poorten opene, ende dit ghebuerde vp eenen Sincxen auendt.

¶ Item die edele ende de notable mannen van Brugghe, baden den ghemeente dat si gheen alyanchie met die van ghendt maken en souden. Ende sghelijcx die van Ypre, ende vanden Vryen, maer dat elck stille sitten soude, ende hem nyeuwers mede moeyen, catrarye des Princhens eere, ende weerdichede. Ende die hadden dye van Ghendt wel verdient yeghen die van Brugghe, want in dien tijden dat die van Brugghe in tribulacien waren, naer die Calis reyse so hier vooren wel verhaelt es doe lieten dye van ghendt die van brugghe ongheholpen, ende dit was noch in goeden onthoude ende memorie.

¶ Item die van Ghendt ghinghen hem fortifieren ende sterc maken, omme oorloghe te houdene, ende doluen eene grote nyeuwe gracht ontrent marykercke, ende sy maecten allomme draeyboomen ende bollewercken, daer si alle passaegien mede besloten, daermen naer Ghendt soude moghen commen.

¶ Item die van Ghendt trocken huyte ende si ghecreghen tcasteel van Gauere. Ende tcasteel van Scendebeke, ende tcasteel van poucke ende meer andere vaste huysen, daer si capiteynen ende volc vp stelden, omme hem lieden te verweerene yeghen den Prinche.

¶ Item doe ten tijden soe rees daer vp een gheselschap van vele quade bouuen, datmen hiet die groen Tente, ende huer lieder capiteyn was de bastaert Blanstroem, de vele quaets in Vlaendren dede. Ende aldus soe wordet een rijdende oorloghe binnen vlaendren, want die van Ghendt roofden ende pijlgierden al dat buten den sloten was, ende si roofden

{==C.xix.r==} {>>pagina-aanduiding<<}

die stede van Gheertsberghe, ende dye stede van Ardenburch, ende sy staken.xij.waeruen tvier daer inne, ende si roofden Oostburch, ende der Groe, ende die prochien daer omtrent, al so wel in huer lieder selfs casselrye als inde casselrye van brugghe, ende alle die ghene die si wisten die metten Prinche toe waren, die daden si persecutie ende verdriet.

¶ Item dit volc gheheeten dye groen tente quamen tot Brugghe voor die poorte, ende si verbarnde Zeuecote, ende die drie coninghen ende den drie brauwers, Ende si roofden die coeyen, schapen, peerden, ende alle tcatteylic goet, dat si ghecrijghen consten, ende liepender mede te Ghendtwaert.

¶ Item ten hende so stelden hem die edele ende dat van sprinchen wege vp ende ter weere, metsgaders die vanden vryen, ende hadden meneghe schermutsinghe yeghens die van Ghendt, ende vele van dien quaden rapaelgien die worden altemet gheuangen, ende aen boomen gehangen

¶ Item die van Ghendt hadden groot ghebrec van soute ende van wijne, want men cochter een wijle tijts eenen stoop rijnsch wijns.xxxvi.groten. ende die vraukens van Ghendt quamen scamelic te Brugghewaert, ende cochten soudt bi halue viertallen, som min, som meer, ende droughen dat te Ghendt, twelcke hem die heren dicwille deden nemen. Ende al het landsvolc vloodt met al sinen goeden binnen Brugghe, ende in andere besloten steden, ende dese oorloghe aldus langhe gheduerende, het verdroet seere den hertoghe Phelips. Ende hoe wel dat hijt noode dede, hi track in thende te velde met groten volcke, ende hy slouch neder bi tcasteel van Gauere. Ende die capiteyn van gauere was een maetsenaer van Ghendt ende hi hiet Arnoudt van speeten, hi wordt so secretelic toe gesproken dat hi vanden casteel ghinc, ende track binnen Ghendt, daer dede hy binnen Ghendt ghebieden met trompetten dat al dat stock draghen mochte, gaen soude te gauerewaert, seggende dye Prinche en es niet voorsien van volcke, het is nv tijdt hem te beuechtene, daer maecte hem alle manne ghereedt omme derwaerts te trecken met onsprekelicken volcke, ia de wijfs van gendt dye dwonghen haer lieder mans huyt te treckene, hoe oudt dat si waren ende quamen also te velde.



        
        
        
    
¶ Hoe dye van Gendt te velde quamen, yeghen den Hertoghe Phelips.

    
{== afbeelding 
        	
    ==} {>>afbeelding<<}
    


{==C.xix.v==} {>>pagina-aanduiding<<}

¶ Item die prinche met sinen volcke die quam daer yeghens, welc volc seere wel toe ghemaect was ende ghereet ter oorloghen. Daer rees eenen grooten strijt die vreeselick toe ghinc, want den Prinche wel voor ooghen stont hoe dat die van Ghendt doot sloughen sinen lieuen sone Cornelis die bastaert van Repelmonde, ende meer andere edele. Ditte al ouerdinckende, beual sijnen heyrcrachte vromelick vp die van ghendt te slane, het welcke so schoffierlicke ghedaen wort, soe datter nauwelijcke nyement en ontghinc vanden Ghentenaers, maer worden doot ghesleghen sonder ontfermen, ende menich hondert sprancker in die schelde, die verdroncken, ende vele wasser gheuanghen ende gherentsoeneirt, maer dat ghetal vanden doden was sonder ghetal, wyens sielen dalmoghende god ghenadich sy Amen.

¶ Ach wat rauwen was doe binnen ghendt alst wel redene was. Ende riepen alle die capiteyn van Gauere heift ons verraden, want hi dede ons te verstane dat die prinche gheen volck bi hem en hadde, daer hi valschelic aen gheloghen heift, alst daer wel bleeck.

¶ Item die van Ghendt siende dat si aldus gheuaren hadden, ende puer verwonnen ende tonder waren, hem lieden dochte goet dat si yeghens den prinche ootmoedelic gaen souden, ende hem die slotelen vander stede draghen. Maer eeneghe ontrieden datte, vreesende die hitte van sprinchens gramschap, maer voorwaer hadde die Prinche binnen ghendt ghetrocken, hi hadde die stede ghewonnen sonder eeneghe belettinge. Maer dese edele Prinche dye ghecreech alsulcke compassie int herte, vp al sijn doode volck dat hi daer sach versleghen, dat hem die tranen huyt den oghen braken van grooten iammere, want het was emmer al sijn volc, ende men seyde dat hy met claghelicke woorden seyde, ommer wie datter windt ick verliese. Ende desen bloedeghen strijt gheuiel int iaer ons heren.M.CCCC.ende.liij.vp eenen maendach, den.xxiij.in Hoymaent, waer of dit naeruolghende latijn het Incaernacioen maeckt.


    
¶ Consilia lathomi deflent ghendt de corde perfecto.

    ¶ Dit es ghetranslateirt huyten walschen in Vlaemsche, den brief dye mijn gheduchte here sandt aen die van Ghendt, tsanderdaechs naer dat hy die victorie vp hem lieden ghehadt hadde.

    
        
    
¶ Dat.xlij.Capittel.

    
    
AEn hu onse ondersaten, inwonende binnen onser stede van Ghendt, die hu ghewillichlijc ghemaeckt hebt onse vianden, rebel ende onghehoorich, doende opene oorloghe yeghen ons ende onse ondersaten, ende ghemeenen lande, sonder te hebbende redene of cause omme dat te doene, aenghesien ende ouerghemerckt dat vander tijt dat wy ghecommen sijn aen dye heerlichede van Vlaendren, wi ghehadt hebben onse stede in sonderlinghe recommandacien bouen alle andere steden, van wat lande of heerlicheden dat si sijn, gheuende mildelicken onse stede van Ghendt vele vryheden ende rechten. Ende voort bouen dyen hu onderhoudende in huwe preuilegien, hu ghegheuen by ons ende onse voorsaten, Grauen ende graefneden van Vlaendren, ende hu bewijsende goede redenen ende iusticien. Wy beteekenen hu al eest so dat byder hulpe van onsen ghebenedyden schepper, die bi sijnder gracien ons victorieus ghemaect heift yeghens hu lieden, in schade ende in dachuaerde begrepen ende bestaen van huwer sijde, ende die wi ghehadt hebben yeghens hu lieden. Ende namelijcke ter dachuaert van ghisteren voor Gauere, also elckerlic weet, daer of wi onsen voorseyde scheppere gheuen ende segghen lof, gracie, ende danc. Niet te min wi die schuwen willen dye menschelicke bloetsturtinghe, begheeren hu onse ondersaten die ontweicht sijn, qaulic beleet ende bedroghen, weder te bringhene ten weghe van onderdanicheden van ons hu Prinche ende natuerlicke heere, in dien dat wi commen moghen tot eenen goeden paeyse ende eendrachtichede, also ghi ghedaen hebt, als wi sijn ghecommen aen die voorseyde heerlichede van Vlaendren. Ende sonder aensien te hebbene vp huwe voortstellinghe, ende in tghene daer ghy punicie in verdient hebt van lijue ende van goede, wi hebben ons gheuoucht ende gheneghen geweist tot alle

{==C.xx.r==} {>>pagina-aanduiding<<}

dachuaerden die ghehouden gheweist hebben ter handelinghe van paeyse. Ende sijn altoos ghewillig hu gracie te doene, ende hu ontfaermichede te bewijsen voor righuer van iusticien. Ende omme te commene teenen goeden accoorde van deser oorloghe bi hu lieden ghestelt ende begonnen. Ende specialicken ter laetster dachuaerdt ghehouden te Rijssele, ter presencie van onsen lieue ende gheminden gheselschepe, ende gheselnede der Hertoghinne. Ende onsen lieuen ende al der gheminsten sone Kaerle de Graue van Charloys, ende onsen lieuen ende gheminden neue die Graue van Stampes, ende eeneghe andere van onsen rade, Ter welcker dachuaert, metsgaders huwe ghedeputeirde, hebben gheaduyseirt gheweist sekere artijculen, omme te commene ter perfectie van deser yeghenwoordigher oorloghe, by den welcken artijculen hu ghedeelt waren onse gracien sonder yet te nopene aen huwe voorseyde preuilegien hu ghegeuen alsoot voorseyde es. Maer was gheauyseirt, dat de wet van onser Stede van Ghendt voordtaen vermaect soude wesen binnen der seluer onser stede, naer tinhouden van huwen preuilegien voorseyde. Ende te dien hende dat iusticie ghetoocht sy, also wel den aermen als den rijcken, sonder te aensiene dye persoonen. ende also was gheordineirt ende ghesloten dat die statuten ende ordonnancien ende bannen voordtaen ooc ghedaen souden sijn, ter presencie van onsen Baliu, ende daer consenteiren naer der voorme vanden voorseyde preuilegien. Ende aengaende van huwen poorters, ende van den ghenen die yeghen hem mochten mesdoen, soude oock al sghelijcx ghedaen worden als voorseyde is, ende voren verclaert in die selue artijculen achteruolghende tinhouden vanden seluen preuilegien. Ende alleenlick aengaende den haghe poorters, also wel omme te vercrijghene al sghelijcx voorseyde es in sekere preuilegien van salegher ghedachten, die Graue Guy van Vlaendren. Ende voort al eest soo dat wy by den seluen artijculen daer ghi in meent ende bemoet sekere Steden wesende van huwer casselrye, dye welcke nochtan naer reden ende rechts weghen of ghetrocken behoren te sine, huwe mesdaet aensiende ten eeweghen daghen van huwer Casselrye, Doe heeft gheseyt geweist, dat sonder yet anders te ordineirne die questie van dyen soude blijuen in state staende, een half iaer gheduerende, ende dat ten hende vanden seluen termyne, daer of gheapointiert soude worden by vriendelicken weghe, of bi weghen van iusticien, bi consente van hu ende van ons. Ende al eest dat bouen dien by den seluen artijculen niet gheaduyseirt en heeft gheweist, niet dan eeneghe pointen dienende ende aengaende huwer weluaert ende regemente, ende ghemeenen oorboore van onser voorseyde stede van Ghendt. Ende ooc eens deels aengaende die eerlicke ende profijtelicke beteringhe omme der remissie ende verbuerte van huwen lijue ende goede, die hu vergheuen sijn souden. Niet te min also wi ooc wel verstaen hebben dat onder tdecsel als ghi vertroct van onser stede van Rijssele, datmen hu hadde ghedaen te verstane dat byden voorseyde articulen wi huyt waren om huwe preuilegien te weerene ende te nyeuten te doene, ende ghi hebt ter cause van dien onse gracie wederseyt, daer wi ons grootelick in verwonderen. Dit al niet yeghenstaende, wy omme die eere van onsen ghebenediden sceppere, die die werckere es van paeyse, begheerende te tracteirene, ende alle onsen ondersaten seynde vriendelicken bi hu desen yeghenwoordeghen officier van wapenen, bringhere van deser yeghenwoordigher lettere, byden welcken wi hu sommeren ende manen dat ghi yeghenwoordilic comt, ende hu bekeert tot onser ghenadicheyt, ende ons doet als goede ghetrauwe ondersaten schuldich sijn van doene haren Prinche, ende natuerlicken heere, wy sijn bereet om hu te ontfanghene in gracie ende in ghenade, ende hu te vergheuene huwe ghebreken, mesdaden ende groote verbuerten tonswaert ghedaen, ende yeghen onse hoocheyt ende heerlichede. Behoudelic ende midts dien dat van huwen weghe vulcommen sy tinhouden vanden pointen ende articulen begrepen ende ghesloten ter voorseyder dachuaert ghehouden in onse voorseyde stede van Rijssele, van al welcken articulen dye copye heift ghegheuen gheweist huwe voorseyde ghecommitteerde ende

{==C.xx.v==} {>>pagina-aanduiding<<}

ghedeputeirde. Ende noch bouen dien wi presenteren hu dat ghy die copye daer of sien wilt omme te bewijsene tinhouden vanden articulen, ende andere saken den paeyse aengaende, daer in willen wi so doen dattet god ende alle die werelt gheware worden sal, ende dattet aen ons niet houden en sal, ten sal goeden paeys ende een goet eynde hier of ghemaeckt ende ghestelt sijn van deser yegenwoordegher oorloghe, die welcke ons verdriet omme die saken ende redenen voorseyde. In teekene van dien wi hebben doen drucken onsen seghele van secrete aen dese yegenwoordeghe ende ander ghelijcke letteren ghehanghen te velde in ons heyr, vp den dysendach.xxiij.in Iulet, in tvoorseyde iaer van.liij.



    
¶ Hier naer volcht tinhouden vanden paeys van Ghendt, ghetranslateirt huyt den walschen in Vlaemsche.


        
    
    
    
¶ Dat xliij.Capittel.

  
PHelips byder gracien gods hertoghe van Bourgoengien. etc. Aen alle yeghenwoordeghe ende naercommende, also naer die victorie die wy byder gracien gods ghehadt hebben inden strijt te Gauere, yeghens die van onser stede van Ghendt, ende haren medepleghers laetstleden.xxiij.in deser maent. Die selue van onser stede van Ghendt sonden in ons heyr voor gauere hare ghedeputeirde in groten ghetale, den.xxvi.dach vander seluer maent, ons ootmoedelic biddende ende begheerende dat wi compassie ende deernesse wilden vp hem lieden ende vp dat aerme volc, ende omme te schuwene die grote bloetsturtinghe vanden menschen, ende die verderuenesse van onser voorseyde stede van Ghendt, ons ghelieuen wilden hem lieden te deelene van onser gracie ende ontfermichede, ende hem lieden te willen vergheuen hare ghebreken ende mesdaden, ende grote verbuerten, ende mesgrijpen die si ghehadt hadden yeghen ons ende onser eerlycker hoocheyt, segghende ende bekennende dat si gheene macht noch vromichede en hadden ons daer of alsulcke moghelijcke beteringhe te doene, noch weerdich wesen omme te beterene hare groote mesdaden, den ware dat bi onser gracie hem lieden mildelic ende lyberalic vergheuen ware. Ende ooc te vulcommene sekere pointen, byden welcken dese oorloghe begonnen heift gheweest, waer vp wi beroert met compassien ende deernesse, ende sonder te willen letten vp huerlieder ghebreken ende groote mesdaden, ende sonderlinghe dat in maendaghe nu laetstleden, alle die raetslieden, schepenen, ende andere van onser voorseyde stede van ghendt met alle haer lieder medepleghers trocken huys onser voorseyde stede ghewapent, ende quamen in battaelgien yeghen ons, hebben ontfanghen haerlieder presentacie, alsomen hier naer hooren sal in diueerschen stonden.



        
        
    
¶ Dit sijn die presentacien die dye van Ghendt presenteerden hueren Prinche den Hertoghe Phelips, omme te commene tot eenen goede paeyse, ende in sijnde gracie.


    
        
        
    
¶ Dat.xliiij.Capittel.

    EErst aengaende dye vernyeuwinghe vander wet van ghendt presenteren ende sijn te vreden, dat die selue vernyeuwinghe ghedaen sy, naer der vorme ende manieren van den coninc Phelips. Int iaer.M.CCCC.ende een ende sonder dat die vpper Deken vanden neeringhen, ende die Deken vander weuerye hem lieden yet moeyen sullen of onderwinden in die selue vernieuwinghe, noch vander kiesinghen ende elexien van Keysers, alst verclaert staet in die voorseyde preuilegie, noch dat si niet meer moghen nomen noch doen nomen die Keysers, om eenege te kiesene om schepenen of raden ghecoren te sijne. Ende oock so en sullen si hem niet moeyen noch onderwinden in die hantieringhe ende iurisdictie vander wet, noch in vonnessen die bi schepenen of raden ghewesen sullen sijn, noch present wesen in die camere van schepenen, als si hem lieden beraden sullen om vonnessen te makene vp die ghedinghen voor hem lieden hangende, noch en sullen ooc niet voor ooghen noch daer bi sijn, alsmen dye Keysers kiesen sal, maer sullen hemlieden alleenlijc moeyen ende onderwinden

{==C.xxi.r==} {>>pagina-aanduiding<<}

in tghene dat noopt ende aengaet haerlieder officien. Ende waert dat bi ondercruypinge of bi eeneghe beloften si hem verstercketen of veruoorderden hem te doen procedeirene, of te apointeirene eeneghe saken metten voorschepen, of dat si daer bi wesen wilden omme te nommene dye voorseyde Keysers vander stede of belet doen den seluen vander wet, in huer lieder officie in dat souden die voorseyde dekenen ofghestelt ende verlaten wesen van huerlieder officien ende dekenschepe, ende gherekent voor onbequame omme in wetten of in eeden te sijne, ende voort ghepuniert te sijne naer die ghelegentheyt vander sake, ende men sal voortaen voortgaen in dese voorseyde vermakinge vander wet, naer tinhouden vanden voorseyde preuilegien, nemende ende kiesende.xxvi.notabele persoonen vanden vroomsten vander voorseyde stede, sonder die inwoonders te aen siene. Ende sonder dat die.iiij.keysers voorseyde sullen moghen tghetal vanden.xxvi.personen nemen huyt den drie leden vander voorseyde stede, maer sal wesen in die moghenthede van den voornoemde Keysers te nemene ende te kiesene naer huerlieder aduijs tghetal van den voorseyde.xxvi.persoonen vanden alder vroomsten ende notabelsten vander stede, ende sal voort blijuen in die macht vanden houden schepenen te kiesene vier goede redelicke mannen, vander stede weghe, sulck als hem lieden in huerlieder conscientie goet duncken sal omme dye electie te doene vanden nyeuwen schepenen ende Raden, sonder dat die voorseyde Dekenen, noch ooc andere hem lieden daer of onderwinden sullen. Niet yeghenstaende alle andere costumen ter contrarien. Ende als nv so moeten ghedooghen die voorseyde van ghendt, dat sonder te verbeydene half ougst men die voorseyde wet vermaken sal naer tinhouden vanden seluen preuilegien also voorseyde es, ende dat die voorseyde wet alsoe vermaeckt blijue, totten voorseyde half Ougst, in tiaer naestcommende, te wetene int iaer van.Liiij.

¶ Item aengaende der poorterye vander voorseyde stede van Ghendt, die van ghendt also wel om de poorterye te vercrijghene in die veruolghinghe, ende in dye onderhoudinghe van haren poorters ende poorterssen sullen die ghebruycken ende vseren naer tinhouden van haren preuilegien ende anders niet. Niet yegenstaende alle andere costumen der contrarie.

¶ Item aengaende den ban diemen te ghendt doen sal, die schepenen en sullen nyet moghen noch schuldich sijn voort aen dye te doene sonder consent of ottroy van mijnen gheduchteghen here of van sinen baliu van ghendt. Ende waert datter die baliu niet wesen en wilde noch metten voorschepenen niet voor oghen en quame om de voorseyde ban te doene als hijt versocht soude wesen, dye voorseyde voorschepenen van Ghendt moghen hem dies beclaghen voor mijnen gheduchten heere, wesende binnen den lande. Ende in sijne absencie voor die lieden van sinen Rade, omme daer inne te voorsiene so dat behoren sal. Ende vp dat beede die partyen ghehoort sijnde, beuonden wort dat die selue Baliu in ghebreke gheweist heeft, sal verlaten sijn van sijnder officie, ende een andere in sijne stede ghestelt worden, ende daer bouen ghepuniert sijn nae der gheleghentheyt vander sake so dat behooren sal.

¶ Item aengaende dye ordonnancien ende statuten, die voorseyde schepenen van ghendt en sullen voortaen niet moghen noch schuldich sijn te makene eeneghe ordonnancien of statuten sonder oorlof ende consent van onsen gheduchten heere, of sinen Baliu van Ghendt verclaersende van onweerden ende te nieten die ordonnancien ende statuten die byden voorseyde schepenen ghemaect sijn sonder consent of ottroy van onsen gheduchten heere ofte van sinen Baliu van Ghendt.

¶ Item aengaende die kennessen vanden officiers dye welcke kennessen mijn gheduchte heere hem secht toebehoorende. Dye voorseyde van Ghendt hebben gheaccoordeirt dat die voorseyde kennessen in alle criminale ende ciuile saken aengaende den voorseyde officiers, ter cause van huerlieder officie nemen ende aenueerden eeneghe kennesse, ende aller tghene datter aen hanct of aengaen mach sal sijn ende toebehooren mijnen gheduchten heere alleene, of een ghebuerde dat eenege vanden seluen officiers, onder tdecsel van huer lieder officie nemen of aenueerden eenege kennesse vp warachteghe poorters vander stede van Ghendt, andersins of in andere sticken dan in die saken verclaerst in die voorseyde

{==C.xxi.v==} {>>pagina-aanduiding<<}

preuilegien vanden Graue Guy die voorseyde Baliu van Ghendt sal daer toe ghestelt sijn ende die macht hebben van mijns gheduchs heeren weghe, vp die clachte van die voorseyde van Ghendt te ordonneirene ende te bedwingene den voorseyde officiers te wederstellene, ende te latene die voorseyde preuilegien van Ghendt naer tvoorseyde preuilegie. Ende so hi beuijnden sal ghedaen te sine, met redenen ende partyen ghehoort. Ende worde dye selue Baliu daer of in ghebreke vonden, dye selue Schepenen sullen hem moghen beclaghen voor onsen gheduchten heere ende Prinche, vp dat hi binnen den landen sy, ende in sine absencie voor sinen Raedt, ende mijn geduchte here of sinen raedt die sullen daerinne voorsien, also met redenen die daer toe behoren sal. Ende worden die voorseyde officiers gebreckelic daer in bevonden, si sullen verlaten sijn van huer lieder officien, ende andere in hare stede ghestelt, ende bouen dien ghepunieert sijn, naer die gheleghentheyt vander sake.

¶ Item aengaende die kennessen van fayten ende mesdaden ghedaen bi eenege poorters van Ghendt, die voorseyde van Ghendt accorderen bi also dat eeneghe warachteghe poorters van ghendt daden eenich fayt of mesdaet, huytghesteken die vrye stede van Ghendt van wetten, dat die voorseyde mesdadeghe warachteghe poorters of poortersse sijnde sullen moghen kiesen te wetten betrocken te sine van huer lieder mesdaet, oft fayt voor die Scepenen van Ghendt, of in die iurisdictie ende heerlichede daer tfayt gheschiet es sonder dat die voorseyde van Ghendt moghen trecken te hem lieden waerts, die kennesse vanden voorseyden fayte oft mesdaet, noch vanden fayten vanden welcke eeneghe van huer lieder warachteghe poorters souden bedreghen moghen sijn, al waert ooc dat dye principale vanden fayte haer lieder poorter ware. Ende en sullen maer kennesse hebben, dan vp haer lieder poorters alleenlic, die de voorseyde fayten of mesdaden ghedaen sullen hebben huyt ghenomen die vrye steden van wetten als voorseyde es.

¶ Item aengaende die placcaten ende dye beslotene brieuen van die van Ghendt, dye si scrijuen aenden officiers van mijnen gheduchten heere ende aen andere, si sullen hem voordtaen scrijuen ende onderschrijuen beneden, sonder bouen of in thooft vanden brieue te scrijuene, ende sullen hem daer inne beleeden, ende voordtaen reghelen also dander drie leden van Vlaendren ende anders niet.

¶ Item voort presenteren, dat bi haer lieder hooftmans Schepenen ende Dekenen metten ghenen die commen sullen voor mijnen voorseyde gheduchten heere, of mijn heere van Chaerloys sinen sone, omme te roupene ghenade, sy sullen doen bringhen haer lieder bannieren ende die presenteren mijn gheduchte heere ende Prinche, ende hem die leueren, om sinen wille daer mede te doene, in teekene ende maniere van beteringhe van haer lieder mesdaet, dat si die yegens hem vp gheheuen ende ghedreghen hebben.

¶ Item als aengaende die witte caproenen van Ghendt, si en sullen niet meer huseren te maken noch te hebbene eeneghe witte caproenen, noch van eeneghe andere lieden van sulcker condicie, ghelijcke als groene tenten, of derghelijcke, of van wat manieren dat si ghenomt souden moghen worden, ende hebben hier voortijts dat bi quader costume voordt ghestelt yeghens redene, ende dat ghehuseirt onder tdecsele van te doen execucie van haerlieder vonnessen ende beuelen, dye welcke costume es ende wesen sal te nyeten ende of gheleyt. Maer omme dese vonnessen en executyen die men doen sal, en schuldich sijn daer in, ende bi sulcken middele ende manieren als dat behooren sal te doene, sal mijnen gheduchten heere daer toe stellen sinen Baliu van Ghendt.

¶ Item als van beroupen van saken ende van processen inghebrocht ende hanghende voor die wetten, of ander officien vander stede ende casselryen van Oudenaerde, van Cortrijcke, vanden Graefschepe van Aelst, vanden lande van Waes, ende van vier ambochten, van Bieruliet, ende van Denremonde, ende andere binnen den lande van Vlaendren, die voorseyde van Ghendt en sullen nyet meer vseren noch moghen doen. 

¶ Item aengaende dye voorseyde steden ende Casselryen, van Cortrijcke, Oudenaerde, van Bieruliet, van Denremonde, van Aelst, ende vanden lande van Waes, ende vier Ambochten, die welcke steden casselryen, ende landen

{==C.xxij.r==} {>>pagina-aanduiding<<}

mijn gheduchte heere wille dat si blijnen eewelick ende tallen daghen vry ende exempt vander macht ende auctoriteyt ende Casselrye van Ghendt, omme der redenen wille vooren verhaelt van mijns gheduchs heren weghen.

¶ Dye voorseyde van Ghendt sijn ghepaeyt dat die voorseyde Steden, Casselryen, ende Landen, blijuen in sulcken state als sy nu ten tijden sijn, sonder daer inne yet vernyeut oft gedaen te sine, aen deenside, noch aen dandere, gheduerende den tijdt van eenen haluen iare, ingaende ende gherekent vanden daghe, dat die voorseyde heere omme die heerlicke beterijnghe, den welcken tijt hangende ende metten eersten datment sal moghen doen, in deser mannieren sal gheapointiert worden ende gheordonneirt by vriendelicken weghen, of by iusticien, also hier naer gheaccordeirt sal worden. Ende daer inne dat mijn gheduchte here ende die van ghendt ghepaeyt sullen sijn sonder emmer dat dye van Ghendt in desen saken hem lieden sullen willen helpen vander gracie ende vergheuenesse die mijn gheduchte heere hem lieden doen sal van huer lieder mesdaden ende verbuerten, noch dat die voorseyde gracie preiudiceren mach, of mijn gheduchte here aengaende die saken vanden voorseyde steden ende casselryen van Cortrijcke, Oudenaerde, Aelst, Denremonde, Bieruliet, ende den lande van Waes, ende vier Ambachten, daer of dat vooren mencioen ghemaect es Ende sullen bouen dien die voorseyde van Ghendt also varre als dat aen gaet, blijuen in sulcke recht als si daer inne moghen hebben, ende schuldich sijn van hebbene, ter tijdt van nv.

¶ Item als aengaende dye eerlijcke beteringhe, si presenteren ende bieden, ende haer lieder hooftmannen, ende Raedtslieden vanden seluen hooftmannen, metten Schepenen vander wet ende nyeuwer wet, ende met alle haren Dekenen ende inwonende poorters van ghendt, totten ghetale van twee duysent lieden, ten minsten sullen commen voor onsen gheduchten heere, of mijn heere van Charloys sinen sone, een halue mijle buten der Stede, ten sulcken daghe als mijnen gheduchten here ghelieuen sal te ordonneirene ende te verclaerene, dats te wetene vanden voorseyde hoofmans ende Raedtslieden in huer lieder lijnen cleederen bloots hoofts, ende baeruoets, ende alle andere onghescoeyt, ende bloofts hoofts, ende baeruoets, Ende si sullen alle gaedere vallen vp haer lieder knyen voor mijnen voorseyde gheduchten here, of voor sinen sone Kaerle van Charloys, Ende in sulcke stede wesende alst voorseyde es sullen segghen ende doen segghen huyde byden mondt van eeneghen van hem lieden in Fransoyse, dat sy valschelicke ende aerghelick als rebelle ende ouerhooreghe ende grotelic begrijpende yeghens mijnen voorscreuen gheduchten here, ende sijnder hoochheyt ende eerlicheyt grootelic mesdaen hebben, ende hebben hem lieden ghestelt inde wapene, ende ghemaect hooftmannen om mijnen gheduchten here vploop te doene ende sine lieden. Ende hebben hem ghedaen vele ende onbehoorlicke saken, ende weghen van fayte, daer of dat si berau ende leedtscap hebben, ende begheeren in alder ootmoedichede gracie ende ghenade, ende ontfaermichede aen mijnen voorscreuen gheduchten heere, ende aen mijn heere van Chaerloys sinen sone.

¶ Item aengaende den.iij.poorten, te wetene die twee poorten vander seluer stede, deene gheheeten die perscelle poorte, ende dandere die hoochpoorte, duer die welcke twee poorten dye voorseyde van ghendt huyt trocken, ende schieden van ghendt vander Riuiere vander schelde, omme te belegghene Oudenaerde, ende dader poorte gheheeten die hospitael poorte, dye staet ter sijden van den lande van Waes, duer welcke poorte die van Ghendt trocken omme te gane te Repelmonde, ende vploop te doene mijnen voorseyde gheduchte heere en sine wapeninghe. Dye voorseyde van Ghendt consenteren ende sijn te vreden dat dese voorseyde twee poorten duer die welcke die van Ghendt huyt trocken om te belegghen Oudenaerde, ende dat was vp eenen donderdach naer Paesschen, int iaer.M.CCCC.ende.lij.sullen sijn en blijuen ghesloten nv ende teeuweghen daghen, telcken donderdaghe in elcke weke, so datter nyement huyte noch in en sal moghen gaen vander voorseyde stede. Ende bouen dien sijn ooc te vreden, dat die hospitael

{==C.xxij.v==} {>>pagina-aanduiding<<}

poorte in eeuwegher memorie ende ghedenckenesse sal ghesloten ende toeghemaecst sijn, ende ghecondempneirt sijn nemmermeer die te moghen opene doen, noch ooc bi der seluer poorte te moghene maken eeneghe huytganck ofte inganck binnen der stede, Ten si byden consente ende goeder gheliefte van onsen voorseyden gheduchten heere, ofte sine naercommers Grauen oft Graefneden in Vlaendren sijnde, in toecommende tijden. 

¶ Item aengaende die Restitutie vanden schaden ende achterdeelen, dye ghecommen sijn mijnen voorseyde gheduchten heere van der quetsinghe ende verminderinghe van sinen demeynen in sinen lande van Vlaendren, ende van Henegauwe, ter cause van der oorloghe, dye voorseyde van Ghendt metsgaders den anderen drye leden sullen vergaderen te dier cause, ende te samen spreken omme te auiseirene eeneghe weghen ende middelen, dat ghenouch sy, so dat hem mijn gheduchte heere daer mede ghepayt houden sal, als ouer die mesdaet vanden voorscreuen van Ghendt.

¶ Item omme die profijtelicke beterijnghe, presenteren die voorseyde van Ghent by also, dat die voorseyde leden accoorderen ende auiseren metten voorseyde van Ghendt eeneghe redelicke saken, vanden welcken mijn gheduchte heere hem ghepaeyt houdt, omme die restitucie van sinen schaden ende achterdeelen daer oft dat in tvoorseyde aertijcule vermaen ghedaen es. Ende die voorseyde profijtelicke beteringhe sal wesen twee hondert duysent Rijders. ende bi also dat die voorseyde restitucien in der mannieren, so dat mijn gheduchte here ghepaeyt si, so sal die voorseyde beteringhe wesen drie hondert duysent Rijders.

¶ Item omme dye reparacie noch breedere, ende omme te weder stichtene, dyueersche kercken in Vlaendren gheschendt ende verdoruen sonderlinghe die kercke van Repelmonde omme te makene vp gheheuene cruycen ende boghen, ende ooc fundacien van messen te Repelmonde voorseyde, ende elders daerdat mijn gheduchte heere ghelieuen en noodtsakelic dijncken sal. Daer voren dat dye voorseyde van Ghendt presenteren, mijnen gheduchten heere, die somme van vijftich duysent gouden Leeuwen.

¶ Item aengaende die pointen ende artijculen die ghepasseirt waren te Ghendt bi den ghedeputeirde vander stede van Ghendt, met mijnen heere den Bisschop van Doornicke, ende andere Raedtslieden van onsen gheduchten here, aengaende diueersche dolinghen als doe ghedaen huyter name van mij gheduchten heere, die welcke artijculen sijn gheteekent metten handteekenen van Meester Ian Rijn, Meester Gillis pappel, ende Meester Pieter goetghebuere, dye voorseyde van Ghendt sijn gheaccoordeirt, dat eeneghe vanden voorseyde artijculen die nyet begrepen noch gheapointiert en sijn hier voren, die welcke mijn gheduchte here huyt nemen wille, sullen bi die voorseyde van Ghendt al danckelic wesen ende gheconsenteirt, also si ghepasseirt sijn, ende gheteekent by die voorseyde clercken van der stede van Ghendt.



        
        
        
    
Dyt es den voetual van die van Ghendt, alsoot hier naer volcht.

    
MAer der handt die voorseyde van onser Stede van Ghendt hebben ons ghebeden, ende aen ons versocht, dat wi ons willen vinden by der Stede van Ghendt vp eene halue mijle naer ter sulcker plaetse als ons goet duncken soude, omme te ontfanghene vander stede obediencie ende onderdanichede, ende daer toe heerlicke beterijnghe, alsoot begrepen ende verclaert staet in een vanden voorseyde artijculen vander seluer presentacie, twelcke wi hemlieden accoordeirden te doene, ordinerende den voorseyde ghedeputeirden, dat die van onser Stede, die voor ons commen souden, om dat te doene vp den dach van heden den.xx.sten dach van deser maent vp die none vanden seluen daghe, twelcke sy ghedaen hebben aen ons roupende ende begheerende ghenade, ende ons ouerbringhende hare bannieren, alsoot verclaert es in dye voorseyde articulen. Ende dit ghedaen sijnde, wy hebben hem lieden gheseyt ende ghedaen segghen bi onsen lieuen gheminde ende onsen ghetrauwen Cancellier ende Ruddere mer Nyclaeus Roelin heere van

{==C.xxiij.r==} {>>pagina-aanduiding<<}

Antoengnen, behouden dat si vulcommen tinhouden vanden voorseyde articulen, wy hem lieden gheuen onse brieuen van gracien, ende van remissien, ende dat wi sullen doen openbaren ouer al in onsen lande van Vlaendren ende elders, goeden ende vasten paeys, ende alle versekerthede van onse inwonende van Ghendt. Ende omme die ghene dye hem lieden in wapenen ghedient hebben, ende oorloghen ghedaen, houdende ter tijt van nv huwe partye. Ende achteruolghende den vulcommene vanden inhoudene vanden voorseyde articulen alle die ghene dye hem droughen, als schepenen ende hooftmannen, die groote Dekenen, ende die cleene, ende andere in groter menichte presenterende haer lichame Ende al die ghemeente van onser stede van ghendt van weerden houdende ende louende al tghene dat by huerlieder ghedeputeirde ghedaen ende ghepresenteirt hadde gheweest, hebben beloeft dat te vulcommene, van pointe te pointe, ende ons daer of opene letteren ghegheuen in goeden vorme, gheseghelt met den seghele van onser stede van Ghendt. Wi doen te wetene dat wi alle dese saken ouer ghemerct hebben, ende omme redenen voren verhaelt, ende principalic omme die eere ende reuerencie van onsen ghebenedijden heere ende scheppere den almoghende god, hebbende ooc compassie ende deernesse vp onse voorseyde stede van Ghendt, ende ons volck daer inne verkeerende van onser seker wijshede, auctoriteyt, ende vulcommen moghentheyt, den voorseyde inwonende van onser stede van Ghendt, also wel den hooftmannen, Raetslieden als andere, van wat condicien of state dat si sijn die hemlieden in wapeninghe ghedient hebben, ende oorloghe met hem lieden gheleet, ende hare partye ghesustineirt hebben ter tijt van nv, alsoot voorseyde es yeghen ons ende onse onderdaneghe ondersaten hebben vergheuen ende quijt ghescholden, ende of ghedweghen. Ende bi deser yegenwoordegher lettere vergheuen, quijte schelden, of dwaen, nv ende teeweghen dagen alle die mesdaden, faeyten, ende ouerhooricheden die si of eeneghe van hem lieden hebben of moghen ghedaen hebben ter cause van oorloghe, gheschillen ende rebellicheden bi hem lieden ghedaen yeghens ons ende onse landen, ende ondersaten, in wat manieren dattet sy, sonder datter cause van dien hemlieden nemmermeer eeneghen heesch of vermaen ghedaen worde, cryminele ofte ciuile. Ende te dien eynden dattet goeden vasten paeys sy in onsen lande van Vlaendren, ende dat omme het faeyt vander oorloghe hier naermaels nyeten rijse of gheschiede eenich ghekijf, ghedinghe, of gheschil tusschen den voorseyde van onser stede van Ghendt, ende andere van onsen ondersaten. Van onser wijsheyt, auctoriteyt ende mach hebbende, hebben gheordineirt ende ordineren, dat elckerlijc, also wel vander eender sijde als vander andere, sal wederkeeren met vulcommen rechten in sine huysen, renten, pachten, ende leenen, erue, ende onroerende goeden, also sijse yeghenwoordelijc vinden sullen, sonder die andersins te moghen calengieren te begheerene te hebbene of te heessche. Ende worden eeneghe catheylen gheuonden in die voorseyde huysen, die daer in waren voor die vooorseyde orloghe, ende toebehoorende den voorseyde huysen, dye voorseyde cattheylen die sullen hem blijuen. Ende als van andere cattheylen gheuonden in die voorseyde huysen die daer inne waren voor die voorseyde oorloghe, schulden, achterstellen, huyshueren, ende vruchten ontfanghen, ghenomen, ende vergadert voor die date van deser yeghenwoordegher lettere, daer en sal men nemmermeer of moghen maken eeneghen heesch of veruolch, nyet te meer aen deen side dan aen dander side. Ende dyer ghelijcke willen wy ende belieft ons also ghelijcke willen wy ende belieft ons also ghedaen te sijne. Aengaende die vruchten ende profijten vanden beneficien vanden persoonen vander kercken, ghegheuen ende vercreghen binnen der seluer oorloghe ende rebellichede gheduerende, van welcken vruchten ende profijten ontfaen vanden beneficien, ne sal oock gheen veruolch ghedaen sijn aen deen side noch aen dandere siede. Ende voort so hebben wy gheordonneirt ende ordonneren van onser voorseyde wijsheden, auctoriteyt, ende vulcommen macht dat alle die bannen, verclaersinghe van allen ordonnancien ende statuten ghemaect binnen onser stede van Ghendt, den tijt vander voorseyder oorloghe gheduerende, en sullen omme dye voorseyde rebellichede van gheender

{==C.xxiij.v==} {>>pagina-aanduiding<<}

weerden sijn. Ende die welcke wi wederroupen als niet sijnde, ende maken die van nyeten ende van gheender weerde met deser seluer yegenwoordegher lettere. Ende te dien eynde dat dit si eene sake vast ende ghestadeghe teeweghen daghen, hebben ghedaen hanghen onsen seghele aen dese yeghenwoordeghe lettere, ende ghelijcke letteren ghegeuen van ons, voor onse stede van Ghendt den laetsten dach van Iulet, int iaer van gracien.M.iiijc.ende.liij. Ende gheteekent al dus mijnen here den Hertoghe Ian de Mabeuge. Ende desen paeys aldus gheschiet sijnde, so rees binnen Vlaendren eene groote blijschepe, alsoot wel redene was. Ende corts daer naer, soe stelden dye van Ghendt vp een seer schoon schietspel van den cruysboghe.

¶ Item die Hertoghe Phelips vul van wijsheden ende discretien, ende seer victorieux, hi en was niet verghetende sinen dode groot here, den Hertoghe Phelips le Hardy, die welcke begrauen was buyten Dygioen in Borgoengien, in tclooster vanden Saertruesen, welck clooster hi selue maken dede, maer ouer hem en was gheene chierlike tombe naer sijn princhelijcke weerdichede, dies dede nv die Hertoghe Phelips voorseyde een rijckelicke tombe maken van metale, ende was ghemaeckt te Bruessele by eenen meester gheheeten Iacob die coperslagher, ende wort ghestelt te Sartruesen buyten Dygioen seer weerdelick vp tgraf vanden Hertoghe Phelips sijnen groothere.


       
        
    
    [Int iaer.M.iiijc.ende.lv]

¶ Item int iaer.M.iiijc.ende.lv.so starf die paeus Nycolaus ende in tselue iaer so starf die bisschop Roelof van Hutrecht. Ende doe wart vanden ghemeenen capittele ende rade vander stede ende vanden sticht van Vtrecht ghecoren heere Ghyselbrecht van Breederoode Domproost ende proost van houde monstre Tutrecht, ende hy hadde ghesonden te Roome omme die confirmacie. Ende binnen diere tijt so sijn ghecommen diueersche heeren huyt Hollandt byden Hertoghe Phelips voorseyde, ende si seyden ghenadich here, eest dat ghi Ghyselbrecht van Breederoode bisschop maeckt, soe es te duchtene dat ghi verliesen sult hu lant van Hollant, ende datment hu huyterhandt sal willen nemen, bi naerheden. Die Hertoghe phelips dese informacie horende, hi sandt rechteuoort om het bisschopdom van Vtrecht te Roomen waert by onsen alder helichsten vadere den Paeus van Roome, omme die confirmacie voor sinen bastaerden sone Dauid, die welcke als doe was bisscop van Theerenburch, die welcke confirmacie hi vercreech. Ende die Hertoghe Phelips die voorseyde confirmacie vercreghen hebbende, track vp alle der heleghen auent in Hollandt met sine sone dye Graue van Chaerloys, ende veel meer andere heeren, ende met sijnen sone den bisschop Dauid, ende met een groot ghedeel volcx van wapenen


       
        
    
    [Int iaer.M.iiijc.ende.lvi.ontrent xiiij.daghen naer paesschen]

¶ Item int iaer.M.iiijc.ende.lvi.ontrent xiiij.daghen naer paesschen soe quam die Hertoghe Ian van Cleuen inden haghe omme een goet middel te makene tusschen den Hertoghe Phelips sinen oom ende den Elect ende der sticht van Vtrecht. Ende binnen deser tijt soe sijn ghecommen sommeghe van Amelfoort ende van Renen inden Haghe in Holland byden bisschop Dauid, ende si brochtent so varre dat die bisschop Dauid sandt mijn heere Adriaen van Borsele met meer andere tot Renen omme datte bewarene, ende die Casteleyn vander Horst compareirde met mer A a a a voorseyde, waert datmen die somme van.vij.duysent Rijnsche guldenen hem weder gheuen wilde, daer mede dat hy tvoorseyde Casteel beleent hadde, hi soude den bisschop Dauid dat slot ouer gheuen. Ende die voorseyde somme wordt hem betaelt, ende dye bisschop Dauid sandt sine Saudenieren in tvoorseyde slot, diet huyt sijnder name hilden ende bewaerden. ende niet langhe daer naer, so track dye bisschop Dauid met veel volcx van wapenen omme die stede van Ameluoorde in te nemene.


    [¶ Hoe dye Hertoghe Phelips van Bourgoengien track met allen sinen heren]

    ¶ Hoe dye Hertoghe Phelips van Bourgoengien track met allen sinen heren, wt den Haghe int vulle harnasch, nae die stadt van Vtrecht, om sinen sone Dauid daer Bisschop te maken, met ghewalt maer si ontfinghen hem met vrientschepe, ende weerdichede.

{==C.xxiiij.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

 
            
        
    
    [Vp sinte marien magdaleenen dach]

    ITem int selue iaer vp sinte marien magdaleenen dach doen reedt dye Hertoghe van Borgoengien huyten Haghe, int vulle harnasch met vele volcx van wapenen omme voor Vtrecht te treckene, ende daer met machte in te commene. Ende het was een ghemeen heyruaert al Hollandt duere huyte gheroupen, ende hi bleef.viij.daghen of meer binnen der stede van Leye, ende daer was die Hertoghe van Cleuen, ende die ioncheere van Montfoort, Ian van Renesse die Dom dekene, ende Iacob pruys sijn broedere omme een goet middel te makene tusschen den hertoghe Phelips ende mijn here van Breederoode, daer so vele toe ghedaen was dattet vp een goede mate ghebrocht was. Ende van daer so track die Hertoghe van Borgoengien met eenen grooten heyrcachte te Woerden, ende van Worden te Ysselsteyn ende daer quam die Graue van Stampes, ende Anthonius die bastaert van Borgoengien met vele pycaerden, vlaminghen, ende brabanders. Ende daer was een tractiet ghemaeckt als dat die van Vtrecht den Hertoghe van Borgoengien ende die bisscop Dauid sinen sone met minnen ende met vrientschepen ontfanghen souden, het welcke also gheschiede. Ende die Hertoghe van Borgoengien met alle sijnen edelen quamen so costelic metten bisschop Dauid te Vtrecht binnen datter een wonder was om te siene Ende die wet van Vtrecht ende alle die Collegien deden den Hertoghe ende den bisscop groote weerdichede ende reuerencie. Ende here Ghyselbrecht van Breederoode soude

{==C.xxiiij.v==} {>>pagina-aanduiding<<}

weder wesen domproost, ende proost te Oudemonstere Tutrecht, ende ooc soude hi wesen Proost van sinte Donaes in Brugghe, voort so soude hi wesen Raet van Hollant, ende hebben dobbel wedden sonder wedersegghen tot sinen lijue. Ende daer en bouen soudemen hem gheuen voor die costen die hi ghedaen hadde duysentich gouden leeuwen, ende aldus so was den paeys ghemaect. Ende daer voren so bleef borghe dye Hertoghe van Cleuen.


        
        
    
¶ Hier naer volcht die Deuenscher reyse.

¶ Item die Hertoghe Phelips van Borgoengien track van daer met al sinen volcke duer ghelderlant, ende ghinc ligghen voor Deuenter metten Bisschop Dauid, omme daer met machte in te commene. Ende hi lach daer voren wel.viij.weken, daer men niet vele en bedreef, want die van Deuenter staken eenen dijck inne omme sprinchens volc te verdrincken, maer daer wort eenen vriendelijcken paeys ghemaect, als dat bisschop Dauid soude hebben alsulcke macht ouer die stede van Deuenter als sijn voorsaten ghehadt hadden, behoudelic al dien dat die stede van Deuenter soude blijuen bi al hare rechten ende preuilegien.

    
        
    
¶ Hoe die ionghe Princhersse van Chaerloys Kathelijne sconincx dochter van Vranckerijcke ghelach van eene ionghe dochtere, ghenaemt Marie.

        [Den xi.dach van Sporcle]

    
{== afbeelding 
        	
    ==} {>>afbeelding<<}
    


ITem in tselue iaer van.lvi.den xi.dach van Sporcle, so ghelach die ionghe princhersse die gheselnede vanden graue van chaerloys van eene ionghe dochtere. Ende Lodewijc die Dolphijn van Vranckerijcke dye hiefse met meer andere heren ende vrauwen. Ende dese dochtere was ghenaemt Marie. 

¶ Item in desen tijt was te Napels eene grote eertbeuinge datter wel.xl.duysent

{==C.xxv.r==} {>>pagina-aanduiding<<}

doruen, ende vele beesten verdroncken, ende die huysen ende boomen vielen omme, ende daer was groot iammer ende beroerte int landt, ende gheduerde seere langhe.

¶ Item Dauid van Borgoengien was eerst bisschop van Theerenburch, ende daer naer bisschop van Vtrecht. Int iaer van.lvi.ende regneirde eerlicke ende paeysiuelicke.

    
¶ Hoe die dolphijn van Vranckerijcke quam hier in Vlaendren.


    
    
        
        
        
        
        
    
¶ Dat.xlv.Capittel.

ITem in tselue iaer van.lvi.als die Hertoge Phelips voor Deuenter lach, vp dien seluen tijt soe vloot dye Dolphijn huyt Vranckerijcke, ende quam in Vlaendren om hem te berghene onder den hertoghe Phelips van sijns vaders aensichte. Ende dye Hertoghe Phelips noch ligghende voor Deuenter ende vernemende die comste van sconincx sone van Vranckerijcke, hy vouchde hem seluen omme pays te makene ende te vertreckene van voor Deuenter, ende hy quam te Vlaender waert omme den voorseyde Dolphijn eerlicken te ontfanghene, alsoe hi dede. Ende hi brochte den seluen Dolphijn gheheeten Lodewijck de Valois binnen der stede van Brugghe, daer hy weerdelicken ontfanghen was met groter triumphe, daer die wet van Brugghe die poorterye, ende alle die ambochten stonden met schonen state vander bouuerye poorte tot mijns heren houe, ende ghestoffeirt met schonen barnende toortsen, elck in tsijne daer oock onder weghe schoone tooghen ghedaen waren, seere rijckelic ende vele.

¶ Item dese voorseyde Dolphijn hadde te wijue des Hertoghen dochter van Sauoyen, die welcke vrauwe corts daer naer ghelach te Geneppe van een ionghen sone, ende was ghenaemt Ioachim, maer hi starf ionck. 
  
¶ Item die hertoghe Phelips van Borgoengien die onderhilt desen voorseyde Dolphijn ende al dat hem aencleefde wel.v.iaren lanck, grotelic te sinen coste. Ende hi dede hem groot reuerencie, want altijt reedt hi beneden hem, ende bloots hoofts, ende dese voorseyde Dolphijn was binnen Brugge vp den heleghen bloet dach, ende om sijnen wille was gheordonneirt eene seer schone ende excellente processie van spelen, ende van alle chierlichede, meer danse binnen vele iaren daer te voren gheweest hadde. Ende alle die costelicke iuweelen vanden selueren cruycen ende trompetten, ende andere, als coppen ende cannen den ambochten ende neeringhen toegehorende, waren alle mede ghedreghen ter verchiertheyt vander seluer processie, in twelcke die Dolphijn seere verwonderde, hoe dat sulcke rijcdom binnen der stede van Brugghe wesen mochte. Ende desen voorseyde helich bloetdach was int iaer.M.iiijc.ende.lvij. Ende binnen deser tijt so reedt dye Dolphijn allomme tlandt van Vlaendren wel besiende, daer ons achter naer lettel duechden of quam.
  
¶ Item als dese voorseyde Dolphijn.v.iaer lanc gheschuylt hadde onder den Hertoghe Phelips, doe starf coninck Kaerle van Vranckerijcke sinen vader, diemen hiet Kaerle die goedertiere. Ende als hertoge Phelips dat verhoorde, so vergaderde hi groote macht van heren ende princhen, ende andere edelen, ende hy trac metten Dolphijn in Vranckerijcke, ende dede hem daer crooneren geweldich.coninc.van vranckerijcke, waer of hier volcht tincarnacioen.
Menschen pijnt gode dancbaer te sijne 
Commen es ons so soete een tijt 
Couuere van coorne en vulte van wijne 
Clare somer en drooghe om ons profijt 
Coninck ghecroont net sonder strijt 
Leift nv lodewijck in Vranckerijcke 
Xpristus moets wesen ghebenedijt 
In vele iaren en was dies ghelijcke. 
    Anno.M.CCC.ende.lxi. 
   

¶ Item binnen den iare.lxi.lxij.lxiij.so was die Hertoghe Phelips besoengierende metten voorseyde saken, ende en was gheene oorloghe hanthierende, maer bleef hier int landt.



        
        
        
    
Die Turcsche reyse

ITem int iaer.M.iiijc.ende.lxiiij.doe was byden paeus van Roome Pius gheordonneirt eene cruysvaert omme te treckene vp die turcken daer menich duysent kerstenen hem toe ghereet maecten, ende ons helege vader die paeus trac selue mede om te Venegien te commene, maer aengesien die outhede vanden

{==C.xxv.v==} {>>pagina-aanduiding<<}

hertoghe Phelips, ende dat hi oock sieck ende cranc was, so sandt hi in sine stede den vromen capiteyn Anthonis die bastaert van Borgoengien. Ende als dye voorseyde bastaert ghecommen was te Maerselgen in Prouencen, so seyde hem die Hertoghe van Calaberen Vercoren neue dese cruysuaert en sal nyet voort gaen, want die venetianen sijn metten turcken, ende niet metten kerstenen.

¶ Item als dye paeus ghecommen was te Antona, so wort hi daer sieck ende starf, ende daer mede ghinc dye voorseyde reyse te nieten. Ende als dye voorseyde Anthonis die bastaert dye reyse verloren sach, so quam hi weder bi sinen vader den Hertoghe Phelips, verclaersende hem alle saken so si ghebuert waren. Ende in desen tijt so was die graue van Chaerlois Kaerle lettel ghelooft bi sinen vader, want hy vermaect was van eenege heren, hi hadde als doe ghetrauwet eene dochtere van Borbon, ende hiet Elizabeth, byder welcker hy hadde eene dochtere ghenaemt Marie, ende was gheboren te bruessele in Brabant met groter blijscepen

¶ Item die graue van Chaerlois wel wetende wie dat sijn vianden waren, hi dede so vele met subtijlheden als dat hi ghecreech sinen viant, die welcke hi dede voeren te Repelmonde, ende daer onthoofden.


       
        
        
    
    [Int iaer van.lviij.in Wedemaent en vp den.xiiij.dach inden Ougst]

¶ Item om te commene ten propooste als voren als vanden paeus Calixtus, so es te wetene dat hi was als hi ghecoren was, een man van.lxxx.iaren als voren blijct. Ende hi starft int iaer van.lviij.in Wedemaent vp sinte Sixtus dach, vp welcken dach hy instelde dye hoocheyt vander transfiguracie ons heren des iaers daer te voren. Ende daer naer was Paeus ghecoren in sijne stede Pius huyt Toussein vander Cheyne, die tweeste van dier name, ende sadt.vi.iaer Paeus, ende hiet daer te voren Eneas, ende was een seer wel sprekende man, een groot oratuer, ende een groot poete, ende hi was ooc een van tskeysers ambassaden, ende in tconsilium van Basele ordonneirde hi eene Turcvaert als voren blijct, ende als hi quam te Anthiocien, ende hi niet en vernam die princhen die hem beloeft hadden bystant te doene, so wort hi daer inne bedruct ende reysde weder omme te Roome. Ende by hem quam vele volcx huyt almaengien om hem sijn vpset te helpen vulbringhene, maer hy gaf hemlieden die benedictie, ende sandtse weder omme thuysewaert, want daer en was nyeuwerna volcx genouch. Ende corts daer naer soe starf hy vp den.xiiij.dach inden Ougst, int iaer voorseyde.


       
        
    
    [Vp den laetsten dach van Ougst]

    ¶ Item vp den laetsten dach van Ougst dese nieu ghecroonde coninck van Vranckerijcke, quam van Riemen te Parijs, ende eer hi in die stede van Prijs trac, so bleef hi te sinte Denijs buyten Parijs.iij.daghen, ende doen quam binnen Parijs die Hertoghe Phelips van Borgoengien Graue van Vlaendren, ende ooc sijn sone die graue van Chaerlois, ende mijn here Anthonis die bastaert van Borgoengien, die graue van Stampes, ende vele meer ander grote heren huyt sinen lande. Ende die Hertoge Phelips was ghelogiert te Parijs in sijn huys datmen heet thuys van Arthois. Ende daer waren ghesleghen van den gulden vliese seer costelijcke tenten ende pauwelioenen van side ende van fluweele, van diueersche colueren, ende ander manieren van schoonen tapijtseryen.


       
        
    
    [Vp den seluen laetsten dach van Ougst]

¶ Item vp den seluen laetsten dach van Ougst naer die noene die Dolphijn onlancx ghecrooneirt coninc van Vranckerijcke, eer hy dede sijn intreye te Parijs, so trac huyt parijs yeghen hem met sinen state dye Hertoghe phelips van Borgoengien, die welcke hadde iijc.aertchiers van eender leuereye, ende oock met.xxvij.cleene paedgekins, elc out sijnde ontrent.xij.iaren, alle ghecleet met siden cleederen bewrocht met costelicker borduer wercken, ende die peerden vanden voornoemde paedgekins waren alle verdect met gulden laken totter eerden toe. Ende die hertoge phelips hadde vp sijn hooft eenen hoet ghemaeckt van fluweelen lakene, ende gheuoert met sabels, ende dat peert daer hi vp sadt hadde van den hoofde tot ouer die nuese een costelick yuweel met eender struijsvere, weerdich sijnde also men seyde metten peerlen ende ghesteenten die de Hertoghe Phelips hadde aen sijn iorneye wel hondertduysentich libra.

¶ Item daer naer so trac huyte Kaerle die graue van Chaerlois, ende mijn heere Anthonis die bastaert van Borgoengien seer costelic ende chierlic, ende die graue van Stampes ooc van ghelijcke met seere schoonen state costelic gheabilgiert ende ghecleet.

{==C.xxvi.r==} {>>pagina-aanduiding<<}

¶ Item alle die huysen binnen Parijs al daer die coninc lijden soude waren seer chierlick behanghen met schoone tappijtserye, ende men ghinc yegens den coninc met schonen processien van gheestelicke persoonen. Ende die bisschop van Parijs met alle tcollegie van sijnder kercke waren seer costelijc van ornamenten ende habijten, ende ooc alle die religieusen met haerlieder beste habijten.

¶ Item die prelaten vanden Parlemente, ende ooc Daduocaten ende Procuruers, reden met groter menichte yeghens den coninck. Ende ooc so redender yeghens die poorters vander stede van Parijs in groter menichte.

¶ Item als die coninc in Parijs quam doe was hy ghecleet met eenen rooden fluweelen keerle, ende hy hadde vp sijn hooft een cleen swart capproenken, naer die duytsche ghyse, daer inne dat dye lieden van Parijs seere verwonderden dat hi so simpelic int habijt was, ende hi sadt vp een cleen peerdekin, ende hadde.xiij.paedgekins wel gent ghecleet maer niet so costelic, als die waren van sommeghe andere heeren.

¶ Item als die coninc was binnen Parijs, so track hy metten heren ter kercke van onser vrauwen, ende daer sprac hi sijn bedinghe, ende sijn bedinghe ghesproken hebbende doe trac hi logieren in sijn pallaeys. Ende in die voorsale vanden pallaeyse vp eene tafele van Marbre, was een auentmael ghereet om te gaen etene, also si daden. Ende ontrent den middel vander tafele so ghinc die coninck sitten, ende neffens hem vp die rechter side so sadt die hertoghe van Orliens, ende aen die luchter side sadt die hertoghe van Borgoengien, ende daer naer die here van Borbon, ende daer naer die graue van Chaerlois. Ende als dat auentmael ghedaen was, soe ghinckmen daer houeren ende danssen in die grote sale, ende die sale was so vul volcx datmer qualic conste huyt oft in gheraken.

¶ Item dye voorseyde coninc bleef te Parijs ligghende metten voorseyde heren.vij.weken lanck, ofte daer ontrent. Ende die hertoge phelips van Borgoengien, ende dye here van chaerlois sijn sone reden of ghinghen alle daghe te houe, met hueren aertchiers, daer inne dat die lieden van Parijs verwonderden dat die hertoghe van Orliens ende die Hertoghe van Borbon gheene aertchiers en hadden.


       
        
    
    [Den.v.dach van Sporcle]

    ¶ Item den.v.dach van Sporcle doe quam te Doornicke die coninc van Vranckerijcke ende was te Doornicke.xiiij.daghen, ende van Doornicke so trac die coninc te Rijssele, ende daer was die hertoghe Phelips ten steicspele datmen heet spinette, ende maecten daer grote chiere. Ende ontrent den seluen tijt so trac die coninc metten Hertoge Phelips te Hesdijn, ende van Hesdijn trac die Coninck te Orliens waert, ende quam altemet visenteren den Hertoghe Phelips.

¶ Item in dien seluen tijt so was die here van Chaerlois niet wel staende met sinen vadere, ende dat duer tvermaken van sommege heren. ter cause van dien so hilt hy hem in Hollandt, te Gorckem, ende hem daer houdende, so quam daer gheseylt een schip, daer inne dat was die bastaert van Rupenbrouck, dye welcke bastaert meende te vanghen in dien tijden den here van Chaerloys, ende hem te voerene in Vranckerijcke. Ende dat vernam die hertoge Phelips sijn vadere, om twelcke hi haestelic trac van hesdijn, ende quam te Rijssele, want hi die fransoysen ten besten niet en betraude.

¶ Item corts daer naer in tselue iaer die Coninc van vranckerijcke sandt eenen ambassaet aen den hertoge Phelips van Borgoengien, die welcke seyde dat die coninc seer verwonderde, waeromme hi so haestich was om te vertreckene van Hesdijn, sonder te sprekene metten coninc, of den coninck te laten weten dat hi vertrecken wilde.

¶ Item die Ambassaet begeerde aenden Hertoghe Phelips van sconincx weghe dat hy verbieden soude sinen sone Kaerle van charlois dat hy gheene alianchie en soude maken metten hertoghe van Bertaengien. Ende die graue van Chaerlois daer bi sijnde, midts dat den paeys ghemaect was van sinen vader Ende horende die begheerde vanden voorseyde.coninc.hy antwoorde terstont dat hijt nyet laten en soude alianchie te maken met den Hertoghe van Bertaengien omme sconincx wille. Ende seyde bouen dien, waert bi also dat hy god bouen al te vriende hadde ende sinen vadere, dat hi niet verschieten en soude, hi en soude wel duruen den coninck beuechten.


    
 
¶ Dit es die reyse van Montherry.

    

{==C.xxvi.v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    


            
    
    
    [In dit selue iaer en den.xvi.dach van Hoymaent Anno.lxv]

ITem in dit selue iaer die coninc Lodewijc van Vranckerijcke vergheten hebbende die grote vrientschap ende eere die hem dye Hertoghe Phelips ghedaen hadde hi sochte warringhe yeghen den voorseyde Hertoghe Phelips. Ende hi ontboodt hem als ghenoot van der croone bi hem te commene, maer midts der outheyt ende siechede die hi hadde, soe sandt hi daer Kaerle van Valoys sinen sone, den welcken hi wel voorsien dede van vrome capiteynen ende veil volcx van wapenen. Die Graue van Charloys aldus commende in Vranckerijcke met sinen edelen ende groot volc van wapenen, daer dat dye graue van saintpol was capiteyn generael. Si slou-

{==C.xxvij.r==} {>>pagina-aanduiding<<}

ghen nedere in een schoon velt byden berch van Montherry, ende hebben hem lieden daer besloten met haren carrijnen yegens den vploop vanden coninck van Vranckerijcke. Ende es te wetene dat die meeste heren van der croone beloeft hadden bystant te doene, te wetene die Hertoghe van Berry des conincx broedere, die Hertoghe van Bertaengien, ende dye hertoge van Calaberen, ende die Hertoge van Borbon. Maer eer dat dese voorseyde heren quamen byden graue van chaerloys te velde, so quam die.coninc.van vranckerijcke met groter macht, te wetene drye mannen yegens een, ende quam ouer den berch van Montherry, ende hi ouerviel onuerhoets den voorseyde graue van chaerlois, also dat daer eenen groten ende swaren strijt gheuiel. Ende dye graue van Chaerlois was een stick tijts in groter vreese, want voor sijne oghen sach hy doot slaen sijn lieue Rudders ende dienaren, als mijn here Phelips de la lain, ende mijn here Phelips dongijs, ende noch meer andere edele mannen, alsoe datter quam een fransoys ende hi greep den.G.van Chaerlois seggende Rende vous, rende vous, ende hy quetste hem ontrent sijn kele, maer doe quam van besiden in ghesleghen met sinen volcke die graue van simpol, ende daer worden so vele fransoysen versleghen, als dat die.coninc.met een cleene menichte vloot in een stedekin, ghenaemt Corbeaux, staende.vij.mijlen van Parijs, ende daer was die coninc.iij.daghen, ende van daer quam hi te parijs. Ende aldus so hadde die G.van chaerlois die victorie, ende behilt het velt met sinen edelen. Ende dit waren die princepaelste heren die metten graue van chaerlois die battaelgie wonnen. Te wetene die graue van simpol met sinen drie sonen, mijn here van Rauesteyn, mijn heere Anthonis dye bastaert, ende si laghen daer noch.iij.daghen int velt voorseyde, om te verantwoordene haerlieder partye. Ende dese strijt gheuiel den.xvi.dach van Hoymaent Anno.lxv.alst blijct in dit Carnacion.
[...]Chaerles verdreef den coninck net
[...]Te mont le herrij sestiene iulet.
¶ [...]tem corts daer naer dat desen strijt ghe[...]t was, so bleuen die voorseyde hertoghen ende [...] met groter macht byden here van [...] Ende als die.coninc.dat vernam, so liet hi een bestant maken, midts der bede van sinen heren tusschen hem ende den.G.van chaerlois. Ende alsoe quam die voorseyde.G.van chaerlois. weder bi sinen vader den Hertoghe Phelips van Borgoengien met groter eeren ende victorie Ende aldus weder omme commende tot in Brabant, so vant hi ouerleden sijnde Elizabeth van Borbon sijn ghetraude gheselnede, ende was begrauen Tantwerpen in sinte Michiels clooster, van welcker doot hi seer bedroeft was, maer byder gracie gods hy behilt van haer eene dochtere ghenaemt Marie, die welcke was vp ghehouden binnen der stede van ghendt.

¶ Item naer dat die.G.van chaerlois hadde ghehouden het velt.iij.daghen, als voren gheseyt es, so trac hi te stampes, ende hi daer sijnde so quamen bi hem die hertoge van berry broedere vanden.coninc.van Vranckerijcke, die hertoge van Bertaengien, die hertoghe van Borbon, die hertoge van callabre, die graue ermeniac, die.G.van soys, die.G.van duverijn, die G. van Dammartijn, ende noch vele meer ander heren ende princhen, die welcke voornoemde heren hadden beloeft ende beseghelt te gadere met malcanderen, bystant te doen den.G.van Chaerlois yeghens den. coninc.van Vranckerijcke, maer si en quamen den.G.van chaerlois niet te hulpe, maer seyden dat si niet commen en mochten om die grote weere die des conincx volc gestelt hadden vp den wech daer dye voorseyde Hertoghen ende grauen met haer liedermacht passeren moesten.¶ Nota.

¶ Item doe die Coninc commen was te parijs, so ontboot hy van allen plaetsen sijn volc van wapenen datse commen souden ende vergaderen met hem te Parijs. Ende te parijs sijnde, hy visenteirde alle die kercken, ende gaf vele offerhanden, biddende om victorie, ende hi dede tot allen poorten huyt steken sijn bannieren, om datmen weten soude dat hi ware te Parijs, dat si hem goed ende ghetrauwe wesen souden. Ende dat ghedaen sijnde, die.coninc.trac te Normandyen waert, ende daer was hy drie weken met vele volcx van wapenen dat hi daer vergadert hadde


        
        
        
    
Dit was deerste reyse dat theylich bloet ghedreghen was te Brugghe in processie generale.


¶ Dat.xlvi.Capittel.


{==C.xxvij.v==} {>>pagina-aanduiding<<}

ITem binnen der tijt ende wijle dat die graue van Chaerloys was in dye reyse van Vranckerijcke, ende omme dat die stede niet en wiste noch en conste vernemen, hoe dat met hem was, so ordonneirden dye vander wet vander stede van Brugghe ter eeren van gode, ende om die prosperiteyt ende weluaert vanden heere van Chaerlois, eene seer deuote ende solempnele processye generale, in die welcke datmen drouch dat weerdeghe helege bloet, ende men drouch die processie ten wijngaerde, omme deuotelic te biddene voor den graue van Chaerloys voorseyde. Ende vele lieden seyden dat dat die eerste reyse was datmen thelich bloet drouch in processye generale, vp dat hem god gaue gracie, ende beschermen wilde van allen dangiere, alst wel blijct in dit dicht hier naer.
Urient thuwer weerdichheyt ic dyt scrijue 
Om dat menschen qualic tonthouden pleghen 
Int iaer.M.iiijc. tsestich ende vijue. 
Was thelich bloet ten wijngaerde ghedreghen 
Om dat.K. van chaerloys was gheleghen 
Ontrent montherry ghewapent te velde 
Tbloet christi wil hem altijt beweghen 
In Ougst men.xxij.telde. 



    
        
        
    
¶ Dit was oock teerste dat thelich Sacrament ghedreghen was in processie generale.

        [Vp den.iiij.dach van Septembre Anno.lxv]

ITem vp den.iiij.dach van Septembre Anno.lxv.so quam nyeu mare, vanden graue van Chaerlois, dat hi in goeder ghesonde ende state was gode lof. Ende omme den almoghenden god te danckene van sijnder gracie so was gheordonneirt eene deuote processie generale, in die welcke men drouch dat heleghe sacrament, ende deis processie drouchmen in tcloostere van sinte Clare, om hem te danckene vander goeder mare.


            
            
        
        [Int eynde vander maent van Octobre]

¶ Item binnen der tijt dat die Coninc was in Normandyen, so keerde die graue van chaerloys metten hertoghen ende heren die met hem gheseghelt hadden weder te Parijs waert, ende hi quam weder ligghen voor parijs in sijn huys, ghenaemt Conflans, besloten met waghenen ende met vele volcx van wapenen. Ende die Hertoghe van Berry was met sinen volcke van wapenen te sinte Moors, ende die graue van Simpol was met sinen volcke te pont flancon, ende die Hertoghe van Bertaengien die lach te sinte Denijs twee mijlen van Parijs, met den Hertoghe van Calaberen, ende die Hertoghe van Borbon lach in een cleen stedekin daer by. Ende si laghen aldus ontrent Parijs.x.weken, ende binnen desen tijt so sprac men van paeyse. Dit nyet yeghenstaende, deden nochtans daghelicx sprincreysen yeghens malcanderen, te wetene tvolck vanden Graue van Chaerloys. Ende den paeys was ghemaect tusschen den coninck ende den graue van chaerlois, midts den anderen heeren die vander oordene waren, int eynde vander maent van Octobre. Anno.lxv.

¶ Item daer naer als den paeys ghemaect was so quam die coninc buyten parijs, in die kercke van sinte Anthonis, ende daer quam ooc die coninck ende dye heere van chaerloys, ende groetteden malcanderen seere minlic, ende spraken seere vriendelicken met malcanderen, in teekene van eenen vriendelicken paeyse.

 
            
            
        
        [Den.xv.dach van Nouembre]

    ¶ Item tes te wetene dat als alle dinghen gheappointiert was tusschen den coninc ende den graue van chaerlois aengaende die reyse van Montherry. Ende vp dyen tijt, den.xv.dach van Nouembre, in tvoorseyde iaer, soe schieden alle die Hertoghen [ende] andere heren, dye waren vander aliancie van den Graue van chaerloys, ende elck track tot sijnen lande waert ende die Graue van Simpol bleef byden Coninck van Vranckerijcke, omme dat hi was byden voorseyde paeyse ghemaect conincstabele van Vranckerijcke.Nota.


        
        
    
    [Hier beghint doorloghe van die van Luycke]

    Hier beghint doorloghe van die van Luycke, contrarie den Hertoghe Phelips van Borgoengien, ende den graue van Chaerloys, ende den Bisschop van Luycke, haer lieder here, ghenaemt [Lodewijck] van Borbon, sone vanden [Hertoghe] van Borbon, ghedescendeirt vanden [bloede] van sinte Lodewijck, coninck van [Vranckerijcke].

¶ Dat.xlvij.Capittel.


{==C.xxviij.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

 
            
        
    
    [Vp den.xxvi.dach in Wedemaent]

HEt is waer dat int iaer.M.iiijc.ende.lxv.vp den.xxvi.dach in Wedemaent dat vp resen in die stede van Luydeke die Burchmeesters, ende ander ghesworen vander stede van Luydeke aen hem lieden treckende al tghemeene volc vander stede, ende swoeren hulde ende trauwe eenen here, diemen hiet mart van Baden, omme hem te houden ouer haren mombre, ende Regent te blijuene vanden Hertochschepe van Balion, ende vanden lande van Loon, ende van Espergauwen, ende dit al yeghens den hertoghe Phelips, ende contrarie den graue van Chaerlois, ende den here Lodewijc van Borbon ghecoren bisscop ende gheconfirmeirt van onsen heleghen vader den paeus van Roome. Ende dyt aldus onder hem lieden verbonden sijnde, accoordeirden bouen dien met grooter cracht te treckene in dye landen vanden voorscreuen hertoghe phelips van Borgoengien, als in Brabant, ende int lant van Namen, omme haerlieder quaetheyt te openbarene, twelc si doe haestelijc begonsten, want si trocken int lant van Lymburch, barnende ende roouende al dat si ghecrijghen consten, niet yeghenstaende dat dye voorseyde edele Hertoghe Phelips hem lieden noeyt nyet mesdaen en hadde, noch oock den lande.

¶ Item dye Hertoghe Phelips aenmerckende haerlieder quaetheyt ende afgrijselijc propoost, hy sandt terstont sijne ghetrauwe capiteynen in diueersche steden vp die frontieren van sijnen landen, omme die te bewarene. Eerst te wetene mijn here den hertoghe van Cleuen lach binnen der stede van Thienen, mijn here die Drossaet van Brabant lach binnen der stede van Leeuwen, mijn here van Gasebeke die lach te Namen, ende de markijs van Farret die lach int landt van sint Truden. Ende het ghebuerde dat om sekere nootsake die hertoghe van Cleuen vertrack

{==C.xxviij.v==} {>>pagina-aanduiding<<}

vander stede van Thienen, ende doe quam daer die edele capiteyn mijn here vanden gruythuyse, ende hi trac selue daer ligghen om die stadt van Thienen te bewarene met sinen edelen. Ende in desen tijt sonden die van Luycke huyt elcken amboacht.x.mannen te peerde, ende sommeghe te voet omme te sercoursene een sterck dorp, gheheeten Montenac. Ende alle die luyckenaers binnen Montenac wesende, si vernamen dat mijn here Lodewijc vanden Gruythuyse daer ontrent rijdende was, maer hi van hemlieden niet wetende, si meenden den voorseyde here te belegghene ende te scoffierene, maer alsoot'god gheliefde, een vanden trompetten vp thooghelant rijdende, hi sach die luyckenaers beneden in die strate commen met grooter menichte, het welcke hy soubijt den here vanden Gruythuyse te kennen gaf. Ende met groter voorsienicheyt trocken si den luyckenaers teghen. Te wetene mijn here vanden gruythuyse, die Drossaet van Brabant, ende mijn here van Gasebeke, ende si beuochten die luyckenaers afgrijselicken seere, ende waren hem so naer inne ghegaen, so dat dye engienen vanden luyckenaers lettel yement quaets daden, maer si bi.ij.of.iij.hondert te gadere vloden in merschen ende andere plaetsen, ende cropen alle aen malcandere, ende boden gheen weere dat yette segghene was, maer lieten hem lieden dootslaen ghelijcke beesten, datter bleuen vp dat pas versleghen wel.xxc.luyckenaers. Ende dyt was vp den dach vanden.xi.duysent maechden Anno lxv. Hier volcht Tincarnacioen van dien. 
Vrsula was gruythuys here vul seeghen 
Montenac verbrant, groot volc versleghen 




    
        
        
    
¶ Dit es teerste dat Kaerle here van Chaerloys aen nam om te treckene int lant van Luycke.


¶ Dat.xlviij.Capittel.

        
        
    
   
ITem tes de wetene also gheringhe als die Graue van Chaerloys quam huyt Vranckerijcke, ende den paeys ghemaeckt was tusschen den coninck ende hem, ende ooc die voorseyde heren ghescheeden waren elc int sijne, so track die Graue van Chaerloys met al sijnder armeye int landt van Luycke, omme die luyckenaers te beuechtene. Ende in dye selue tijt vp den.xix.sten dach in Decembre, soe quam die heere van Chaerloys voor die stede van sint Truden, ende si lieten hem binnen commen sonder eeneghe moeyte, ende hi bleef daer wel.iij.weken lanc, ende mijn heere van Rauesteyn die trac binnen Burchloon sonder slach of stoot. Ende doe trac mijn here van Chaerloys voor tcasteel van heepe, toe behoorende mer Rache van Huerne, twelcke hi wan ende te nieten dede met sinen volcke. 

¶ Item binnen deser tijt, so laghen in een dorp, twelcke hiet Welle, wel.v.duysent groene tenten van Luycke, die altoos beletten dat gheenen wijn noch ander vytaelie te Brabandt waert commen en mochte. Ende si waren eens huyte ghetrocken omme te verraden des princhens sone van Oraengien, ende den Marscalc van Loreyne, die welcke heren langhen met cleender menichte van volcke in een dorpkin, tusschen Burchloon ende sint Truden, maer die voornoemde capiteynen vernament, ende si trocker vromelicke yeghens, ende mijn here van Rauesteyn quam huyt Burchloon, ende hielp beuechten dye voorseyde groene tenten, so datter vanden gheselschepe vander groene tente wel.viijc.versleghen waren, ende dander vloden in eenen busch daermense niet begaen en mocht.

¶ Item daer naer track mijn heere van Rauesteyn onder Tongheren, ende mijn here vanden Gruythuyse lach in een schoon groot cloostere, ende mijn heere van Chaerloys lach bet voort aen dander side, so varre dat dye van Tongheren huyt quamen tot haren huyterste bollewercken. Ende die heeren wordens gheware, ende specialick mijn heere Adolf van Cleuen, die slouch hem lieden of ontrent.lx.mannen eer si in die stede gherochten, ende dander vloden binnen der stede, maer lieten achtere alle hare badaedgen.

¶ Item vp dien seluen tijt so sandt mijn here vanden Gruythuyse sijn trompet aen mijn heere van Rauesteyn claerlijck segghende dattet paeys was tusschen onsen gheduchten heere ende die van Luycke. Ende binnen den seluen auende so ontboodt mijn gheduchtich heere alle sijne Capiteynen

{==C.xxix.r==} {>>pagina-aanduiding<<}

by hem te commene vp eenen berch tusschen Burchloo ende Ludeke, omme den voetual van die van Ludeke te ontfanghen, daer dat die Lukenaers beloofden een groot somme van penninghen die sy alte met betaelden, ende si gauen goede mannen van huer stede in ostaedgen. Ende mijn voorseyde gheduchte heere beloofde alle sine gaernisoenen huyten lande te leedene, daer hi groote eere aen beghinc want si waren des anderen daechs snoens al huyt, den voorseyde lande van Ludeke.


       
        
    
    [Den.xxvi.sten dach van Sporcle]

¶ Vp den groten Vastenauent, twelck was den.xxvi.sten dach van Sporcle Anno.lxv.so quam die Graue van Chaerlois te Brugghe, huyter reyse van Vranckerijcke, ende van Ludeke. Ende hem was grote eere ende tryumphe ghedaen, als van die huysen te behangene, ende waslicht daer voren te stellene vander Cruyspoorte tot sinen houe toe. Ende vppe de nyeuwe Halle, so was een man met eenen peerdekin inde voeye, ende reedt metten seluen peerdekin vp ende of, ende corts hier naer so rees eenen twist, daer omme dat Dynant ghedestrueert was.

¶ Item niet yeghenstaende, dat die van Ludeke gracie ontfanghen hadde van onsen gheduchten heere ende Prinche, die hertoghe Phelips van Bourgoengien, nochtan so resen sy bouen dien in grooter quaethede, principalic tvolc van der stede van Dynant. Ende wonderlicke iniurie aenseggende mijn heere van Chaerlois, als dat hi wesen soude een bastaerdt van Heynsberghe, ende si hijnghen een schu verwapent metter wapene van mijn heere den Graue van Chaerloys bouen haer lieder poorte aen een galghe, te sinen groten lachtere ende scoffierichede, den voorseyde heren ontseggende, ende al sijn mogenthede, vp twelcke die heere van Chaerloys raedt nam, ende voorsienichede met den Hertoghe Phelips sinen vadere dye welcke hem seyde, dat van ghebraden eyeren quamen gheerne kyekenen ghebroet met quaden becken.




¶ Hoe die Hertoghe van Chaerlois track met sinen Edelen, ende met al sijnder macht, voor die stede van Dynant.

    
{== afbeelding 
        	
    ==} {>>afbeelding<<}
    

    
{==C.xxix.v==} {>>pagina-aanduiding<<}

 
         
        
    
    [Den.xxv.sten dach in Ougst]

ITem die Graue van Chaerlois dit verstaende hy trac met sinen edelen, ende met al sijnder macht voor die stede van Dynant. Ende hi deidse bestormen met sulcker vromichede dat hy hare groote stercheyt, ende onsprekelicke vasticheyt verwan binnen.viij.daghen Ende hy destrueerde die stede, ende deidse verbarnen te puluere. Ende dit gheschiede int iaer.M.CCCC.ende.lxvi.den.xxv.sten dach in Ougst, niet yeghenstaende dat die Prinche ghenadicheyt den vrauwen, ende ooc eeneghe goede mannen dede, maer hi dede scherpe iusticie doen ouer dye ghene, die de vpstelders van desen waren. Ende hi dede alder hooghst hanghen eenen busschietere, een fel tyrant, alsoot blijct in dit incarnacioen.M CCCC.Lxvi.
Den.xxvsten ougst bleef dynant versmacht 
Want doe verwan dedel borgoenge cracht. 

¶ Als die van Luycke, ende al tlant van Luycke aensaghen dat die stercke ende machtege stadt van Dynant die noyt wijcken en wilde, aldus iammerlijcke ghedestrueert was, ende geheel gheschent, so quamen si anderwaruen den Hertoghe te ghenaden, ende sy versterckten haer lieder varbandt, belouende ende gheuende noch een grote somme van pennijnghen. Ende hier mede vertrack die Graue Kaerle te Vlaendre waert, want corts daer naer so worde die edel Hertoghe Phelips seer onlustich ende sieck, inde stede van Brugghe.


       
        
    
    [In dit selue iaer]

¶ Item in dit selue iaer begonste men te werckene inde Reye te Brugghe, Eerst beghinnende tusschen sinte Gillis brugghe, ende het torrebruchskin te suuerene, ende huyt te draghene metten butten, ende met beryen alle dye vuyllichede, ende die was wech gheuoert met schepen, ende alsoe wast ghedaen, al die stede van Brugghe duere.


        
               
    
¶ Hoe die edele Hertoghe Phelips sieck lach te Brugghe, ende hoe hi daer sterf.

    
        
    
¶ Dat.xlix.Capittel.

    
{== afbeelding 
        	
    ==} {>>afbeelding<<}
    


{==C.xxx.r==} {>>pagina-aanduiding<<}

    
    
ITem vp den.xv.dach van Wedemaent. Anno.lxvij.doe ouerleet die hertoge Phelips in die stede van Brugge, ende hi lach.iij.daghen lanc metten blooten aensichte, dattene alle die werelt sien mochte die wilde. Ene tsanderdaechs daer naer so drouchmen processie generael te sinte Donaes, omme te biddene ouer die siele vanden Hertoghe Phelips voorseyde, waer of dat dese twee naeruolghende reghelen bewijsen Tincarnacioen.
Juni sesthiene men bitterlijck noot sach 
Doe hertoge phelips te brugge doot lach. 

 
            
        
    
    Vp den.xxij.dach in Wedemaent

¶ Vp den.xxij.dach in Wedemaent. Anno lxvij.so drouchmen den lichame vanden Hertoghe Phelips tsinte Donaes in die kercke. Ende alle die collegien, ende vele grote prelaten ghinghen voren in schoonder ordonnancien. Ende daer ghinghen vele mannen al gheslooft elc met een barnende tortse in die hant, ende hadden aen elcke toortse, ende ooc voor haerlieder borst eene wapene van schilderye vanden prinche, ende van dien wassere eene groote menichte, ende tlijck was ghedreghen van.iiij.notabele heren, ende daer ghinghen vele herauten voor tlijck, ende bouen tlijck so drouchmen een gulden cleet ghespannen, ende vp tlijck lach een gulden laken met een gulden sweert daer vp liggende. Ende daer naer so quam die graue van Chaerlois gheslooft inden rauwe, ende noch.vij.heren naer hem, deen naer den anderen alle verslooft. Ende daer naer volchden noch vele heren ende ioncheren vanden houe al in nieuwe swarte keerels, ende met caproenen vp die schoudere, die welcke waren in groten ghetale. Ende van mijns heren hof tot der kercke van sinte Donaes stonden in ordonnancie die poorterye ende di ambochten al met barnende tortsen in dye hant aen beeden siden vander strate. Ende die toortsen waren al verwapent metten wapenen vanden voorseyde ambochten ende neeringhen. Ende tlijc in die kercke sijnde, so wast begrauen voor den hooghen outaer te sinte Donaes in Brugghe. Ende daer was grote droufheyt bedreuen, als wel redene was, want hy een vroom ende eerlic prinche gheweist hadde, ende langhe gheregneirt hadde.


       
        
    
    [Vp den.xxiiij.sten dach van Wedemaent

¶ Item vp den.xxiiij.sten dach van Wedemaent, dat was des anderen daechs, soe
was die huytuaert ghedaen, ende dit was vp eenen saterdach. Ende dus was den staet, als dye ionghe Prinche was inden choor, soe stonden alle die toortsen vander poorterye ende vanden ambochten lancx die kercke van sint Donaes totter westduere toe, elc met sijn wapene voorseyde, ende ware alle int swarte ghecleet, ende stonden daer tot die hoochmesse ghedaen was, ende inden choor stont ghemaect een huyseken, daer vp dat vele barnende keersen stonden, ende den choor was al behanghen met swarten lakene, ende dye voorkercke met bocrane. Ende daer waren al die kercke duere recken ghemaect daer toortsen vp stonden al barnende, ende bouen vele keersen, ende aen elc die wapene vanden Prinche. Ende men dede binnen dier weke in alle kercken ende cloosters binnen Brugge vele schoone huytuaerden ouer dye siele voorseyde, ende vp sijn Tombe was gheleyt een gulden laken gheduerende tot dat die hertoghe Kaerle tlichaem dede verroeren van Brugghe te Dygioen in Borgoengien.



    
¶ Een recommendacie vanden Hertoghe Phelips van Borgoengien naer sijn ouerlijden ter weerdicheden van hem.


¶ Dat.L.Capittel.

    
PHelips van Valoys here van Chaerloys Hertoghe Ian van Dygioens sone, was dye.xxx.graue van Vlaendren, hi was hertoghe van Borgoengien, van Brabant, van Lotrijcke, van Lymburch, ende van Lutcenborch, Graue van Vlaendren van Artois van Borgoengien van Hollant, van Zeelandt, Graue van Namen, ende van Henegauwe, heere van Vryeslant, Palatijn Marcgraue des helich rijcx, heere van Salijnes, ende heere van Mechelen. Hi was oock die moghenste Prinche vander weerelt in sijnen tijden, die vermaerste, die ontsientste, die ghemintste, ende die rijcste, die amorueste, die wijste, dye mildtste, die eerbaerste, die alder vriendelijcste, ende dye ontfaermichste, ende die schoonste prinche die men in kerstenheyt vinden mocht. Ende hi

{==C.xxx.v==} {>>pagina-aanduiding<<}

dwanc met vromicheden ende met wijsheden al sine vianden hoe sterck dat si waren, ende hoe rebel, als Dordrecht, Ghendt, Brugghe, Deuenter, Vtrecht, ende alle tlant van Lutcenburch, ende meer andere. Ende noyt Prinche en hilt soe langhe sijne landen in paeyse ende rusten, als hi dede. Hy was out als hy starf ontrent.lxxi.iaer, hy regierde tlant van Vlaendren.xlviij.iaer.xi.weken min. Met goede moet hy rusten in vreden Amen.



        
        
    
    ¶ Dit es Tincarnacioen vanden ouerlijdene vanden edelen Hertoghe Phelips.

    
     Anno.M.CCCC.ende.lxvij.ghestelt vanden eerweerdeghen Rethourisijn Anthonis die roouere, salegher ghedachten.
P ericuluese	M oort onghenadich♣
H ongherighe	C oleuverijneghe beeste
E nuydieuse	C orozijf verradich
L atende ons	C lachtich ende beschadich
I oyeusheyt	C ranckende troost ende feeste
P ersequerende	L acen die alder meeste
P rinche ende	Xpristus vrienden beseuen
U erureimdende	U an sinen leuenden gheeste
S maendaechs	I unij vichtiene ghescreuen
D ie deuotelick	I onstelick was in tleuen
U ermaerdere	I n allen landen gheen
X empelare	N atuerlick ontsien ghebleuen
B oudelick ende	B ehoudelick erue ende leen.
U ictorieux	R aedtsamich wijs alteen
R ijckelick	U rient out milde eerbaer
G adert.iiij.iaer	G hecrijchter noch.lxxv.reen
U oorwaer hebt	G hi sijn oude daer
N ochtan hilt	H y tgraefschip.xlviij.iaer.
D welcke noyt	E er dan van hem was ghesien
I n glorien	R egnere sijn siele claer
E nde oock	O uere hem gode buyghen knyen.
Want nyemant en mach die doot ontulyen.	

    
{== afbeelding 
        	
    ==} {>>afbeelding<<}
    



¶ Hier naer volcht die Coronijcke vanden edelen Hertoghe Kaerle van Borgoengien.


¶ Dat.li.Capittel.


{==C.xxxi.r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

KAerle van Valoys Graue van Chaerlois Hertoghe Phelips sone, hi was de.xxxi.ste Graue van Vlaendren, hi was Hertoghe van Borgoengien, van Lotterijcke, van Brabant, van Limburch, ende van Lutcenburch Graue van Vlaendren, ende van Artoys, Pallatin, van Hollandt, ende van Zeelandt, ende van Namen, Marck Graue des heylichs Rijcx, Heere van Vrieslandt, van Salijnes, ende van Mechelen, Hi trauwede in sine ionc heyt een dochtere van Borbon, Waer of dat hem bleef eene dochtere ghenaemt Marye, Aldus naer tbegrauen vanden edelen Hertoghe Phelips als voorseyde es, soe track dye Hertoghe Kaerle binnen sijnder stede van Ghendt, omme al daer sinen Eedt te doene, als Graue van Vlaendren, het welcke hi vulquam vp den.xxviij.dach in wedemaent Anno.lxvij. Ende vp dien tijdt ghinghen die van Ghendt inde wapene, ende sy wierpen omme een kelioote huys, ende bedreuen sommeghe stucken onder dat decsel van haren sinte Lieuen omme te draghene naer costumen.

¶ Item dye Hertoghe Kaerle siende haer lieder Rudicheyt worde gram, ende met eenen verstoorden sinne trac hi van daer, als waer bi dat die Baliu, ende die Wet van Ghendt daden onthoofden drie vanden principaelsten vpsetters vander voorseyde beroerte.
Tvolck scoot int harnasch tbedreef remoer 
In ghendt, als Karel daer tlandt beswoer 

¶ Item van daer so trac die Hertoghe Kaerle te Mechelen, daer hi seer blijdelick was ontfanghen met grooter weerdicheyt. Ende die van Mechelen schoncken hem eenen schoonen selueren vergulden cop, die rijckelick ende chierlick was van fatsoene, weghende.xxij.maerck. Ende van daer track hi te Lueuene, te Brussele, ende Tantwerpen daer hi in elcke stede weerdelic ontfanghen was, ende hoogelijc beschoncken. Maer eeneghe van Mechelen resen vppe. Ende ghinghen inde wapene in die absencie vanden Graue Kaerle, ende si braken drie schoone huysen, ende wierpense ter nedere, Die Prinche dit horende wordt seere vergramt, Ende hi wilde drie Ambachten haer lieder vrijhede nemen, ende te nyeten doen, maer die wijse ende notabele mannen vander stede van Mechelen, die pijnden den paeys te maken, ende stellen den Prinche te vreden, ende sy gauen wel dertich duysent Rijnsche guldenen, binnen vier iaren betaelt, in beterijnghe van harer mesdaet Ende daer wasser vele ghebannen huyt alle mijns heeren Landen.

¶ Item vp desen tijdt was eenen grooten brandt by Hontschote.



        
        
        
    
¶ Dyt naervolgende es dye derde vaerdt, in Tlandt van Luycke.

    [In tselue iaer.M.iiijc.ende.lxvij]

ITem tes te wetene dat in tselue iaer.M.iiijc.ende.lxvij.die van Luycke weder begonsten te rebelleirene yeghens den hertoge Kaerle, ende en hilden hem trauwe noch belofte, maer lieten haer goede mannen huyten lande wesen die si selue ghegheuen hadden als borghen van warachteghen paeyse in groter tribulacie ende in vreesen van haren lijue. Ende sy trocken doe met eenen groten heyrcrachte huyter stede van Luycke, ende quamen binnen der stede van Hoye,

{==C.xxxi.v==} {>>pagina-aanduiding<<}

Ende verdreuen den Bisschop van Ludeke Lodewijck van Borbon, ende ooc Hertoghe Karels volck van ghelijcken, maer si en sloughen nyement doot. Ende dit ghedaen sijnde trocken noch die Lukenaers in Hertoghe Karels landen, ende stichteden Roof ende brant, in tlant van Lutcenburch, ende van Lymburch ende in meer andere plecken, grote confusye ende vyleyneghe woorden ontbiedende den Hertoghe Kaerle, omme twelcke dye voorseyde Hertoghe weder vergramde, ende versaemde een groot heyrcracht van volcke, specialicke van edele mannen, ende track also weder naer tlandt van Luycke. Ende ter begheerde vanden Prinche so waren hem huyt Vlaendren ghesonden een ghedeel voetganghers Te wetene huyt der stede van Ghendt twee hondert, huyter stede van Brugghe twee hondert, ende huyter stede van Ypre een hondert, ende huyt tlandt vanden vryen, hondert ende vijftich. Ende huyt vier Ambochten Cassele, Cortrijcke, en meer ander plaetsen sonden daer ooc voetghanghers, van ghelijcken, waer of die voetganghers van Brugghe hadden elck een pijcke, ende hadden elck een nyeuwe Iorneye, wit, Roodt, ende blaeu ende voren ende achtere gheborduert een ghecroonde.B. Ende haer lieder Capiteyn was Pieter metten eye.f.Pieters, ende doe waren Burchmeesters te Brugge Phelips metten eye, ende Martin lem.


        
        
    
¶ Hoe dye Hertoghe Kaerle ghinc siedge legghen, voor dye Stadt van sint Truden, met allen sijnder macht van sinen edelen heeren Ionck ende Houdt.

    
{== afbeelding 
        	
    ==} {>>afbeelding<<}
    


            
        
    
    [Vp den.xxvij.sten dach van Octobre]

ITem inden eersten als hertoghe Kaerle al sijn volck vergadert hadde, so ghinck hy siedge legghen voor die stadt van sint Truden. Ende daer quamen die van Luycke met groter macht omme die stede van sint Truden ontset te doene, daer dat sprinchen volc stoutelic yeghen ghinc, gruwelicken dootslaende ende veriaghende, also dat die van Luycke daer moesten dye vlucht nemen, ende lieten der al haerlieder artijlgerye, ende hare waghens met hueren vitaelien. Ende desen slach gheschiede vp den.xxvij.sten dach van Octobre. Anno.M.iiijc.ende.lxvij.

¶ Item die van Ludeke lieten in dien slach bedt dan duysent mannen. Ende daer bleef versleghen heer Enstaes van strael, haer lieder standaert draghere, ende die here Barrado

{==C.xxxij.r==} {>>pagina-aanduiding<<}

Rudders, ende al dander liepen daer wech inde schermutsinghe vanden auende.

¶ Item daer waren van onsen Prinche ghemaect vele nyeuwe Rudders huyt diuerschen landen, omme dat sy hem lieden daer so vromelic ghehadt hadden in de battaelgie, Ende eerst, 
Ian van Crunijnghen	
Aelbrecht van Schauen	
Willem van Schauen	Broeders
Ian van Schauen	
Floreyns van Zaemslachte	
Zweer Monfoort	♣
Ian Roycroocs kijnderen	♣
Kaerle van Huytkercke	
Ioos van ghistele	


¶ Item daer naer ghinc die Hertoghe Kaerle vromelick stormen vp dye stede van sint Truden, dye welcke hem vp gauen, hem lieden kennende verwonnen, ende dit was vp alder sielen dach. Ende die Hertoghe Kaerle bedwanck die lieden van sint Truyden, dat sy selue haer poorten ende mueren moesten vellen, ende raseren, ende nemmermeer Anecx te sine den lande van Luycke.
 
        
        
    
    [Vp sinte Maertins dach]

¶ Item vele vanden Capiteynen trocken voor Burchloon, dat si wonnen, ende ooc wonnen si tcasteel van Hoyre, ende dadent verbarnen, ende was ghepijlgiert, voordt wonnen si ooc die stede van Hasselt, hooftstede vanden Lande van Loon. Ende noch wel.x.of.xij.schoone dorpen waren alle ghepilgiert ende verbarrent. Ende ooc wonnen si Hiercke, ende Bilsen, Bree, Masel, Barijnghen, Heyentongheren, Halen, Hooyen, ende Tuwijn, alle dese steden waren bedwonghen dat si selue hare poorten ende mueren vellen moesten. Ende dit aldus ghedaen sijnde, so track die Prinche met eenen groten heyrcrachte voor die stede van Luydic en sloucher siedge vooren. Ende hi dede der stede grote foortse met assaulte, so dat si hem vp gauen inde ghenadicheyt vanden Prinche Ende dit gheschiede den.xi.sten dach van Nouembre. anno.M.CCCC.ende.lxvij.vp sinte Maertins dach. dits tincarnacioen van dien
    Elue in nouember creech Kaerle ludic.


        
        
    
¶ Dit es den voetual, die die van Luycke daden den Hertoghe Kaerle van Bourgoengien.

    
{== afbeelding 
        	
    ==} {>>afbeelding<<}
    

    
{==C.xxxij.v==} {>>pagina-aanduiding<<}

ITem eerst so quamen huyter stede van Luycke seere ootmoedelicke.iijc.ende.xxij.persoonen vp tvelt, daerbye Prinche ghelogiert was, in haer lijnen cleederen, ende bloots hoofs, ende baeruoets, ende vyelen vp hare knyen voor den Prinche, wel een half huere tijdts gheduerende, biddende duer die bitter passie Christi, ende sijnder glorieuser moeder Maria, ende om mijn here sinte Lambrechts wille, dat hi wilde laten dalen sinen euelen moet, ende hem lieden vergheuen die mesdaet, schade, ende achterdeel, dat si yeghens sine hoocheyt, ende den ghemeenen landen mesdaen mochten hebben, bi quaden rade, ende met quader cause, stellende midts dien in sinen handen al haer lijf ende goedt, metsgaders den anderen inwonende, ende dit was den deder voetual van die van Luycke.

¶ Item die Prinche dit hoorende, hi namse in gracien by condicien, sonder te laten verbarnene ofte pijlgierene, dye goede haer lijf latende, dye quade te punierene alsoot behoort, ende met haer liederen goet te doene haer lieder beste. Ende met dese so dede dye Prinche viere poorten mannen met sinen volcke, ende daer sine bannieren huyt steken. Ende hi dede van sinen volcke logieren inde voorbouchen vander stede. Ende die van Luycke consenteirden, al dat die prinche begheerde. ende die Prinche ordonneirde sine ghedeputeirde omme tontfanghene, dat si belouen souden voor haer lieder mesdaden.

¶ Item svrydaechs.xiij.in Nouembre brachtmen alle die artijlgerye ende de engienen in die handen vanden ghedeputeirden, daer die vander stede wat swaricheden in maecten. Maer contra oportet non est remedium Ende tsaterdaechs brochtmen al haer lieder wapene ende gheweere, ooc inden handen van den ghedeputeirden, het welcke dye Prinche al dede wech voeren, in schepen, ten lande van Namen waert, ende daer was alle maniere van gheweere te weten hamers, sweerden, valckebecx, ghijsaerne, glauyen, hantboghen, aerm borsten, colueueren, serpentijnen, Ende al dese artijlgerye, ende engienen moesten si brijnghen buten der stede die welcke die Prinche al wech sandt alsoot voorseyde es. Ende oock brochten sy die voorseyde slotelen vander stede den Prinche.

¶ Item tsondaechs daer naer, so baden die voorseyde.iijc.ende.xxij.persoonen al sulcke reuerencie den Bisschop van Luycke, also sijt ghedaen hadden den Hertoghe Kaerle, ende dit gheschiede inde voorboughen vander stede.

¶ Item binnen der tijdt dat die Hertoghe Kaerle met deser saken besich was, so quam een Capiteyn huyt Vranckerijcke ghenaemt Morissis de neufchateau met een groot deel van Fransoysen. Ende hertoghe Kaerle dat vernemende, hi en wilde hem niet mesdoen nochtans wel wetende, dat hi quam om dye van Luycke in staden te stane, maer hi sandt den seluen capyteyn.iijc.rijnsche guldenen in drijnckghelde, beuelende dat hi wech trocke ende niet weder en quame in sulcke dolinghe, of het soude hem berauwen.

¶ Desen Capiteyn beloofde hem hooghelic vanden Prinche, ende hi track weder omme te Vranckerijcke waert, met sinen volcke wel blijde ende vrooylick.

¶ Item vp den seluen tijdt, so quam een rijckelic Ambassade huyt Vranckerijcke, aen den Hertoghe Kaerle, die welcke gheerne haer lieder last ontdect hadden, maer bi groter voorsienicheyt, so sprac tot hem lieden die Hertoghe Kaerle, seggende ghi heren ghi siet wel, dat ic nv seere onledich ben metten lasten die ic voor handen hebbe.aldus ghi sult verbeyden.iiij.of.v.daghen dan sal ick hooren ende met hu lieden spreken. Dese Ambassaduers bedancten den prinche van sijn vriendelijcke antwoorde. Ende si trocken logieren binnen Luycke, in eene schoone herberghe.


       
        
    
    [Den.xvij.sten dach van Nouembre]

    ¶ Item twee dagen daer naer, dwelcke was den.xvij.sten dach van Nouembre, so ordonneirde Hertoghe Kaerle dat hi trecken wilde binnen der stede van Luycke also hi ooc dede. Ende daer stonden die luyckenaers lancx der strate aen beede den siden gheordonneirt elck met eender barnende keerse in die hant van wasse, bloots hoofts ende elck hadde een sint Andries cruyce voor sijn borst ghenaeyt, ende men sach dat die moeders oock haer ionghe kinderen een cruyce naeyden vp die borst, als dandere, in teeken van onderdanicheden.

¶ Item tincommen en tpasseren vanden volcke

{==C.xxxiij.r==} {>>pagina-aanduiding<<}

¶ Item tincommen en passeren vanden volcke vanden hertoghe Kaerle gheduerde van smorghens te clocke neghene tot den.iiij.hueren naer der noene, daer alle dye edele mannen reden al int harnasch, ende saladen vp thooft.

¶ Item dye hertoghe Kaerle was ooc der ghelijcke, ende hadde aen een harnasch dat so costelic was, dat hem elck verwonderde die sach, want het was voren ende achtere al verchiert met costelicken ghesteente. Ende hi hadde hangende voor sijn borst eenen alte costelicken dierbaren steen, die onsprekelicken schat weerdich was, ende hi reedt met eenen blooten sweerde in dye hant, in een teekene dat hy die stede ghewonnen hadde metten sweerde, ende achter den Hertoghe quamen ghereden.v.paegien, so rijckelic dat een wonder was, ende elc hadde een salade vp thooft onghelijck den anderen, ende elc om tcostelicxt, Ende dese hooghe ende vrome incomste saghen die voornoemde Ambassaduers van Vranckerijcke. Ende die hertoge Kaerle dede tpyroen of breken ende bringhen te Brugghe te schepe, ende was daer ghestelt vp die buerse daert menich iaer daer naer stont, ende dat in een ghedinckenesse, omme dat daer dagelicx die cooplieden van diueersche nacien wandelen ende verkeeren.

¶ Item voort dede die hertoghe Kaerle alle die pyroenen die in alle dye steden vanden Luycschen lande al of breken ende te nyeten doen. Ende men sal weten dat al tlant van Luycke, binnen der tijt van.vi.weken aldus bedwonghen was vanden Hertoghe kaerle.
Ende hie was doe out.xxxiiij.iaer.
Iuyste April den achsten dach 
Tpyroen te brugge gherecht men sach. 

¶ Ende ontrent den voorseyde pyroen stont ghegraueirt in eenen steen een verskin in latijne ghemaect, het welcke luydede in vlaemsche aldus.
Hout vp v preudsce oghen bouen den winden 
Kent mijn val, inde goden machmen gheen vasticheyt vinden. 
Ic was te ludic der edelheit teeken eersame 
Ende der lieder glorie van onuerwinlicker name 
Nv ben ic tuysien tspottelicx volcxken medallen 
My tuygende byden handen van kaerle geuallen 

¶ Item in dit selue iaer.M.iiijc.ende.lxvij paulus die paeus van Roome sandt eenen Legaet aenden hertoghe Kaerle met eender bulle van groten aflaten, ende was aflaet van allen sonden ende pijnen der sonden, twelck aflaet eerst gheleydt was in sint Ians kercke te ghendt, beghinnende den eersten dach vanden Aduent voor midwintere, ende gheduerende tot den derthien dach al den dach duere. Ende alle die poorten ende die kercken ende die kerctorren van Ghendt die waren alle verchiert metter wapene vanden paeus van Roome. Ende vele biechtuaders van diueersche plaetsen saten daer in sint Ians kercke, ende aldus so was Roome vp dien tijt te Ghendt.

¶ Item men seyde als doe, dat die coninc van Hongheryen ende Ian blanc trecken wilden vp die turcken, ende daer omme gaf die paeus dese aflaten. Ende hi sandt in allen prouincien van kerstenrijcke eene bulle van ghelijcker moghentheyt, omme tvolck van wapenen daer mede te betalene. Ende in desen seluen tijt waren die reyen van Brugghe al verdoluen tot vp den ouden boom, gheduerende tot den iare.lxx.ende langhere.

¶ Item in desen tijt reyndet so seere in vlaendren dattet een wonder was, wel.vi.of vij.weken lanc, ende ten wintere was van cleenen vorste, maer men hadde in vele plaetsen int lant grote schade vanden groten ende hogen water


       
        
    
    [Vp den.xxiiij.dach van Lauwe]

¶ Item in dit selue iaer quam meester Anthonis aeuroen, ende dede sijn intreye als proost, van sinte Donaes, ende tcollegie van sinte Donaes ghinc yeghens hem met processyen totter oostbrugghe, ende was vp den.xxiiij.dach van Lauwe. Anno.M.iiijc.ende.lxvij.

¶ Item in dit iaer voorseyde, so begheerde hertoghe kaerle aen tlant van Vlaendren eene subuencie van thien hondert duysent rijders te sijnen behouf, ende hondert duyst rijders ten behouue van mer vrauwe sijnder moeder, ende noch hondert duyst Rijders te sijnder dochter behouf, bedraghende tsamen.xijc.duysent Rijders, te wetene elcken Rijden voor.iiij.schellingen groten, die welcke voornoemde somme hem was vanden ghemeenen lande gheconsenteirt te betalene binnen.xv.iaren, te wetene elc let gheuende sijn transpoort totter tijt dat die voorseyde somme vulcommen ware.

¶ Item inden seluen tijt was die myne vanden

{==C.xxxiij.v==} {>>pagina-aanduiding<<}

alluyne gheuonden inder kercken landt van Roome. Ende die Paeus ordonneirde doe dat men gheen alluyn wt Turckyen coopen en soude, Ende hi gaf sijn alluyn.xij.iaer lanck gheduerende seere goeden coop. Ende waren doe ten tijden vele lieden, die hem metter coopmanschepen vanden alluyne moeyden, omme dattet so goeden coop was.


        
                    
        
    [Hoe dye Hertoghe Kaerle van Charlois]

    Hoe dye Hertoghe Kaerle van Charlois, Graue van Vlaendren Reedt naer sijn stede van Brugghe, om sinen behoorlicken eedt te doene, daer hem groote Eere ende triumphe bewesen wardt.
    
{== afbeelding 
        	
    ==} {>>afbeelding<<}
    


            
        
    
    [INt selue iaer van.lxvij.den.ix.sten dach in April]

INt selue iaer van.lxvij.den.ix.sten dach in April, dwelcke was vp den Palm auent, doe quam Hertoghe Kaerle te Brugghe, daer hem grote eere ende weerdicheyt gedaen was van te tooghene schoone personaedgien, vander cruyspoorte, tot sinen houe toe, dwelc hem seere bequame was, ende alle die trempetten ende claeroenen van seluere stonden vp die cruyspoorte, ende vp tschepen huys.

¶ Item als hi quam tusschen der calommen ende sint Obrechts cappelle, daer quam dye Bisschop van Doornicke eyghens hem, ende noch een bisschop huyt Inghelant een predecaer seer rijckelic, yeghens welcke twee prelaten hi beetede van sinen peerde, ende knyelde ter eerden, ende cussende dat heylich euangelie, ende wijwater ontfaen hebbende, sadt weder vp sijn peert, ende reedt ter stede waert inne.

¶ Item als hy quam aen dye Oostburch poorte, daer beete hi weder van sinen peerde, tot welcker plaetse lach een gulden laken, ende een cussen daer vp ooc van gouden lakene. Ende daer quamen yeghens hem meester Anthonis aeuroen, als proost van sinte Donaes, ende meester Roelant die scrijuere

{==C.xxxiiij.r==} {>>pagina-aanduiding<<}

als dekene van.s.Donaes, ende ontfinghen hem seer weerdelicken, daer hem die voorseyde proost brochte een cruyce dat hi cussede, ende die Dekene gaf hem speerswatere, ende also leedden si den Prinche met processyen tot inden choor van sinte Donaes kercke. Ende daer sijn bedinghe ghesproken hebbende, stont vp ende ghinc tot den hooghen outaer, daer hem ghelesen was trecht vander helegher kercke, twelcke recht hi beswoer. Want alsmen hem vraechde, so gaf hi antwoorde in latijne segghende. Ita iuro. Ende van daer so ghinc hy vp tschepenhuys daer hem meester Ian van Huerne sijnen eedt staefde ter veynsteren huyte, ende in teeken van ootmoedicheden soe ontdeckte dye Hertoghe sijn hooft, ende custe tcruyce. Ende dit ghedaen sijnde, meester Ian van Huerne pensionaris vander stede van Brugghe, sprack nederwaert totten volcke daer een viercant parc ghemaeckt was van houten baelgien, in welcke parc nyement en stont, dan die hooftmannen ende die Dekenen met haren eeden, sonder meer. Ende dye voorseyde Pensionaris dede den hooftmannen ende Dekens hueren eedt doen in deser maniere. Graue van Vlaenderen ghetrauwich te sijne, ende gheene anderen here te kiesene, ende sijn palen van Vlaendren te helpen houdene, sijn onrecht te helpen wrekene met lijue ende met goede, ende al te doene dat goede ondersaten schuldich sijn van doene. Daer dat dye voorseyde hooftmannen ende Dekenen riepen met luyder stemme ende met blijden voyse. Iae wy, iae wy. Ende die Hertoghe Kaerle dat horende riep selue. Noweil noweil. ende dit gheschiede vp den seluen dach ontrent den.vi.hueren van den auende met groter blijschepe.

¶ Item die halle van Brugghe was voren behangen met wit, root, ende blaeu, van schonen wulle lakene. Ende alle die nacien waren eerlic ende rijckelic ghecleet, ende alle die huysen waren behangen lancx der straten, ende ghestoffeirt met meer andere costelicheden

¶ Item die prinche byden blenden ezele duer dye hudeuetters plaetse ouer die groote eeckhoutbrugge duer die wulle strate ouer die marct voor bi sinte Christoffels kercke, tot in sijn hof, want vp den steen waren ghestoruen eenghe lieden vander pestelencie, daer omme en reedt die prinche duer die breyelstrate niet. Ende es te wetene dat die.ix.leden elc te sijnder plaetse gheordonneirt, deden tooghen schoone figueren van stommen personaedgien, seere rijckelic, dienende ten propooste vanden ontfanck vanden prinche, die met victorien in quam als doe.

¶ Item die stede van Brugge presenteirde den Hertoge Kaerle.ij.schone selueren beilden vergult, seer costelic toeghemaect, elc beilde weghende.xl.marc troys gewichte, waer of teene was tbeilde van sint Ioris, ende tandere van sinte Barbele. Dyt gheschiede int iaer van.lxviij.


       
        
    
    [Den.xix.dach in April]

¶ Item sdysendaechs in die paesschedaghen, dwelcke was den.xix.dach in April. Anno lxviij.dede die prinche sinen eedt in slandtshuys vanden vryen, ende sy presenteirden den prinche.xl.marc seluers vlaems, raeu ende onghewrocht, daer mochty of doen maken dat hem gheliefde.


       
        
    
    [Den.xxi.dach in April]

    ¶ Item den.xxi.dach in April. Anno.lxviij.dede hertoghe Kaerle sinen eedt ten Damme ende daer dede hi sijn noenmael. Ende van daer track hi metten ghetijde ter sluys, daer hi sghelijcx ooc sinen eedt dede, ende twas beede vp eenen dach. Ende buyten Brugghe laghen vele ballinghen, die welcke den prinche baden neerstelicke om sine gracie. Ende die prinche gaf die meeste menichte haer stede, also wel die ghebannen waren metter duergaende waerhede al metten eerlicken dijnghedaghen, maer die ghebannen waren van tweedracht ende twist te makene, dye en hadden gheene gracie.


       
        
    
    [Vp den.xxij.sten dach vander seluer maent]

    ¶ Item vp den.xxij.sten dach vander seluer maent trac die prinche te Zeelant waert, daer dat mijn here Lodewijc vanden gruythuyse voren ghesonden was, met een deel ghewapender mannen, ende die Prinche track corts daer naer achtere.


Hiernaer soe volcht thuwelic vanden Hertoghe Kaerle, ende van Margriete van Ioorck, Tsconincx Edewaerts sustere van Inghelant.


¶ Dat.lij.Capittel.


{==C.xxxiiij.v==} {>>pagina-aanduiding<<}

ALs nv ouerleden was Elizabeth van Borbon hertoghe Karels wijf, ende die mare van dien quam in Inghelant aen den coninck Edewaert, doe seyde die coninc tot sijnder sustere Margriete. O mijn sustere ende mijn liefste yuweel, naer dat die Hertoghe van Borgoengien wewaer es, so wildick wel dat hi hu ghebueren mochte tot eenen man, waer vp dat die schone maecht Margriete antwoorde gaf. Dat god aen mi ghehouden heift dat sal mi wel gheworden. Doe sprac die coninck, o mijn yuweel het ware goet visch diene wel ghevanghen conste. Ende van dyer tijt voorwaert, worde dye maecht voorsede ontsteken met liefden totten voorseyde hertoge Kaerle, ende hem wort ontdect van huerer duecht, huyten welcken hi haer al temet seyndende was ghiften van vriendelicheden, waer bi si noch veel meer liefden them waerts ghecreech.

¶ Item vp eenen saterdach auent, soe quam die voorseyde Margriete byden coninc haren broeder, die welcke si vant alleene staende met eenen Ruddere aen een Tresoor. Ende die Coninck willecommende sijn sustere, vraechde wat haer begheerte ware. Ende si sprack, here ic vaste alle saterdaghen, ende so doet ghi ooc, daer omme comme ick tauent met v collacie houden. Ende in tbeste vander collacie so stont dye voorseyde maecht Margrieten vp, ende viel voor den coninc hueren broeder vp huere knyen, ende seyde. Mijn alder liefste here, ghi seyt eens tot mi vanden hertoghe kaerle van Borgoengien dat hy een goed visch ware, diene wel gheuanghen conste. Weit weerde heere dat ick byder gracien gods dien visch wel vanghen soude, in dien ghi mi daer inne ghehulpich wesen wilt, want hi mi hopick in goeder weerden heift. Ende daer vp so gaf antwoorde die voorseyde coninc aldus. Mijn sustere aen my en sal van dien nemmermeer ghebrec sijn, want ic ben gode lof gemmen tot mijnder vaderlicker erue, ende ick sal nu ooc helpen met lijue ende met goede. Aldus so rees die liefde tusschen hem beeden, ende heymelijck waren hier tusschen vrienden wandelende. Ende ooc mede die coninck sandt den bisschop van salsbry byden Hertoghe Kaerle, die in tvoorseyde huwelick neerstich laboreirde, so dat thuwelick ghenouch secretelick ghesloten was, alsomen hier naer wel hooren sal.

¶ Item huyt Vranckerijcke quam een groot Ambassade aen den coninc van Ingelant, doende een groot relaes ende makende dye maniere, al of si niet en wisten datter eeneghe handelinghe was tusschen den hertoghe van Borgoengien, ende der maecht voorseyde. Ende versochten of die coninck Edewaert soude willen gheuen sijn sustere in huwelicke den Hertoghe van Berry, die coninc van Vranckerijcke soude met hem gheuen in huwelicke, het Hertochschip van Guyenne, ende het hertochschip van Gasscoungien. Ende waert dat die voorseyde coninc dat niet en geliefde, ende hi dan sijne suster wilde gheuen in huwelicke den hertoghe van Calaberen, die coninck van Vranckerijcke soude selue also vele gheuen metten voorseyde hertoghe in huwelicke, als die Coninck Edewaert van Inghelant soude gheuen met sijnder sustere.

¶ Item die coninc van Inghelant dit horende ende wel verstaende dat die fransoysen huyt waren omme te belettene het huwelijc tusschen den hertoghe Kaerle ende der voorseyde Margriete, hi gaf antwoorde die ambassaden van Vranckerijcke, als dat hy noch niet beraden en was sijn sustere te huwene. 

¶ Item die voorseyde ambassaduers hadden altoos gheerne ghesproken noch breedere metten Coninck van hueren saken, maer die coninck Edewaert absenteirde hem altoos van hem lieden daer hy mochte. Ende als si dat ouermercten, so trocken si te Vranckerijcke waert met eenen drouuen sinne. Ende het voorseyde huwelick vanden Hertoghe Kaerle ghinc vaste voort, metsgaders dat mer tusschen beeden neerstelic laboreirde. Ende tes te wetene dat Hertoghe kaerle maecte grote ghereetschepe yeghens dye bruylocht, want vp dien seluen tijt so verwrochten die goutsmeden te Brugghe.ij.duysentich marc seluers om platteelen te makene, ende om te dienen in die brulocht vanden Hertoghe Kaerle van Borgoengien. Ende vp dien seluen tijt so verwrochten die tinnepotghieters te Brugge.xxiiij duysent pont tins, om oock te orborene in die voorseyde brulocht.

{==C.xxxv.r==} {>>pagina-aanduiding<<}

¶ Item in die selue tijt was te Brugge in sprinchen hof ghemaect ende ghetemmert een seere groote sale, ende dat bi werclieden van Bruessele, welcke sale wel.C.voeten lanck was, ende wel tachtentich voeten wijt, huyt ghedaen dye vertrec cameren aen beede den sijden, die welcke sale van binnen al behanghen was met wullen laken, blaeu ende wit, ende die verhemelthede also wel als die eynden, ende die sijden. Ende in die selue sale, so hinc beneden den lakene costelicke tapijtserye vander hystorie van Gedeon seere ghenouchlic.

¶ Item aen die noort sijde vander sale stont een costelic tresoor ghetemmert, ende vp thooft eynde hinc een gulden laken, ende daer stont een hooghe tafele daer die voorseyde Prinche met sinen edelen vander oordene sine maeltijt aen doende was. Ende in die voorseyde sale stonden groote veynsteren vul van witten glasen, ende ooc eeneghe veynsteren sonder glasen, omme te meerder lucht te ontfane. Ende den oostgheuel ende den westgheuele waren al vul glasen veynsteren, ende den vloer beneden was al verplanct van houte. Men moet weten dat die vrauwe Ysabeele van Poortegale des Hertoghe Karels moedere in dyt werck seere neerstich was omme alle dinghen ten chierlicsten te helpen beschickene.



    
Hoe dye Hertoghe Kaerle begonste te houdene sijn oordene vanden gulden Vlyeze.

    
        
    
¶ Dat.liij.Capittel.

  
    ITem int iaer.M.iiijc.ende.lxviij.den.vij.sten dach van Meye doe begonste die Hertoghe Kaerle sijn oordene te houdene vanden gulden Vlyeze, ende was vp eenen saterdach versamende in deser naeruolghender manier alle sijn edelen. Eerst so ghinghen sijn edelen processye wijs, twee ende twee te samen totter kercken van onser vrauwen.

¶ Item daer naer quamen.xxij.Heraulten ooc te voet, verwapent met diueersche wapenrocken huyt diueersche landen. Te wetene, huyt Cecilyen huyt Bertaengien, huyt Normandyen, huyten lande van Cleue, ende huyten lande van Gheldre.

¶ Item daer naer so quam te peerde ghereden den Secretaris vanden Toysoene, ghecleet met eenen rooden langhen keerle, ende met een roode mutse vp sijn hooft ende eenen rooden capproen vanden seluen, die welcke hiet meester Martin van steenburch

¶ Item ter luchter hant vanden voorseyde Secretaris, so reedt die Heraut vanden Toysoene hebbende eenen rooden keerle aen, ende een roode mutse vp sijn hooft, aen sijnen hals een costelicke coliere van goude, daer alle die wapenen vanden heeren vanden Toysoene in gheamaelgiert stonden.

¶ Item daer naer quam mijn here die bisschop van Doornicke te peerde, als Cancelier vanden Toysoene. Ende ter luchter sijde reedt die Hofmeester mer Pieter bladekin, als Tresorier vanden Toysoene, ende was ooc ghecleet met eenen rooden keerle, ende eenen rooden capproen vp sijn hooft.

¶ Item daer naer so quamen dese naeruolghende heren vander oordene vanden Toysoene, ende die hadden aen roode clocken, die gheuoert waren ende costelick gheborduert met gouden metten vierslaghe, ende ooc gheuoert met witten fineirde, ende elck hadde vp sijn hooft eenen rooden sijden capproen, ende reden processye wijs in deser manieren, ende eerst alleene.
Mijn Heere vanden Gruuthuyse
Philippe Pot
Thybault Neufcasteel
Anthonis de Bastaerdt
Adolf van Cleuen
Ian Heere van Auxsy
Ryenoudt van Breeroode
Ian du Neufcasteel
Hendrick van Borsele
Iacob Heere van Cricky
Symoen de la Lain
Pieter van Beffremont
Begghe de Lannoy
Kaerle Hertoghe van Bourgoengien. etc.

¶ Item in deser rijckelicker manieren soe reden dese voorseyde.xiiij.heren tsanderdaechs te Vespere, ende tsondaechs ter hoochmesse Ende es te wetene dat dese voorscreuen heeren vp den seluen sondach sauonts reden ten.vij.hueren vanden auende ter Vigelie, al met swarte clocken ende swarte capproenen. Ende des maendaechs ter sielmesse van ghelijcken

{==C.xxxv.v==} {>>pagina-aanduiding<<}

elck metter ordene.

¶ Item ontrent den seluen tijt, mijn heere Anthonis van Croy, Graue van Persen, ende van Remy, ende mijn Heere Ian van Croy, ende Ian heere van Lannoy souden gheweist hebben te deser feeste, maer si vertrocken alle drye, Ende en quamen in Brugghe nyet sdaechs te vooren.

¶ Item vp den sondach so was die wapene verdeckt met swarten Lakene, vanden Graue van nyueers, ende daer was gheuest een papier, daer in gheschreuen stont, dese naer uolghende sin, Die Graue van Nyueers ghedachuaert by sekere bekende letteren vanden seer hooghen ende excellenten Prince den Hertoghe van Bourgoengien, beseghelt metten seghele vander oordene van den gulden Tooysoene, omme te compareirene int capijtele, ende te antwoordene vp die confusie diemen hem aenseggende was, ende hi en heeft niet ghecompareert noch gheantwoordt, omme tproces te schuwen, heeft weder ghesonden sijn coliere vander ordene, ende wt dier causen, en is hi niet gheroupen gheweist ter offerhande.



        
        
        
    
[Hoe heer Iacob van Bourbon (die welcke rechtsweere was van Hertoghe Kaerle) van deser weerelt verschiet]

    [In selue iaer van.lxviij.den xxij.sten dach van Meye en vp den.xxiij.dach van Meye]

    Hoe heer Iacob van Bourbon (die welcke rechtsweere was van Hertoghe Kaerle) van deser weerelt verschiet, ende seer eerlick begrauen wardt.met allen sinen heeren vander oordene.etc. ¶ ITem in selue iaer van.lxviij.den xxij.sten dach van Meye, so verschiet van deser werelt een edel iongelinc ghenaemt mer iacob van Borbon, die welcke was rechtzweere vanden Hertoghe Kaerle, ende hi was een van den Heeren die nyeuwelinghe die ordene vanden Tooysoene ghegeuen was die welcke Heere met groter eeren ende met groten Rauwe ter eerde gedaen was, te sinte Donaes vp den.xxiij.dach van Meye, daer alle die collegien, ende die vier oordenen, ende die monicken vanden Eechoute in processyen ghinghen, ende sachternoens die Vygilie, daer alle die Houelijnghen in swarten habijten waren. Ende vier Heeren vander Oordene ghijnghen neffens den lijcke verslooft elcke met eenen groten capproene. Ende die hertoghe Kaerle ghinc inden rauwe alder naest den lijcke, met eenen rau capproen gheslooft ende naer hem quamen noch andere heren die oock gheslooft ghinghen in den rauwe. Te wetene Ian van Lutcenburch, mer Iacob van simpol, mijn heere van Rauesteyn, mijn heere van Argue, ende mijn heere Anthonis die Bastaert van Bourgoengien.

¶ Item die wet van Brugghe Burchmeesters, Schepenen, ende Raden, ghinghen alle mede inden Rauwe, ende alle die schadebeletters ende knapen die droughen elck een barnende tortse inde handt.

¶ Item van Hertoghe Karels weghe waren hondert arme lieden in swarte ghecleet al nyeuwe, die elck droughen een barnende tortse, metter wapene daer aen van den voorscreuen dooden. Ende vele Heraulden ghijnghen voor tlijck met haren wapenrocx, ende alle die Dekenen metten notabelsten van alle den Ambochten, stonden in swarten habyten in ordene lancx der strate, Ende hadden barnende toortsen voor hem lieden staende in grooter menichte, ende inden rauwe, so ghinghen noch den bisschop van Doornicke, ende die Bisschop van Camerijcke.


       
        
    
    [Vp den.xx.sten dach van Meye]

¶ Item vp den.xx.sten dach van Meye was dese voorseyde here begrauen inden choor van sinte Donaes, aen dye Noortsijde vander sepulture vanden hoghe ende mogende prinche, den Hertoghe Phelips voorseyde, vader vanden Hertoghe Kaerle.

¶ Item in desen tijt so waren vele diueersche Ambassaden te brugghe byden Hertoghe Kaerle, te wetene vanden Hertoghe van Calabren, vanden Hertoghe van Bretaengien, vanden drie staten van Vranckerijcke, dat dye bisschop van Langhers een of was, met vele ander groote personaedgien huyt vranckerijcke. Vp den seluen tijt quam ooc met schoonen state te Brugghe dye Graue van Simpol Conincstable van vranckerijcke, wel met.ijc. peerden, met luydende trompetten. Ende men voerde sconincx sweert voor hem, ende ij.maetsuwen, metter wapene van Vranckerijcke, voor hem draghende.

¶ Item in desen seluen tijt wat te voren, so sanc Lodewijc van borbon bisschop van Luycke die hoochmesse te Luycke, ende absolueirde al

{==C.xxxvi.r==} {>>pagina-aanduiding<<}

tvolc van Luycke van Spaeus weghe, vanden verwate ende ban daer si in waren, in die presencie van eenen Legaet van Roome, welcke absolutie vele goets coste. Ende dye luyckenaers hebben in penitencie, nemmermeer binnen den schependomme van Luycke, Swoensdaechs te moghene vleesch eten.


       
        
    
    [Vp den.xv.dach van Wedemaent]

    ¶ Item int selue iaer vp den.xv.dach van Wedemaent, so was ghedaen een rijckelic iaer ghetijde, sauonts te voren die Vigelie ende tsanderdaechs met eender eerlijcker messe vanden hooghen ende moghenden prinche den Hertoghe Phelips van Borgoengien, daer hertoge Kaerle present was, van wien een iaer lanc een sielmesse was ghedaen singhen metten vullen choore in sinte Donaes kercke, daer alle daghe waren ter messe omme die te hoorene twee wethouders van brugge tvoorseyde iaer gheduerende. 

¶ Item in dyen tijt was oock te Brugghe die Lantgraue van Hessen, ende was ghelogiert in die Bornecamare.


       
        
    
    [Vp den.xv.dach van Wedemaent]

¶ Ende des wel te merckene dat die hertoge Kaerle was een scherp man van iusticien, want hi dede int voorseyde iaer van.lxviij.een man aen eenen boom hanghen, ende daer naer dedy onthoofden eenen bastaert van Condeyt, ende hy dedene vp een rat stellen bi sinte Baefs buyten Brugghe, om sekere quade feyten die hi ghedaen hadde. Ende dit en was den voorseyde prinche niet te verbiddene, nochtan baden voor hem vele grote heren, hi was gherecht byden prouoost marisael, gheseyt die roode Roede.


       
        
    
    [Den.xxvi.dach in Hoymaent]

    ¶ Int selue iaer den.xxvi.dach in Hoymaent soe wast een groot ongheweirte in Brabant tusschen Diest ende Leeuwe, ende daer vielen haghelsteenen also groot als eyeren of caetsballen, grote schade doende in die vruchten ende ander saken, ende daer was bi dien ongheweirte eene prochyekercke al gheheel verdoruen ende gheschendt.


        
        
    
¶ In desen tijt so ghebuerde in Vlaendren wonderlijcke saken van Reeuwers ende Vodoysen.

    
    DEse reeuwers sochten maniere omme tvolck te vergheuene onder tdecsel van pestilencien, van den welcken Typere een Reeuwer gherecht was, ghenaemt meester Willem matthijs, gheseyt schuercapproen van Dixmuyde waert, omme dat hy nam twee maechdekins te ghenesene vander pestelencie, maer hi gaf hem lieden regael te drinckene, daer of dat si storuen, ende was daerom ghedoot, den.xi.sten dach van Ougst. Anno M.iiijc.ende.lxviij.

¶ Item corts daer naer was Typre noch gheuanghen eenen Heyne, gheboren van Herentals, ende noch een met hem, die ooc vele lieden vergheuen hadde, ende dese waren gheuoert vp eenen waghene Typre lancx der straten, naect vanden gorderieme vpwaerts, ende waren so ten vier houcken vander stede ghestreken met gloeyende ysers vp huerlider bloote lijf, ende voor die besant weder commende, daer wierden si onthooft.


       
        
    
    [Vp den.xxiiij.dach van Septembre]

    ¶ Item inden seluen tijt waren te Werveke ooc lieden gherecht, die een kint dat ghestoruen was vander pestelencie, hadden al te nyeuten ghesoden in eenen ketele, ende dat sop goten si in drincpitten ende in fonteynen, omme tvolck te corrumperene, ende ter doot te bringhene, ende si goten dat sop ooc in speerswater vaten, als waer by men te Brugge die speerswater vaten al vulde met sande ende met greyse. Ende men dorste in gheene kercken noch in cloosters enich speerwatere laten staen, lange tijt gheduerende. Ende te brugghe waren van sulcke faeyte quade wijfs gheuanghen, van den welcken datter eene gebarnt was vp een schauot, vp die grote marckt te Brugghe, vp den.xxiiij.dach van Septembre. Anno lxviij.ooc waren te Veurne lieden verbarrent vanden seluen faeyte. Dits tincarnacioen.

    ¶ Gheestelick, leeck sijn gheplaecht 
    met Reeuwers.


       
        
    
    [Den.xxv.dach in Wedemaen]

    MEn sal weten also hier voren verhaelt es, daer wi spraken vanden bisscop van Langhers, dat hy te brugghe quam, het was openbaer ghenouch dat dat was omme dyt selue huwelic te belettene, nyet yeghenstaende het voorseyde huwelic ginc voort. Ende dese edele bruyt Margriete van Ioorck quam in tswijn ter Sluys, den.xxv.dach in Wedemaent, ten.vi.hueren vanden auende. Int iaer.lxviij.daer si met grooter blijschap ontfanghen was, ende met diueersche costelicheden van personaedgien ende van schoonen vieren.



        
        
    
    
{==C.xxxvi.v==} {>>pagina-aanduiding<<}

    [Hoe dye Hertoghe Kaerle van Chaerlois, Graue van Vlaendren Trauwede (binnen den Damme) sijn bruydt]

    Hoe dye Hertoghe Kaerle van Chaerlois, Graue van Vlaendren Trauwede (binnen den Damme) sijn bruydt, die weerdege Princersse Vrau Margriete Shertoghen dochter van Iorck. etc.
    ITem daer naer vp den derden dach van Hooymaent, quam die Bruydt binnen der stede vanden Damme, ende daer so traudese Kaerle van Chaerlois, den Graue van vlaendren, ten.vij.hueren vanden morghenstondt Ende dye Bisschop van Salsbry trauwedese beede. Ende hi dede die messe in Sbaliuus huys vanden Damme, inde eetcamere, die daer toe weerdelick bereedt was, inde yeghenwoordicheyt van eenen legaet van Roome, ende vanden Bisschop van Doornicke alst blijct bi tincarnacioen dat hier naer volcht.
    CraChtICh CarLe 
        MargrIeten traVWede 

¶ Die capitael letteren segghen tiaer vander brulocht.

¶ Dye cleyne letteren segghen dye houde vander bruyt.

¶ Die menichte van alle die letteren int ghemeene seggen die houde vanden brudegom.


        
        
        
        
Dit naervolgende es den ontfanck, die te Brugghe ghedaen was, die hooghe ende moghende Princersse Vrau Margriete, Shertoghen dochtere van Iorck, des conincx Edewaerts suster van Inghelandt.

    
{== afbeelding 
        	
    ==} {>>afbeelding<<}
    


{==C.xxxvij.r==} {>>pagina-aanduiding<<}

    Die moghende Prinche Kaerle dye hadde sijnder gheminder bruydt ghesonden drie nyeuwe hanghende waghens, seer rijckelic ende costelic, Ende eenen osbare seere rijckelic gestoffeirt al van sijnen goude, met eender C ende met een M besaeyt, ende ooc met bloemkins van margrieten, ooc hadde hi huer ghesonden vele witte tellenieren, bouen den ghetale van die si huyt Inghelant brochte, want sy quam seer rijckelic ouer, wel met.xvi.sware schepen, met vele edele ioncheeren ende vrauwen ende grote menichte van familie, ende si quam van den Damme naer die stede van Brugghe vp den derden dach van Hoymaent, ende was eenen sondach ende ooc sint Thomaes den Apostel dach met groter heerlichede, als ghy hier naer hooren sult.

¶ Item smorghens ontrent den.ix.hueren begonsten dye peerden in te commene ter cruyspoorte, die gereden waren yegens dye voorseyde Princersse ende bruydt, ende ooc die peerden die met huer quamen huyt Inghelant, so dat tgetal vanden peerden sie met haer in quamen was wel.xic. Eerst so quamen voren die dienlinghen vanden Hertoghe Kaerle, al ghecleet int swarte, Te weten sulc in swarten Fluweele, andere in Damaste, ende in sijden lakene naer dat si van state waren, ende in officien, ende waren tsamen wel twee hondert peerden.

¶ Item mijn heere Adriaen van Borsele Ruddere, ende here van Breedam reedt rijckelic verchiert, sijn peert met fluweel verdect, ende daer vp hangende vele selueren bellen die groot waren, ende hi hadde drie paedgien, wiens peerden verchiert waren met swarten fluweele ghelijc sijn peerdt daer hy vp sadt, doen quam Pieter monseur pieter de Borbon, sijn peert verchiert met peerschen fluweele, ende daer aen hanghende vele schoone selueren bellen, ende aen dander sijde.ij.grote silueren cakebeenen

¶ Voordt daer naer so volchden wel.x.Bisschoppen. Eerst een legaet van Roome, die Bisschop van Typere, die Bisscop van Salsbry, die Bisschop van mets, dye Bisscop van Vtrecht, dye Bisschop van Camerijcke, die Bisscop van Doornicke, die Bisscop van Sareyten, ende vele ander biscoppen ende prelaten

¶ Item daer naer volchden vele trompetten ende claroenen metten blasoenen van Ingelandt, ende van den Hertoghe Kaerle, wel tot twijntich of meer. Voordt daer naer, so quamen vele Herauten metter wapene van Inghelandt, ende ooc vanden Hertoghe Kaerle, ende ooc vanden Graue van Simpol, Adolf van Cleue, vanden Here van Schales, Ende meer andere grote heeren, ontrent den ghetale van.xxx.

¶ Item daer naer so quam die voorseyde bruyt sittende in eenen rijckelicken osbaer, gedreghen van.ij.swarte peerden, met ghetuge van root gouden lakene, ende Margriete die bruyt voorseyde sadt in hueren osbare, met den hangenden hare, also eene bruyt toebehoort, ende hadde aen eenen froc ende eenen mantele van witten gouden lakene, ende een costelic Colet van goude verchiert met diueersche ghesteenten ende costelicke peerlen hadde si ontrent huren hals, ende aen haer hant eenen traurinc, twelc was een groot point van eenen Dyamant, ende daer neffens aen den seluen rinck vier tafelen van Dyamanten, ende Robijnen ende costelicke peerlen.

¶ Item tes te wetene dat vanden Damme tot Brugge quamen.vi.Rudders huyt Inghelant, neffens den osbaer te voet, in manieren van bruytleeders. Ende commende ter cruyspoorte, daer ontfinghen haer.vi.ander rudders. Te weten heeren vanden Toysoene.
Eerst mijn heere Adolf van Cleuen
Monsuer Iaques de Lutcenburch
Anthonis die bastaert van Borgoengien
Philippe pot
Monseur de Charny
Phelippe de Crieuekuer

¶ Ende dese ghinghen neffens den osbaer te voet, tot int hof van Borgoengien. Ende daer ontrent ghinghen die aertchiers vanden Hertoghe Kaerle, ende oock die Aertchiers van Anthonis die bastaert met selueren iorneyen, ende daer in staende eenen boom van Orseuereye.

¶ Ende es te wetene dat buten der cruyspoorte quamen met processye dye ioncvrauwen vanden wijngaerde, gheseyt beghijnen, Ende presenteerden der Bruydt eenen hoedt ghemaect van roosen, so eerlick ghewrocht, dat men sghelijcx niet vele gesien en hadde, den welcken hoedt die Bruydt in groten dancke ontfinc. Ende si dede den hoedt blijdelic stellen binnen harer croone, die si vp thooft hadde.

{==C.xxxvij.v==} {>>pagina-aanduiding<<}

¶ Item naer den seluen osbare volchden xij.tellende witte hakeneyen, ghetughen ende sadelen al vercleet met root gouden lakene, ende vp elck sadt eene ioncfrauwe ghecleet met diueersche sijden abijten aen, ende waren alle ghepareirt vp dinghelsche maniere.

¶ Item daer naer volchden noch.iij.hanghende waghens alle verghult ende verchiert metter deuyse vander voorseyde Margriete, welcke waghenen waren alle vercleet met rooden gulden lakene, ende voort warer noch twee waghens vander ouder princhersse, vercleet ooc met rooden gulden lakene. Ende alle dese voorseyde.v.waghens saten alle vul vrauwen ende ioncfrauwen, midts datter vele vrauwen waren ghecommen ouere te Calis, ende waren van daer te Brugghe ghecommen ouerlandt.
Item alle dye nacien hadden haer deuoor eerlick ghedaen om den ontfanck vander voornoemde bruyt, hem lieden costelijc cleedende, ende hadden al ghehuert huysen in die strate daer si passeirde, die si costelic behanghen hadden met gulden lakenen, ende andersins. ende met huer lieder wapenen daer voren, ende die gheuelen vanden seluen huysen waren al besteken met barnende tortsen seere chierlick om sien.

¶ Item ter incomste vander voorseyde bruydt waren vp die cruyspoorte twee roerende Leuwen, deene hadde in sinen claeu eenen standaert metter wapene van Vlaendren ende dandere metter wapene van Vlaendren ende dandere metter wapene van Brugghe, Ende vp die voorseyde twee torren vander poorte waren vele selueren trompetten ende claroenen, die alle sloughen met blijden voyse, als die voorseyde bruydt der poorte ghenaecte. Ende die huysen vander poorte totten houe toe waren al behanghen met tapijtserye, ende andersins.


¶ Hier naer volghen die Figuren.

EErst aen den houc vander kerseboomstrate tot den.iij.muenickendweers ouer die strate, was ghetemmert eene rijckelijcke poorte daermen onder duere leedt. Ende vp diese poorte stont eenen torre, daer inne dat stont een schoon lustich parck, gheconterfaeyt naer teerdtsche paradijs, daer in ghetoocht was van leuende personen Adam ende Eua. Ende daer voren stont ghescreuen. Dominus deus in paradiso voluptatis adduxit euam et adam vt vxor et coniunx ipsius esset. Ende Adam dye hadde een rolle in dye hant segghende aldus. Hoc nunc os, ex ossibus meis, et caro de carne mea. Ende onse here hadde een rolle, seggende aldus. Crescite et multiplicamini et replete terram, welck parck hadden ghedaen maken dye vier neeringhen.

¶ Item aen thuys vanden wouckere wijlent toe behoorende Ioos Hoonin tot aenden muer vanden Iacopijnen, tseghen ouer was ooc ghemaect eene poorte dweers ter strate, met hooghen torren vpwaert gaende, daermen bouen seer meesterlick vp speelde metter orghele, in welcken torre bouen ghesloten waren vele witte duuen, ende ander manieren van voghelkins, die welcke hangende hadden aen haren hals, die wapene van den Prinche ende vander Bruyt. Ende als die bruydt quam voor die voorseyde poorte, so liet men alle die voghelkins vlieghen, die welcke som beeten vp huere waghens, daer dat volck grote blijschap in hadde, ende sommeghe andere vloghen wech int wilde, verre van Brugghe, twelc vreimdt om sien was daer si quamen. Ende aen elcke syde van deser poorte stont eene figure, die welcke was te Brulocht, hoe dat dye Coninck Alexander traude die dochtere vanden Coninc Tholomeus, ghenaemt Cleopatra, Ende daer stont ghescreuen. Rex Tholomeus Tholomaida venit, et Cleopatram eius filiam Alexandro regi in vxorem dedit. Ende een Prophete stont aenden seluen torre houdende in sijn hant een Rolle, waer inne stont ghescreuen. Gaudeamus et exultemus: et demus gloriam deo quia venerunt nuptie agni, et vxor eius preparauit se. Ende aenden west voet vander muelen brugghe stont noch een schoone poorte, daer vp dat een blijde parc stont, ende daer een fonteyne binnen, ende een suuerlicke maecht ghecleet als een bruyt, met meer maechdekins die byder fonteyne stonden, ende dye bruyt hadde in huer hant een rolle daer in dat stont ghescreuen. Filie nuncia to dilecto meo, quia amore langueo. Ende aen dander sijde vander fonteyne stont een

{==C.xxxviij.r==} {>>pagina-aanduiding<<}

suuerlic ionghelinc, als eenen bruydegom, met meer ionghelinghen, ende hi hilt een rolle in sijn hant daer in dat stont ghescreuen. Vulnerasti cor meum sponsa mea, et letificasti animam meam. Ende dit voorseyde parc deden maken die vleeschauwers ende die vischcopers


¶ Die xvij.neeringhen.

¶ Item vp den houc vander Rudderstrate dweers die hoochstrate, stont oock ghetemmert eene rijckelijcke poorte, ende daer bouen was ghetoocht dye brulocht, daer onse heere van water wijn maecte, ende daer sadt ter tafele Christus ende sijn moeder, ende die bruyt, ende Architriclinus hadde bi hem vi.cruycken, ende hi diende ter tafele, ende daer stont ghescreuen. Nuptie facte sunt in cana galylee: et erat mater iesu ibi vocatus et discipuli eius ad nuptias. etc.


¶ Hier naer volchde den hamere

¶ Item voor die oostpoorte vander burcht, stont eene proper huytnemende poorte, daer vp dat was een blijde parck, hoe dat dye bruyt van Cantijcken stont met vele maechdekins, ende hadde een rolle daer in dat stont. Inueni quem diligit anima mea. Ende doe stont daer een suuerlic ionghelinc als een bruydegom, met meer Ionghelinghen, ende hi hadde een rolle daer in dat stont. Tota pulcra es amica mea suauis et decora. Ende duer die poorte lijdende, daer stonden die van sinte Donaes met haren proost, ende metter gheheelder collegie processye wijs, ende onfinghen die edele ende moghende princersse, ende haer weerdicheyt ende alle eere biedende dye sy mochten doen sulcker weerdigher vrauwen, ende gheuende wieroock ende speerswatere. Ende waren ghecleet met hueren costelicsten abijten seere rijckelijc ende eerbaerlick. etc. 


¶ Tleder.

    ¶ Item inden burch aen die suytsijde van sinte Donaes kercke, daer stont eene chierlicke poorte met diueersche torren, ende daer vp stont een rijckelick parck, hoe dat onse heere Ihesus traude die heleghe kercke, ende was ghetoocht in deser manieren. Christus hinck al naect aen tcruyce, ghestoffeirt ghelijc den berch van Caluarien toe behoort. Ende aen sijn rechter hant stont een schone maecht als een bruyt, hebbende in dye hant eene kercke, die welcke maecht so hoghe stont, dat si Christus nam bi sijnder rechter hant, ende daer stont ghescreuen. Ciuitas solis vocabitur et in die illa erit altare domini iuxta terminum eius.Nota bene.


¶ Die naelde.

¶ Item byder westpoorte vander burcht binnen, daer stont een vriendelic parc, daer Moyses stont als eenen brudegom, ende hi trauwede Tarbis, des Conincx dochtere Saba, Ende daer stont ghescreuen. Moyses post quam diuicijs obsedisset: ciuitatem saba: Tarbis filia regis egyptij in eum oculos mittit quam ipse postmodum in vxorem duxit.


¶ Die poorterye.

¶ Item yeghens thuytcommen vander breydelstrate, aen den houck vander ouder halle daer stont een rijckelic parck, daer in dat sadt een huytnemende schone maecht, seere costelick ghehabitueirt, met rijckelicke yeweelen vp het hooft, ende aen hueren hals, ende si hadde hanghende bouen hueren hoofde een lelye van goude, ende vp hueren schoot laghen eenen Leeu ende eenen Lupaert, ghelijc of si malcanderen ghecust hadden, ende daer stont ghescreuen in gulden letteren. Leo et pardus in gremio flosculi se amplexi sunt sub lilio. Ende tes te wetene, dat achter den Leeu die swart was, ende beteekende tgraefschip van Vlaendren, lach ooc eenen gouden Leeu, die welcke beteekende thertochdom van Brabant, ende achter dyen lach eenen rooden Leeu, ende dye beteekende Lutcenburch, ende achter den Lupaert van Inghelandt lach den gouden Leeu van Aquitantien, ende den gouden Leeu van Normandyen, welcke Leeuwen alle costelijck ghestoffeirt waren van goude ende van seluere, ende costelicke schilderye. Ende aen elc eynde vanden parcke stont eene rijckelicke vrauwe, deene metter wapenen van Vlaendren, ende dandere metter wapene vander stede van Brugghe, welcke vrauwen hadden elck eenen bouck in die hant, daer in ghemaect was een hert duerschoten, ende aen dander sijde eene gulden croone. Ende dat presenterende der yeghenwoordigher bruyt. Ende dit voorseyde parck was binnen al verschildert wit ende blaeu.

{==C.xxxviij.v==} {>>pagina-aanduiding<<}

¶ Item die Oude [halle was] al behanghen van boven tot beneden, [met nyeuwen] laken roodt, wit, ende blaeu. Ende [in die vooye] vander nyeuwer halle, waren blijdelic gheblasen, alle die selueren trompetten ende claroenen, in die yegenwoordicheyt vander voorseyde bruyt


¶ Die cleene neerijnghen.

¶ Item vp die marct voor thuys gheheeten tmoeriaens hooft stont een schoone poorte, Ende daer vp een schoon parc, hoe dat die coninc Assuerus trauwede die schone maghet Hester, ende daer stondt gescreuen tnaer uolghende. Assuerus rex persarum cui hester formosa omnis oculis graciosa placuit dicta ad eius cubiculum dyadema Regni capiti eius imposuit, cunctis principibus conuiuium.


¶ Die Makelaers.

¶ Item vp den houck van sheergherwijns strate, tot aen thuys van sinte Martijn, daer stont een rijckelicke poorte, ende een schoon parck daer bouen datmen tooghde den ionghen Tobyas, trauwende dye dochtre van Raguel, ende Gabulon commende huyten Rages verblijdt sijnde vander salegher Brulocht, sprac int ghescrifte dese woorden.
    Benedittio super vxorem tuem, et superparentes tuos, vt videatis filios vestros, et filiorum vestrorum, vsquis ad terciam et quartam generationem.Nota.

¶ Item het es waer, dat alle dese figueren van deser hoogher brulocht gheordonneirt waren, ter goeder waer omme, als gode biddende, dat dese edele ende hooghe brulocht in salicheden vulhenden mochte. Ende dat sy mochten ghecrijghen saleghe generacie ter eeren gods, ende ten weluarene van allen Sprinchen Landen.

¶ Oock salmen weten dat op den meestendeel van desen poorten stonden maechdekins die welcke der bruyt stroyden, als si passeirde excellentelix coorne ende roose bladeren ende waren vp alle dese voornoomde poorten diuersche instrumenten van muysijcken. Ende in dese manniere was dese edele bruyt ontfanghen, twelck haer seere danckelic ende bequame was.

¶ Ende me Vrauwe die Bruydt aldus ontfanghen sijnde, so waren die vander wet van Brugghe al nyeuwe ghecleedt, met swarten lakene van Damast. Ende si trocken by me Vrauwe die bruydt, alst tijdt was ende pas gaf. Ende si presenteirde haer eene nyeuwe sinte Margriete van seluere vergoudt meesterlic ghewrocht, weghende.xl.marc troys ghewichte, die welc si in dancke nam.

¶ Item vp den sondach vander Brulocht Hertoghe Kaerle gaf elcken heere die vander oordene was vanden tooysoene, eenen Rooden gouden laken keerle tot eenen bruydt sticke, ende daer naer andere officieren vanden Houe, hadden swart laken van damast, ende andere die hadden camelot, elc naer hoocheyt van state ofte office, ende andere cleene hadden swart laken, ende die alder minste dienaers hadden al nyeuwe cleederen, claeu ende wit, ten fijne so datter nyement en was in thoft, ten bleec dat hi een bruydtstuck hadde, ende verblijde metter brulocht vander voorseyde Bruydt.

¶ Item bouen der poorte vanden houe daer stont een chierlic yuweel van hout ghesneden, ende was een tafereel met.ij.gulden leeuwen, die welcke hilden Hertoghe Kaerls wapene, vulmaectelic met sijnder oordene Ende daer ontrent hinghen alle dye wapenen van sinen landen, ende aen elc sijde vander poorte stont een schottere, deene was een Cranekinier, ende dander was een turcx Aertchier, huyt wiens pijlen goeden vloeyde, in twee schoon steenen vonten daer toe gheordonneirt, van welcken wijn dat elc drincken mochte diet gheliefde, ooc warender schone nappen toe ghemaect om huyt te drincken.

¶ Item binnen der seluen houe aen die westsijde daer die consierge woont aenden muer daer stont eenen ghulden boom ghewronghen, ende een nest daer vp, daer inne dat sadt eenen pellicaen, die sijn ionghen opende sijn borst, ende huyter borst liep meest alden dach goeden ypocras.

¶ Dit es die ordonnancie vander Sale.

¶ Item aen die oost sijde vander plaetse ende aen die suyt sijde vander cappelle lancx den ouden caetspele, was ghetemmert een sale, bi temmerlieden van Bruessele, alsoot voren verhaelt es, ende vanden Tritsoore westwaert, so waren die bancken trappewijs ghemaect, daer vp dat stonden ende saten die vrauwen dye daer quamen om die feeste te siene. Ende in twest eynde vander sale so was ghemaeckt

{==C.xxxix.r==} {>>pagina-aanduiding<<}

een staegde bycans also breedt als die sale wijdt was, ende daer waren vp ghespeilt battementen, ende was al behanghen met tapijtserye vander wapene vanden Hertoghe Kaerle, ende daer waren voren ghemaect scuuende gordijnen van groenen semyte. Ende als die vrauwen dansten ende houeerden, soe stonden dye speillieden daer vppe met grooter triumphe. 

¶ Item in dye Sale voort waren ghemaect hanghende twee groote Casteelen van Schilderye, elck Casteel met acht aermen, ende vp elcken aerm een groote wassene keersse, ende aen elc casteel stonden.vij.groote spieghelen also rijckelick alsmense maken mochte. Ende huyt den eenen casteele neffens der tafele vander bruyt quam by tijden een drake, die vier schoot, twelcke seer wonderlic was om sien, ende draeyde tvoorseyde casteel nv eens nv anders, ooc waren inde voorseyde casteelen diueersche personaedgien van mannekins, dansende, ende andere vreimtheden bedrijuende.

¶ Item aen elcke sijde vanden casteelen lancx der salen hinghen vi.houten crucen gheschildert wit ende blaeu, ende vp elck cruce stonden vijf wassene keerssen, sonder dye toortsen, diemen achter die sale drouch, ende was so wonderlic ende vreimdt om sien, dat hem elck verwonderde. Ende voort vanden bancketten, ende maeltijden, ende ioostementen, die staen hier naer in tlanghe in tfayt van wapenen dat mijn here Anthonis die Bastaert dede ter weerdicheyt vander edelhede ende vanden hooghen ende excellente feeste, ende ooc ter eeren vanden vrauwen ende ioncvrauwen diere waren.


    [¶ Hier naer volcht dye cause vanden Steickspele vanden gulden boome]

    ¶ Hier naer volcht dye cause vanden Steickspele vanden gulden boome, ende hoe dat vulbrocht was tfayt van wapenen bi mijn heere anthonis die Bastaert, ende hoe die rijckelicheden vander feeste vulbrocht waren.

¶ Dat.lv.Capittel.

    
{== afbeelding 
        	
    ==} {>>afbeelding<<}
    


{==C.xxxix.v==} {>>pagina-aanduiding<<}

DIe hooghe ende excellente Ruddere mijn heere Anthonius die bastaert van Bourgoengien, hem onlancx naer der middernacht een vreimt visioen gheschiet sijnde, byder gracie ende voorsienicheyt van Venus der goddinne, als dat hem dochte dat hi ghereden quam in vreimden landen, vele wonderlicke auentueren lijdende byder hulpe ende bystandichede van Venus voorseyde. Also hem dochte dat een vrauwe gheheeten vrau Eere, hem brochte in een verborghen Eylande terstont haer mueghende hant aen hem slouch, ende leedene als gheuanghen man in een besloten costelic casteel, daer hi vant vele gheuanghene Rudders, dye welcke voorseyde vrauwe hadde eenen Naen van sulcker subtijlheyt sijnde, dat hy eenen Ruese gheuanghen hilt met een selueren ketene. Ende dese Ruese sadt ghebonden aen eenen gouden boom, neffens welcken boom stont een pyroen vp drie pylaren, deen neffens den anderen, groen, peersch, ende ghelu, ende daer vp sadt desen voorseyde naen, wachtende wie den voorseyde Eylande nakende was Ende in dit voorseyde visioen openbaerde haer die voornoemde vrauwe vanden Eylande voorseyde, ende seyde dat hy nemmermeer huyt hueren handen gheraken en soude, of hi en moeste belouen te doene een faeyt van wapenen yeghens elcken Rudder dye van buyten commen soude. Ende so wie dat ter commen wilde, dye moeste cloppen met eenen gouden hamere voor die poorte daer toe gheordonneirt. Ende die Naen sijn cloppen hoorende, soude met den gheuanghen Ruddere gaen ter poorte, ende halen den rudder van buyten inne, dies soudemen sijn wapene hanghen aen den gulden boom voorseyt, in een ghedinckenesse van groter eere ende dit vulbringhende, soude hi hem seluen moghen verlossen. Ende mijn heere anthonis die bastaert voorseyde ontspronghen sijnde huyt desen vriendelicken visioene beloefde in hem seluen dit visioen te vulcommene in properen persoone openbaerlicke voor alle dye weerelt vp den seluen tijt, ter eeren van allen edelen, vrauwen, ende ioncfrauwen. Ter welcker cause mijn here Anthonis die bastaert voorseyde, dede stellen eenen gulden boom te Brugghe, vp dye marct, ende dede maken een driecante pyroen, met drie pylaren, groen, peersch, ende ghelu. Ende rontdomme den pyroen daer stont ghescreuen in gheluwe letteren aldus.
De che pyron nulluy ne prent meruellie 
Car cest vngenprise qui noble cueurs reuelie 
Pour souuenir de la tant honnoree 
Dame dhonneur et layssee, celer. 

¶ Item mijn heere dye bastaert voorseyt, ghecreech eenen Naen ende eenen Ruese inder seluer manieren dat hem het visioen ghebuerde, ende was gherieuende al dat commen en gaen wilde. Ende es te wetene dat mijn heere dye bastaert hem dede heeten den gheuanghen Ruddere, ende daer was te winnen een peert met harnasch, ende verdecsele. Ende tes waer dat dese edele bastaert maken dede voor dye halle vp die marct eene costelicke poorte, met twee schone torrens, daer sijne trompetten vp waren. Ende huyt elcken torre stack eene witte sijden banniere, met eenen gulden boom. Ende aen die duere vander poorte stont eenen gulden boom, ende insghelijcx vp tnoorteynde vander poorte stont oock eene gulden poorte, verchiert met gulden boomen, ende daer hinc aen eenen gulden hamere om voor dye poorte mede te cloppene. Ende dit steicspel hiet tspel vanden gouden boome.



        
        
        
    
¶ Dit gheschiede tsondaechs ten steicspele, ende sauens ten banckette seer rijckelick.

    [Vp den derden dach van Hoymaent, int iaer ons heren.M.iiijc.ende.lxviij]

    ITem vp den derden dach van Hoymaent, int iaer ons heren.M.iiijc.ende.lxviij.so was ghehouden dye voorseyde brulocht vanden seer hooghe ende moghende prinche den hertoge kaerle van Bourgoengien, ende van sijnder gheselnede Margriete van Ioorck, sustere vanden seer hooghe ende moghende prinche Edewaert coninc van Inghelant. Ende vp den seluen dach, so was die bruyt voorseyde naer die maeltijt vander noene ghecommen ter marct, te Brugghe, int huys ghenaemt Cranenburch, omme tvoorseyde parc ende feyt van wapenen aen te siene. Ende yeghens den auent

{==C.xl.r==} {>>pagina-aanduiding<<}

ontrent tusschen den.v.ende den.vi.hueren, so ariueirde voor mer vrauwe voorseyde een Naenkin, verselschipt met twee officiers van wapenen, deene ghenaemt la Roche, ende dander den gulden boom, leedende eene Ruese by eender selueren ketene. Ende si daer commende, presenteirden der vrauwen eenege articulen, in manieren van faeyten van wapenen, waer of tinhouden hier volcht.

¶ Item dit ghedaen sijne, tselue naenkin leede den seluen Ruese recht tot den gulden boome, by den welcken was een pyeroen, alst voorseyde es, daer dat voorseyde Naenkin vp ghestelt was in eenen setele, ende voor hem een rijckelick laken, vp twelcke stont een quadraen, in vorme van eender orloodge van der zee, alleenlijc loopende een half huere. Ende seer corts daer naer dit voorseyde naenkin metsgaders die twee officiers van wapenen leden den voorseyde Ruese totter poorte vanden gouden boome, ende daer vonden si eenen seer edelen Rudder in een osbare, ghenaemt mijn here van Rauesteyn, den welcken osbaer verchiert was van schilderye van sijnder deuijse verdect met een rijckelic vergulden laken, ende twee swarte peerden die den osbare droughen, ende was verselschipt met vier Rudders, houdende die hant aen den seluen osbare, ende waren alle viere ghecleet met blaeuwen fluweele. Ende achter den voorseyde osbare, so quam een graeu Sommier, dragende.ij.coruen verdeckt met swarten fluweele, behanghen met groten selueren bellen, ende met meer andere stucken van seluere vander deuijse vanden voorseyde heere van Rauesteyn. Ende daer was ghepresenteirt aen die voorseyde officiers van wapenen eenen schilt verwapent met sijnder wapene, omme die ghedreghen ende ghestelt te wordene aen den gulden boom, in teekene omme te willen ghenoughen den Ruddere metten gulden boome, in die wapeninghe bi hem aenghenomen byder vrauwe vanden verborghenen Eylande tinhouden vanden seluen capitele. Ende alsoe was by den voorseyde Ruese ende Naenkin, gheleet die voorseyde here van Rauesteyn tot voor die vrauwen, hem lieden reuerentie doende, ende van daer hem presenterende voor die Iuge, ende doe keerde hy weder, ende vertrac tot buyten der Reke. Ende corts daer naer quam hi weder, ende met hem die voorseyde Sommier, ende.v.Rudders, ende ioncheren met hem te peerde in sijn gheselschap, ende si hadden die ghetughen blaeu van sijnder deuijse, behanghen met selueren bellen, ende ghecleet met habijten van blaeuwe met orfauerye van fluweele

¶ Item die voorseyde gheuanghen Rudder by der vrauwe vanden verborghene Eylande, hi was in een pauwelioen van witter side ende ghelewe, ende daer was hi vp gheseten ghewapent ende al bereedt om dye glauie in te leggene, ende was verselschipt met vij.Rudders ende ioncheeren, met rocxkins van wit laken van damast, gheseten vp peerden, verchiert met peerschen fluweele, ende dat gestoffeirt met grote gouden doppen, ende vp die doppen grote selueren bellen. Ende die voorseyde gheuanghen ruddere hadde vp sijn peert een seere rijckelicke verdecsel van peerschen fluweele, ende.vi.paedgen die die hant hilden aen tpawelioen. Ende dit ghedaen sijnde, si reden metter glauien deen yeghens den anderen, die voorseyde half huere gheduerende. Ende die voorseyde gheuanghen Rudder brack vijf glauien. Ende die voorseyde here van Rauesteyn brac maer twee glauien. Ende daer naer tvoorseyde Naenkin blies den hoorne, ende dye voorseyde Rudders trocken achterwaerts, ende dit gheschiede vp den voorseyde dach. Ende elck reedt noch eens vp den anderen, een ionste doende ter eeren vanden vrauwen, waer of datter nyement gherocht en was.

¶ Item vp desen seluen dach was Kaerle de Valoys graue van Vlaendren.etc. ghecleet met eenen langhen keerle, een elle of meer slepende vp deerde met grote wijde openen mauwen van ghelijcker lancte, ende was een root gulden laken vlu vp vlu, ende gout vp gout, keerle ende mauwen gheuoert met sabels, ende sijn paedgien, ende sijn voetloopers waren ghecleet met blaeu fluweel van orfauerye gouden ende selueren. Ende doe ghinck die voorseyde Prinche ligghen by sijnder bruyt, in thuis van Cranenburch die welcke bruyt doe ten voorseyde huyse ghecommen was met rijckelicke gulden waghens, metter Ducesse van Noordtuelt, ende met der iongher princhersse van Borgoengien, dochter vanden Hertoghe Kaerle

{==C.xl.v==} {>>pagina-aanduiding<<}

voorseyde, omme te siene die ghenouchte.


    

{==C.xl.v==} {>>pagina-aanduiding<<}

voorseyde, omme te siene die ghenouchte.

¶ Item vp den seluen dach sauvents ten banckette, die  Hertoghe Kaerle als doe brudegom sijnde, sadt inden middele vander tafele voorseyde, ende in Toosteynde vanden sale te sijnder rechter hant sadt die bruyt Margriete van Ioorc, ende die wedewe vanden Hertoghe Phelips, wyens siele god ghenadich sy, moedere vanden voorseyde brudegomme, ende haer volchde me ioncfrauwe Marie van Borgoengien, die dochtere van den voorseyde Hertoghe Kaerle, dye bisschop van Vendune.

    Die legaet van Roome♥
Die bvisschop van mets
Die bisschop van Camerijcke
Een edel rudder huyt Borgoengien.
Ende aen die slincker sijde vanden Hertoghe Kaerle sadt die wedewe vanden Hertoghe van Noordtwijck 
    Die bisschop van Salsbry.♣
Me vrauwe van Arguwe
Ende die bisschop van Hutrecht

¶ Item voort alle die tafelen die inde voornoemde sale waren, die waren alle ghestoffeirt van sittende persoonen, van Rudders vrauwen, ende ioncfrauwen. Ten welcken banckette, ofte auentmael waren ghedient xxx.schuetelen spijsen van rooste, waer toe dat gheordonneirt waren.xvij.schepen, te wetene huyter name vanden.xvij.landen, daer die voorseyde bruydegomme here of was, welcke schepen waren ghemaect van houte, als craken, hulcken, crauweelen. Ende dese voorseyde schepen waren alle vergout met fijnen goude, so costelick datter hem elc in verblijden mochte diet sach, met meersen, ghetau ende taclen al van goude, den mast ende Ra al vander ghelijcken, ende elc schip was verchiert met diueersche wapenen van alle den landen, ende elc schip was gheuult van alle manier van rooste, datmen conste ghepeynsen, so dat die spijse so hooghe lach in die voorseyde schepen totter haluer lanckte vanden maste, welcke schepen waren oock ghestoffiert met mannen van wapenen, ende van bussen ende serpentijnen elck gheschict tsijnder behoorlicker stede, so den schepen toebehoort.

Item die saussen dienende ter voorseyde spijsen die waren ghedient in hespinghen ende in booten vanden voorseyde schepen, oock alle ghemaect van ghelijcker stoffe ende costelicheyt als dandere voorseyde schepen. Ende ten sijne datter noch memorie sy langhe tijt vander voorseyde triumphe, so staet in sommeghe coronijcken een schip ghemaeckt, inder manieren also dat toe ghinck. Ende noch vintmen seluen schepen in wesene, want ic Andries die smet die dit screef, hebben een sien staen voor die langhe moeder Gods, in sinte Saluators kercke in die stede van Brugghe.

¶ Item noch soe warender ghedient.xxx.pasteyen, ende bouen elck so stont eenen rijckelicken torre ghestoffeirt van goude ende van anderen diueerschen colueren, welcke torren costelic behangen waren metten wapenen vanden landen ende steden vanden voorseyde Hertoghe Kaerle, twelc seere schone was om sien. Ende binnen der voorseyde maeltijt quam in die sale eenen groten Eenhoorne, ende hi hadde vp sinen rugghe eenen gulden Lupaert, houden inden claue een banniere metter wapene van Inghelant, ende eene schoone Margriete, die leedede den voorseyde Eenhoorne lancx der sale van tafele ter tafele. Ende daer naer soe quam daer eenen groten leeu, daer vp dat sadt eenen schonen Cheraphin, houdende in die hant eene costelicke banniere metter gheheelder wapene vanden voorseyde Hertoghe van Borgoengien, ende ghinc in sghelijcx van tafele te tafele, twelc seere vreimt was om sien.

¶ Item daer naer so quammer eenen groten Kemele, gheladen met twee koruen, ende daer vp sadt een mooriaen, die in sghelijcx van tafele te tafele ghinc, verghiftende die ioncfrauwen van dat hi huyt sinen paenderen haelde. Eerst een ghecrooneirde duuinne, ende veel partrijssen, ende deelde oock elcken costelicke Tregye.

¶ Item tes te wetene dat in die voorseyde sale stont   ghetemmert een Tresoor.vi.trappen hooghe, daer vele costelicke yuweelen vp stonden van gouden ende selueren flasschen ende cannen, ende costelicke nappen sonder ghetal, onder welcke waren.iij.costelicke potten fijn cristallijn gestoffeirt met goude, so datmen


{==C.xli.r==} {>>pagina-aanduiding<<}

die costelicheyt vanden yuweelen nauwe souden connen ghescrijuen.

¶ Dit ghesciede smaendaechs ten steicspele, ende tsauents ten banckette.

ITem doe quam mijn heere vanden casteele Gyon, hemseluen presenterende vp die Reke, die welcke sandt ten voorseyde gulden boome eenen schilt verwapent met sijnder wapene. Ende dat ghedaen sijnde, quam voor hem die voorseyde Ruese, gheleedt byden voorseyden Naen, ghebonden metter ketene als voren Ende die Ruese nam dye voorseyde here van Gyon byder mane van sinen peerde, ende leeddene tot voor die vrauwen, omme hemlieden reuerencie te doene. En daer den Iuge presenterende, ende sijn peert was verchiert met gulden lakene, ende achter hem haddy.ij.paedgien, wiens peerden verchiert waren met peertsch gulden lakene. Ende die paedgien waren ghecleet met groenen sattijne, ende noch hadde hi in sijn gheselschip.vij.Rudders ende edele mannen, ghecleet met mantelkins van groenen sattijne, ghenouch ghelijck den voorseyde paedgen.

¶ Item die huytcomste van mijn heere die bastaert was huytnemende costelick, sijn peert was verchiert met gulden laken cramosijn, ende met hem vier edele mannen van sijnen huyse, wyens peerden waren verchiert met witten lakene van Damast, ende daer vp gheborduert gulden boomen. Ende dese voorseyde edele mannen waren ghecleet met schoonen tanneyten sattijne. Ende si reden yeghens malcanderen, totten ghetale van.xviij.iousten, binnen den welcken si braken.x.glauien, te wetene mijn heere dye bastaert.viij.ende dander maer.ij. Ende die here vanden casteele Gyon vulquam bi mijnen here den bastaert, behouden dat sy daer naer noch ter eere vanden vrauwen noch eene iouste deden, vanden welcken gheen gheraect en was.

¶ Item daer naer quam Chaerle de visau aen die voorseyde lijste, die byden naen gheleet was voor die vrauwen, om hemlieden reuerencie te doende, ende van daer voor den Iugen, ende sijn peert was verchiert met orfeuerye van goude ende van seluere, gheboort met peerschen lakene, ende ghestrijpt, ende daer vp besaeyt met sijnder deuijse, ende was gheacompaengiert metten aertchiers van mijnen gheduchten heere die hem dienden te voet, ende met hem was een edel man te peerden, die hem diende vander glauie. Ende hi was ghecleet met eender Iorneye van orfeuerye vander seluer leuereye vanden Hertoghe Kaerle.

¶ Item mijn here die bastaert die vertrocken was, quam weder metter glauye in die hant yeghens den voorseyde Chaerle, ende hadde doe sijn peert verwapent met ghetughe van orfeuerye, daer aen hinghen grote bellen van seluere. Ende reden deen yeghens dandere, tot den ghetale van.xxi.loopen, binnen den welcken waren ghebroken bi mijn here den bastaert.ix.glauyen, ende byden seluen Chaerle.viij.glauyen, ende die sulcke waren ghebroken die croone of, som inden middele, ende som byden eynde. Ende dit ghedaen sijnde, men blies den hoorne, doen liepen sy noch eenen loop, omme te vuldoende, twelc was sonder gheraken.

¶ Item daer naer was dye incomste van mijn here van Fienes, die also ghecleet was als die Ruese, ende die Ruese ghinck hem halen ende leeddene tot die vrauwen, om hem lieden te doene reuerencie, ende van daer voor die Iugen, ende sijn peert was seer rijckelick verchiert met swarten fluweelen lakene, gheborduert met gouden lakene van sijnder deuijse, ende vp den rugghe van sinen peerde so was een rijckelicke blomme gheborduert van goude, ende hy hadde.iiij.paedgen ghecleet met tanneyt fluweel, ende blaeu, beleydt met orpheuerye, met cleenen capproenkins tanneyt, gheborduert van ghelijcken, ende hi hadde met hem.vij.peerden met paedgen, ende andere. Deerste paedge sijn peert was verchiert met orfeuerye, met grote clocketten van seluere daer vp. Die tweeste met selueren bellen seer rijckelick. Die derde verdect met gulden lakene, verdect met Ermijnen. Die vierde was verchiert met fluweelcramosijn, gheboort ooc met Ermijnen. Dye peerde knape hadde een peert in die hant, verchiert met gulden laken cramosijn, ende den sadele van ghelijcken, ende tpeert vanden palfernier was verchiert met blaeuwen fluweele, gheboort

{==C.xli.v==} {>>pagina-aanduiding<<}

met orfeuerye. Ende hadde in sijn gheselscip vier edele Rudders, ende andere ioncheeren. Eerst mijn heere Iacob van Lutcenburch sijn oom, mijn here van Rouchy sijn rechtsweer, mijn heere van lutcenburch sijn broedere, ende mijn heere de markijs van Ferrare, hebbende die twee laetste peerden vercleet met blaeuwen fluweele, gheboort met orfeuerye met groote bellen van seluere, ende die edele mannen waren ghecleet met iorneyen van swarten fluweele, gheboort met twee groote gouden letteren vander deuijse van mijn heere van Fienes, ende noch menich andere Ruddere met hem costelic ghecleet van diueersche colueren, in sijde ende in fluweele, elck om costelicst ende eerlicst.

¶ Item mijn here Anthonius dye bastaert quam weder huyte verchiert sijn peert met costelic groen gouden laken, gheboort met orpheuerye van seluere. Ende hi hadde te dien daghe in sijn gheselscip vele edele mannen van sijnen huyse, onder welcke edele mannen datter viere waren die haer peerden verdeckt hadden met wit lakene van damast, gheborduert met gulden boomen, ende hadden iorneyen van tanneyte satijne, vp haerlieder wambaysen. Ende dese twee reden deen yeghens dandere seer clouckelick.xxiiij.loopen, binnen den welcken loopen waren ghebroken by mijn heere die bastaert.xi.glauien, ende byden voorseyde Fienes.vij. Ende dit ghedaen sijnde, men blies den hoorne. Ende noch liepen si elck eenen loop ter eere vanden vrauwen, maer twas sonder gheraken.

¶ Item vp dyen dach was dye Hertoghe Kaerle van Bourgoengien ghecleet met eenen langhe keerle, van swart gouden lakene, ende, gheuoert met sabels, ende sijn paedgen ende voetloopers waren alle ghecleet met blaeu gouden laken.

¶ Item den seluen dach sauents ten banckette was ghetoocht drie personaedgien, Die ioncheyt van Hercules, hoe dat hi onder ander dieren verwan twee serpenten.

¶ Item daer naer was ghetoocht eenen griffoen also groot als een peert, die welcke ghinc van tafele te tafele, ende keerde sijn hooft ende sijn ooghen in sijn hooft, ende sijn tonghe in sijnen bec, twelc seer vreimde was om te siene.


¶ Dit ghesciede sdysendaechs ten steicspele, ende sauents ten banckette.

ITem mijn heere van Lutcenburch was byden Ruese ende byden Naen gheleet, om reuerencie te doene den vrauwen, ende van daer voor die Iugen, Ende sijn outsuere ende cleedinghe was van orfeuerye vergult, ende hy hadde.v.paedgen, ghecleedt met orfeuerye. Deerste hadde sijn peert verchiert met blaeu selueren lakene. Die tweeste van laken van Damast, gheborduert van orfeuerye wit, met grooten troncken van bellen van seluere. Die derde van swarten fluweele, gheborduert met groten griecschen Y van goude. Dye vierde met maerters, metten ruwen huytewaert. Die.v.ste met gulden laken cramosijn.

¶ Item dye voorseyde gheuanghen Ruddere byder vrauwe vanden verborghene Eylande was verchiert met fluweele tanneyt, met barbacanen ende letteren van gouden draden, ende huyten barbacanen vloghen viereghe vlammen. Ende omme dieswille dat tarreest van mijn here van Lutcenburch ghebroken was, hi schiet van daer, sonder te vulcommene tvoorseyde capittele, twelcke hem die gheuanghen Rudder consenteirde.

¶ Item dye incomste van mijn heere van Arguwe, hi was ghelijck den anderen gheleet byden voorseyde Ruese ende Naen, ende hadde sijn peert verdect met peerschen fluweelen laken, gheboort met selueren laken, ende hy hadde drie paedgen ghecleet met paltrocx van groenen fluweel. Deerste sijn peert was verchiert met schoonen gulden lakene cramosijn. Dye tweeste was verchiert met peerschen fluweele. Dye derde met behanghen blaeuwen fluweele, met selueren bellen. Ende die voorseyde here van Arguwe hadde sinen schilt ghedeelt blaeu ende groen, ende hi brack.xiij.glauyen.

¶ Item doe quam die gheuanghen Rudder weder huyte, verchiert met wit laken van damast, besaeyt met gulden tranen, ende dye voorseyde gheuanghen Ruddere brac ooc xiij.glauyen.

{==C.xlij.r==} {>>pagina-aanduiding<<}

¶ Item dye incomste van mijn heere Anthonis van Halwijn was byden Ruese ende Naen gheleet als dander, omme den vrauwen te doene reuerencie. Ende hi hadde sijn peert verchiert met swarten fluweele, gheborduert met gouden draden, in manieren van roosen met grote selueren bellen. Ende dye borduere van sijnder verdecxsele was van gulden laken cramosijn, ende met gheborduerde griecsche Y Y. Ende hy hadde drie paedgen ghecleet met orfeuerye. Deerste was verchiert met graeu gulden lakene. Die tweeste van orfeuerye wit, met grote doppen van seluere. Die derde met fluweel cramosijn van selueren lakene. Ende dye voorseyde heere Anthonis van Halewijn brac vijf glauyen seere clouckelick.

¶ Item dye gheuanghen Ruddere quam huyte verchiert met selueren laken cramosijn, gheborduert ende besaeyt met orfeuerye, ende brack drie glauyen.

¶ Item hertoghe Kaerle was ghecleet met eenen langhen keerele van gouden orfeuerye, gheuoert met sabels, ende sijn paedgen ende voetloopers hadden graeu fluweelen keerls

¶ Item sauens ten banckette waren ghedeckt alle die voorseyde tafelen, ende daer waren doe gherecht.xxvi.schotelen roost, ende.xxvi pasteyen, elc verdect met een pauwelioen metten wapenen vanden Landen vanden voorseyde Prinche. Ende vp elcke pasteye stondt een man bouen hebbende eenich engien, om die pasteye vp te brekene, deen een spade, dandere een hamere, die derde een pijcke, ende ouer troost stonden tenten verchiert met wapenen vanden landen ende steden toebehoorende onsen natuerlicken heere ende prinche den Hertoghe Kaerle voorseyde. Ende met sijnder deuijse, te wetene, Ie lay emprijs, ende twoordt vander voorseyde me vrauwe Margriete, bien en auienge.

¶ Item daer was ooc in de voorseyde sale ghestelt eenen torre rijckelic ghestoffeirt, naer den torre van Gorckem in Hollant, in welcken torre was wonder te siene, daer waren inne gheeten die vp die scalmeye speelden ende vp trompetten. Ende daer waren ghemaect Ezels die songhen, ende daer waren Euerswijnen die speilden vp grote fluyten ende daer waren Beeren die speilden vp Luten ende elck dede tsine bi ghebuerte, dies wasser een vp den voorseyde thorre dye tusschen elcke poose een ghenoughelick dichtkin seyde. Ende ten laetsten quam daer een Scemijnckel twelck danste den morisschen dans, daer omme dat seere ghelachen was, welck Scemijnckel vandt vp den torre een mersman ligghen slapende. Ende tscemijnckele nam die speghelen, spellen, ende cammen, ende drouchse den ioncvrauwen, twelck een boerdelic dinck om sien was


¶ Dit gheschiede Swoendaechs ten Steicspele, maer als doe en wasser gheen Bancket.

¶ ITem die incomste van mijn Here Ian die Sacho, hi was gheleedt bi den Ruese, ende by den Naen als voren, ende voor hem hadde hi drie personaedgen van mooren huyt Slauonyen, sittende in paenders vp een sommier verchiert met blaeuwen fluweele gheborduert met groten gouden letteren Ende die voorseyde sommier hadde een saufreyne van stale. Ende dye voorseyde mer Ian was gheleedt van eender verdoolder ioncvrauwe, die welcke sadt vp een tellende   peerdt verchiert met gouden lakene cramosijn gheboordt met gouden draden, ende tpeerdt vanden voorseyde heere was verchiert met swarten fluweele gheboordt, ende ghecruyst met orfeuerye. Ende hi hadde.iiij.Rudders te peerde gheabilgiert ghelijc slauen, ende eenen te voet hebbende eenen baerdt van goude. Ende een taerdge inde handt, Ende commende voor dye vrauwen, presenteerde die voorseyde ioncvrauwe eenen brief, inhouden dye cause van harer dolijnghe. Ende die voorseyde heere van Haelwijn brack twee glauyen, ende hi begheerde aenden gheuanghen Ruddere dat hy te vredene wilde sijn, dat hy vertrecken mochte, twelck hem gheconsenteirt was, vp den seluen tijdt.

¶ Item dye incomste van mijn heere van Lutcenburch was ooc ontfanghen, ende gheleet als voren, ende sijn peert was verchiert met schoon blaeu gulden laken, gheboort met seluer laken cramosijn, ende oock sijnen schilt, ende hadde met hem.vi.schone Rossen van schonen diueerschen parueren

{==C.xlij.v==} {>>pagina-aanduiding<<}

deerste van fluweele cramosijn geborduert van orfeuerye, vergult met groten distelen vp gheheuen, gheuoert met ermynen. Die tweeste was verchiert met blaeuwen fluweele met groten gouden letteren van sijnder deuijse ghefrijnget met gouden draden.
Die derde was verchiert met swarten fluweele, met grote letteren van sijnder deuijse gheborduert, behanghen met grote selueren bellen.

¶ Die vierde was verchiert met peerschen sattijne gheborduert met groten distelen van orfeuerye, met schonen looueren van selfs, ende die borduere van swarten fluweele met gulden tranen, ende daer naer was een peerdt inde handt gheleedt verchiert met peersch gulden laken. Ende die knape die tvoorseyde peerdt leede, sijn peerdt was verchiert met persch laken van Damast swart en wit, besaeyt met gulden letteren van sijnder deuijse. Ende hi was gheacompaengiert met dese naeruolghende heeren.

Mijn heere van Scales
Mijn Heere van Houdeuijle sijn broedere
Mijn heere van Fienes
Mijn heere van Lutcenburch
Mijn Heere van Renthy
Mijn Heere de Markijs van Ferrare
Mijn Heere van Rouchij
Ende die voorseyde heer Iacob van Lutcenburch brack.vij.glauyen

¶ Item de gheuanghen Ruddere was verchiert met blauwen Fluweele met groote scroon van seluere vp gheheuen, ende besaeyt met schrijnekins van seluere seere rijckelick om sien, ende hy brack.vi.glauyen.etc.

¶ Item dincomste van mijn Heere van Poytiers, was bi eender Vrauwe wit verdect, ende verchiert met perschen Fluwele, ende der Ioncvrauwe peerdt was verchiert met witten Sattijne, dye welcke presenteirde den Vrauwen ende Ioncvrauwen een ghescrijfte, waer of tinhouden hier naer vocht, seer hoghe ende gheduchte excellente Princersse by hu sendt mi bi huwer groter edelheyt een seere edele ende gracelicke Vrauwe, ende heeft aen mi begheerdt dat ic bi nuv commen soude die Rudder omme tvermeersen van sijnder belofte, dye welcke ooc beloofde sijn dienaer te sine die ghetrauste van desen conincrijcke, si doet haer heeten die witte Vrauwe, sy heift onlancx kennesse ghehadt van desen sticke, twelcke es van edelder hantierijnge, ende vanden Pyroone vanden rijckelijcken gulden boome, dat es omme vruecht te vermeersene in vromicheden van wapenen den Ruddere die sijn glauye doet beuen, ic presentere my sijn dienareghe te sine met gheheelder minnen, omme hem te volghen in allen ootmoedeghen dienste. Ende tpeerdt van mijn heere Phelips van Poitiers, was verwapent met corter wapenijnghe van sattijn, cramosijn, ghefringet met goude, ende behanghen met groten coebellen van seluere, ende sijn eerste paedge was verchiert met swarten fluweele, met een cruce van fluweel cramosijn. Die tweeste was verchiert met blaeu gulden laken, ende dye paedgen waren ghecleedt met capkins van peersch sattijn. Ende die voorseyde heere brack.x.glauyen.

¶ Item die gheuanghen Rudder quam huyt verchiert met swarten fluweele, ende daer vp groote bladeren van orfeuerye, ende sijn paedgen ende voetloopers waren al nieu ghecleet met peerschen sattijne, ende hy brac ix.glauyen.

¶ Item dincomste van mijn heere Glaude van Vaudery, was oock ontfanghen als voren byden Naen ende Ruese, ende hy hadde bi hem.x.edele mannen, elc aen hebbende een mantelkin van sattijne, voren groene ende achtere peersch, ende een tamboerijn van den seluen, wiens peert was verchiert met peersch ende groen fluweel, gheborduert met slecken ende hasen, ende met gouden draen besaeyt, met groten selueren bellen.

¶ Item die gheuanghen Rudder quam huyt verchiert met gouden laken cramosijn met eerder bordueren, duerhauwen van wit laken, ende hi brac drie glauyen.

¶ Item dye Hertoghe Kaerle hadde doe aen eenen langhen keerle van blaeuwen gouden lakene, gheuoert met sabels, ende sijn paedgen ende voetloopers hadden iorneyen tanneyt fluweel vul van goude.


¶ Dyt gheschiede sdonderdaechs ten steicspese, ende tsauens ten banckette.


{==C.xliij.r==} {>>pagina-aanduiding<<}

ITem dincomste van den Graue van Zwolmen, Hy was ontfanghen als vooren, ende hadde bi hem vijf schoon Rudders die welcke alte samen ghecleedt waren met Iorneyen van laken van Damast, peersch, ende swardt. Ende sijn peerdt was verchiert van costelicken gulden lakene peersch, ende sinen schilt was verchiert met peerschen fluwele, met twee schoone letteren van sijnder deuijse, Ende hy hadde vp sinen helm, een vrauwen hooftcleedt seer lanc, ende hi hadde een paedge verchiert van purpere, behanghen met grooten selueren bellen, ende brack.vij.glauyen.

¶ Item die gheuanghen Ruddere was verchiert met sattijn, cramosijn, behanghen met gorgerijnen van seluere, ende hy brack als doe vijf glauyen.

¶ Item dincomste van mijn Here Boudewijn, dye hadde voor hem eeneghe van sinen dienaers, vercleedt met lakene, ende met fluweele, ende sijn peerdt was ouerdect van ghelijcken fluwele, ende daer vp behanghen met selueren bellen, Ende dye mannen waren ghecleedt met blaeuwen fluweele, ghebordt van vooren met houpen, vp tfaetsoen van plumaedgen, Ende achtere, met twee W ghecoppelt te gadere, houdende met stocken onder ende bouen, deene van goude, ende dandere van seluere ende was verchiert met blaeuwen fluweele met groten plumaedgen, ende vp sijn hooft hadde hy eene groote balsane ghefringet met witte, ende hy hadde drye paedgen, Deerste was verchiert met blaeuwen fluweele gheborduert met grooten gouden letteren van sijnder deuijse. Dye tweeste paedge was ghecleedt met gulden laken cramosijn, gheboordt met blaeuwen fluweele, Dye derde paedge was ghecleedt met peerschen fluweele besaeyt met bellen van seluere, ende hi brack drie lancyen seere clouckelic met blijder herten.

¶ Item dincomste van mijn here van Renthy, hi was ontfanghen als dandere, ende hi was gheacompaengiert van vijf Rudders ghelijck met mantelkins van witten sattijne. Ende sijn peerdt was verchiert met swarten fluweele, binnen gheuoerdt met witten sattijne, ende het fluweel duer hauwen met groten letteren, vp tfatsoen van griecxse Y, ende synen schilt vanden seluen, ende vp sijn hooft hadde hi een rijckelicke plumaedge Ende deerste van sinen vijf Rudders was verchiert met blaeuwen, gheborduert met diuersche letteren van sijnder deuijse, ende hadde borduere van groen gouden laken, Dander waren verchiert met gulden laken cramosijn. Ende hi brack vijf glauyen, ende een groot bardoen.

¶ Den gheuanghen man quam doe verchiert met ghelewen sattijne, ende dat besaeyt met hoofden van lupaerden van seluere, hebbende een tonge inde mule van selfs.ende brac.v.glauien

¶ Item vp dien seluen dach was Hertoghe Kaerle ghecleedt met eenen corten keerle van gouden orfeuerye, ende sijn paedgen ende voetloopers keerels van tanneyt fluweel.

¶ Item vp den seluen dach sauents waren gherecht int bancket.xviij.schuetelen spijse, costelic ghestoffeirt, met paeuwen verpluymt ende verwapent, ende swanen ooc verwapent metten wapenen van sinen voorseyde landen ende steden, ende elcke schuetel spijse hadde eenen thorre, met eenen hert daer bouen staende, daer inne dat waren Araenie appelen, ende Garnaet appelen, seer schoone om sien. 

¶ Item daer waren oock ten voorseyde banckette Kemels ende Olyfanten, gheladen met tregie, ende andere diueersche speceryen, daer sy ouer tafele mildelick of ghedient waren. Ende dese beesten waren verwapent metten wapenen vanden landen vanden Prinche in diueersche manieren.

¶ In dit voorseyde bancket waren ghetoocht viere pointen vander vromicheden van Hercules. Teerste hoe hi vacht yeghen den viant, ende verloste sijn vrienden huyter helle Tweeste hoe hi street yeghens vele heren ende vrauwen. Tderde hoe dat hi verwan een groot serpent, ende slouch hem thooft of, ende wan sijn.vij.ionghen. Tvierde hoe hi verwan ende dootslouch.vi.grote dieren, ende hoe die vander stede hem vp gauen, ende crooneirden hem. Ende daer naer soe wasser een sot dye mede commen was huyt Inghelandt,

{==C.xliij.v==} {>>pagina-aanduiding<<}

die'vele lichticheden dede, ende vele goede troenien bedreef, daer ouer tafele, daer heren ende Vrauwen in verblijden.


¶ Dit gheschiede svrydaechs ten steicspeele maer daer en was gheen bancket,

ITem die incomste van mijn here Anthonis de Riuieres, here van Schales, broedere vander Coninghinne van Inghelandt, hy was verchiert met gulden cramosijn, peersch ende sijn eerste paedge was verchiert met swarten fluweele, voor die borst ghestrijpt met selueren bellen, vp tfatsoen van Akeleyen Die tweeste paedge was verchiert, met gulden laken Carmosijn, gheboordt met swarten Fluweele, ende dye voorseyde boorden waren gheborduert. Dye derde was verchiert met fluwele, coluer van asschen, verdeckt met gulden laken, duerhauwen vp tfatsoen van borduere, ende met gulden letteren, ende bouen dien met selueren bellen. Dye vierde met purpere, met eender borduere getandeirt met selueren laken, ende beneden met swarten fluweele ghefrijnget, ende met doppen van fijnen goude, ende vp tvoorseyde purpere was een borduere van Akeleyen, die vijfste van selueren laken, fluweel, cramosijn ghetandeirt, met goude, ende met groote selueren bellen. Die seste met blaeuwen fluweele ghedeelt met ermynen, behanghen met selueren bellen, in fatsoene van peeren, ende gheborduert met Akelleyen. Ende alle dese ses paedgen hadden aende mantelkins van groenen sattijne ghefigureirt. Ende dese voorseyde here brac twaelf lancien.

¶ Item om dat die voorseyde gheuanghen ruddere hadde ghequetst gheweist aen sijn hant so quam in sine stede mijn heere van Rauesteyn, verchiert met eenen decksele van orfauerye van goude ende van seluere, inder mannieren van fluweel, cramosijn, ende hy brack xvij.glauyen.

¶ Item dincomste van mijn heere van Lutcenburch heere van Rouchy, hi quam huyt eenen Rijckelicken casteele, sijn peerdt verchiert met witten sattijne gheboordt met gouden draen, met diuersche letteren van sijnder deuijse. Ende hi sandt bi eenen Naen een ghescrifte inhoudende die cause, ende waer omme dat hy was binnen den casteele, waer of dat tinhouden hier naer volcht.

¶ Excellente hooghe ende edele Princersse Vrauwen ende Ioncvrauwen.die Rudder gheuanghen van sijnder vrauwe, ghebiedt hu lieden ootmoedeghe reuerencie, sijn stick es al sulck dat dangier houdt, die slotele vander vanghenesse, ende heift hem gheleydt inden handen van cleender hope sijn dienare. Ende ne sal nemmermeer huyt ghetrocken worden, noch ontsleghen, het en si bider duecht ende compassye van hu, omme twelcke die gheuanghen Ruddere voorseyde supplieert aen hu lieden seere excellente hooghe ende moghende princersse Vrauwen ende ioncfrauwen, dat hu ghelieue by huwer gracie te doen versamen huwe edele ende duechdelicke vrauwelijcke college, want onder andere men soude daer moghen vijnden den voys vanden ghenen in welcken dat dangier, soude moghen of willen doen eenich ontsegghen van my naer ontlastijnghe, te dien hende datmen beuel gaue tot eender hope, dat hi mijn bede ontsluyte, ende my ontslaen van desen druckelicken torre ende vanghenesse, want andersins ten ware dat ic ontsleghen ware, ick en mochte niet commen tot den edelen sticke als voren noch vulcommen ter auentuere vanden gulden boome, twelc ic begheere met alle mijnder herte, ende te blijuene een onderdanich dyenare van hu, ende van allen edelen vrauwen. Ende die tweeste verchiertheyt was van swarten fluweele geboort met fluweel cramosijn behanghen met peerkins van seluere. Dye derde was van sattijn cramosijn, met groote looueren van goude, ende moppen van ghelijcken, die bloemen van seluere ghefrijnget met sabels. Die vierde verchiertheyt was ghemaect al van borduere, met eender vuerst, ende met veynsteren als een huys, daer ioncfrauwen in laghen, ende was die voorseyde verchiertheyt gheuoert met sabels, ende daer vp besaeyt met kauen van seluere. Ende noch stonden daer vp ghemaect potten van borduere, met bloemen ende met vyolieren root ende wit. Ende tusschen elcke twee potten stonden groote letreren van sijnder deuijse, gheuest vp die selue couuertuere. Die seste al van borduere groote looueren van gouden draden ghe-

{==C.xliiij.r==} {>>pagina-aanduiding<<}

maect met een A ende een C Ende voort besaeyt met ermynen ende selueren tranen. Ende dese letteren van sijnder deuijse waren alle Griecxsche letteren. Dye.vij.ste was verchiert met gulden laken cramosijn gheuoert met sabels, ende alle sine paedgen waren ghecleedt met mantelkins vander ghelijcke, vander verchiertheyt ende couuertuere vanden peerde daer hi vp sadt, Ende dese voorseyde here brack acht glauyen.

¶ In dabsencie vanden gheuangen Ruddere die als doe noch niet genesen en was, was in sine stede Chaerle de Vysau, die welcke was verchiert met witten sattijne besaeyt ende gheboordt met gulden boomen.
Ende hi brack drie lanchen.


¶ Dit gheschiede Tsaterdaechs ten Steickspele, maer daer en was doe gheen bancket.

ITem dincomste van mijn here van Lingy, ende mijn here Iaques van Archijs waren te gader byden consente vanden Iugen inder manieren hier naer volghende, Te wetene dat mijn here van Lingij quam eerst ende vulde den voren, ende waren ghecleedt te gadere met peerschen fluweele, behanghen met groten selueren bellen, ende met groten gouden letteren van huerlieder deuijse, ende die schilden van ghelicken, ende hadden in huer gheselschip.vi.rudders ende ioncheeren al ghecleet met iorneyen van peerschen fluweele, ende swardt met twee letteren gheborduert van huer lieder deuijse van goude, ende brac die voorseyde here van Lingij viere glauyen.

¶ Item mijn here Phelips van poytiers, quam binnen der Reke, inde absencie vanden gheuanghen Ruddere, Ende sijn peert was verchiert met orfeuerye wit, ende hi brac.ix.glauyen.

¶ Ende yeghens mijn heere Iaques van Archijs, die ooc also in quam verchiert als voren die brac oock.xij.glauyen. Ende yeghens hem quam in dabsencie vanden gheuanghen Rudder die voorseyde heere van poytiers, verchiert met sattijne van appelbloeseme, ende daer vp gheborduert met gulden boomen, Ende brac.xiij.glauyen met groter vromicheyt.

¶ Item die incomste van mijn here van Crieuecuer, hy was verselscheipt met.ij.heeren vander Oordene, ende met noch.ij.edel mannen sijn peerdt was verdect met roodt gulden laken, ende die mannen van sinen state hadden alle iorneyen vanden seluen, hi hadde drie paedgen, deerste was verchiert als sijn meestere, die.ij.met groen gouden lakene, die.iij.met blaeu gulden laken. Ende die paedgen die waren ghecleedt met witten sattijne, besaeyt met gulden tranen, Ende hadden vp haer lieder habijten ontrent den hals gheborduert van goude ende van seluere, inder manieren oft geweist hadden Gorgerijnen, Ende hi was ghedient van.xij.artchiers vander bewaernesse vanden hertoge Kaerle, ende hadde iorneyen van sattijne wit ende groen, ende hi brac.ix.glauien.

¶ Item in dabsencie vanden gheuanghen ruddere, die voorseyde de here van poytiers was verchiert met blaeuwen fluweele, behanghen met grote peeren van selueren, ende som vergult Ende vp den rugghe van sinen peerde, was eenen groten appelle van seluere, in tschijn van eender belle, ende brac.vi.lanchen.

¶ Item die incomste van mijn here Ian van Riuieres heere van Doudeuyle, broedere vander coninghinne van Inghelandt, hy hadde met hem thien Rudders, ende andere Edele mannen ghecleedt met fijn ghefigureirt sattijn cramosijn, sijn peerdt was verdeckt met witten gulden laken cramosijn, die tweeste met swart gulden laken, Ende een edel man die tderde peert voorseyde in die handt leedede was ghecleet met eenen swarten habijte van fluweel, sijn peert was verdeckt met peersch fluweel, behanghen met grooten bellen van seluere, ende som vergoudt int fatsoene van peeren, ende brac.v.glauyen.

¶ Item dye incomste van mijn here van Steruant, hy hadde.v.dienaers, ghecleet met iorneyen van peerschen sattijne, sijn cleedinghe was van gouden laken cramosijn, met grote bellen van seluere, den schilt als tandere, ende brack.v.glauien.

¶ Mijn here van Poythiers quam weder in dabsencie vanden gheuangen Ruddere, sijn couuertuere was van orfeuerye, ende hi brac

{==C.xliiij.v==} {>>pagina-aanduiding<<}

drie lanchen. Ende naer den eersten loop van mijn heere van Steruant, dedemen of sine vpperste verchiertheyt, ende hy hadde daeronder een ander ghetughe vp tselue peert van gulden laken cramosijn, behanghen met groote selueren bellen.

¶ Die hertoghe Kaerle hadde doe aen eenen keerle van Roseyt fluweel, sijn paedgen ende voetloopers waren als sdonderdaechs.

¶ Dit ghesciede tsondaechs.x.Wedemaent ten steicspele ende ten banckette.

¶ Item die incomste van mijn heere Pieter van Borbon, sijn peert was verchiert met fluweel cramosijn, geboort met swarten gulden laken, ende sijnen schilt van ghelijcken met schoonen sinte Andries cruycen die voorseyde boorden, ende hadden.iij.paedgen. Deerste was verchiert met swart gulden laken, dander met blauwen fluweele ende met een Sampherijn, gheboort met goude, ende een plumaedge van ghelijcken. Ende tpeert behanghen met grooten cauwoerden van seluere, ende oock cakebeenen van seluere. Die derde paedge met peersch gulden laken, ende die paedgen waren ghecleet met wambuysen van swarten fluweele, ende mantelkins van blaeu sattijn ghefigureirt. Ende hadde met hem.iiij.Rudders of ioncheeren met mantelkins van peersschen sattijne, ende vp elc kakebeen geborduert met sijnen goutdrade, ende hi brack drie glauyen.

¶ Mijn here van Poytiers stedehouder van mijn here die bastaert, als voren was verchiert met gulden lakene, blaeu met een sint Andries cruyce van fluweel cramosijn ende gheboort metten seluen, ende hi brac.vij.glauyen.

¶ Item die incomste van mijn here van couchy, hi ende sijn paedge waren verchiert met gulden laken cramosijn, hebbende aen eenen keerle van swarten camelotte, ende met hem waren noch.iiij.Rudders ende ioncheeren hebbende iorneyen van swarten fluweele, ende hy liep maer.viij.loopen, ende brac.v.lanchen, ende hi quetste mijn here Phelips van poytiers in sijn schoudere, also dat hi tfaeyt niet vulcommen en mochte. Ende daer omme was gheordonneirt dat de Markijs van ferrare die al bereet stont omme in te commene ter lijste, omme te gherieuene den voorseyde here van Couchy, den tijt ende loop naer costume van orloghe. Ende dit ghedaen sijnde, so soude dye voorseyde here van Couchy hem gheuoughen aen dander sijde. Ende corts daer naer sijn peert begonste te vliedene, so dat hy nyet meer en liep.

¶ Item die voorseyde here Markijs de Ferrare hadde.xij.peerden van parruere, waer of die vi.waren verchiert met orfeuerye, ende dandere sesse met ghetughen, ende sijn peert was verchiert wet witte orfeuerye vergult, gheminghelt met letteren van sijnder deuyse. Ende sijn eerste peert was verchiert met groenen fluweele met groten blommen van seluere. Die.ij.ste met peerschen fluweele, behangen met groten ringhen van seluere, als ringhen van dueren. Die derde met swarten fluweele met groten selueren appelen behanghen. Dye vierde met ghelu laken van Damast met sparcken van orfeuerye, ende ooc raeyen van sonnen alle van seluere. Die vijfste met swarten fluweele behanghen met viereghen vlammen van seluere, ende alle dandere hadden ghetuyghen geborduert vergult. Ende die.xi.peerden waren gestoffeirt met paedgen met keerlkins van swarten fluweele beleyt met orfeuerye wit, ende hadden alle peersche capproenen, gheuoert, ende met fluweele beleyt.

¶ Item die hertoge kaerle was doe ghecleet met eenen corten peersschen fluweelen keerle, onder den rieme behangen met costelicken peerlen, ende menichte van grooten ballaysen, dyamanten, ende andere costelicke steenen, ende sadt vp een swart peert, met een ghetughe van swarten fluweele, geborduert met menichte van peerlen, die groot waren, ende vele andere costelicke steenen. Ende het voorseyde peert hadde een sauphrein, daer in dat stonden.ix.grote ballaiz, ende meer dan.C.huytnemende costelicke peerlen, twelcke ghepresen was weert sijnde, bet dan.ij.m gouden cronen dat hi doe aen hadde. Ende sijn paedgen ende voetlopers waren ghecleet met blaeuwen fluweelen heucken, daer vp gheborduert diueersche gulden tranen ende spaercken.

¶ Item sauents ten banckette warender ghedient.xxx.schuetelen van costelicker spijse. Ende binnen den voorseyde banckette waren ghetoocht.iiij.pointen van hercules. Daer teerst

{==C.xlv.r==} {>>pagina-aanduiding<<}

of was hoe dat hi lach en sliep, ende hoe een man hem nam sijn beeste die bi hem was Tweeste was hoe hi vp den berch was, ende haer schoot huyt een vlamme. Terde hoe huyt eenen busch quamen wilde mannen, met stocken ende met boghen die hi al verwan ende verslouch, ende het tresoor was rijckelijc ghestoffeirt als vooren.

¶ Dyt gheschiede Smaendaechs, ten steicspele, ende sauens ten banckette.

ITem mijn Heere die Bastaert Ruddere vanden gulden boome, ter cause dat hi daer te voren ghequetst hadde gheweist, aen sijn been metten voete van eenen peerde, hy dede hem brijnghen in eenen rijckelicken osbare, verdeckt met eenen costelicken lakene van cramosijn. Ende die peerden die den osbaer droughen hadden die sadelen verdect met ghelicken lakene, daer dye voorseyde mede ghedect was, ende die ghetughen vanden peerde waren vercleedt van cramosijn, met groten selueren doppen vergoudt. Ende hi hadde een gulden laken cramosijn habijt aen gheboort met orfeuerye, Niet yegenstaende dat die voorseyde Rudder vanden gulden boome, hadde gestelt in sine stede te sine mijn Heere van Rauestein, broeder vanden Hertoghe van Cleuen, omme te bewarene in sine stede, ter cause van sijnder questien yeghens den seer hooghe ende moghende Prinche den Hertoghe van Bourgoengien.

¶ Item naer die incomste van mijn here die Bastaert voorseyde, so heift ontfangen geweist den schilt vanden hertoghe Kaerle van Bourgoengien. Ende ghedreghen sijn toysoen van twee Rudders vander oordene vanden gulden vlyese, te weten mijn Heere van Couchy ende mijn Heere vanden gruuthuyse, aldus mijn heere die hertoghe gecommen sijnde sijn peerdt was verdect met gouden lakene gheboordt met fluweel cramosijn in voorme van vierslaghen ende viersteenen. Tweeste peerdt was verchiert met swart fluweele van orfeuerye. Het derde met graeuwen fluweele ende behanghen met grote looueren van goude. Die vierde met swarten fluweele. Die vijfste met gulden laken cramosijn. Die seste met peersch gulden laken. Die seuenste al met orfeuerye. Dachste met gulden laken cramosijn verdect van orfeuerye van goude, met vierysers ende steenen huytwerpende viereghe sparcken. Het neghenste peerdt was behanghen met orfeuerye totter eerde, ende dat was gheleedt inde hant. Ende mijn here voorseyde was gheaccompaengiert met groote menichte van Rudders ende ioncheren. Ende die paedgen van mijnen heere voorseyde waren ghecleedt met mantelkins van orfeuerye van goude. Ende hadden mutsen van blaeuwen fluweele, met witten struysvederen, ende sghelijcx hadde tpeerdt datmen inde handt leede, ende mijn heere die Hertoghe brac.xi.glauyen.

¶ Item mijn heere van Rauesteyn huyter name van mijn here die bastaert was verchiert met costelic groen gouden laken ende gheboort met Ermijnen, ende hi brack drye warf drie glauien, ende hier mede soe eynde het voorseyde steicspel vanden gulden boome daer of   dat den danc hadde bouen al mijn heere van Argue, twelck was een bayaert peert dat hi wan, verchiert met swarten fluweele vul orfeuerye van selueren, ende gheladen met.ij.paenders, daer inne dat tharnasch verdect was met root fluweel.

¶ Item ontrent drye hueren daer naer, dwelc was ontrent den.vi.hueren inden auent, versaemden in dye voorseyde bane twewaeruen xxiij.edele heeren int vulle harnasch met blooten sweerden, ende die lijste was huyt ghedaen, waer of dat die eene.xxiij.ghinghen staen ten eynde vander bane, daer mijn here die basteert ghewoonlic was huyt te commene. Ende dander.xxiij.stonden vp dander eynde bi sinte Christoffels kercke met corte ghetughen ghecleet eens deels met peerschen fluweele, ende dandere met andere colueren van sijde.

¶ Item die laetste van desen gheselschepe was hertoghe Kaerle van Borgoengien in een vul harnasch sonder sallade, ende nyement also dan hi, ende hem volchden.x.peerden ende eenen palfernier, ende.ij.voetloopers, hebbende alle nieuwe roseyde fluweelen keerels, vanden rieme nederwaert duersteken met gouden draen, ende vp die ployen oock gheborduert met gouden draen, ende hadden elck vp thoof een mutskin van fluweel tanneyt met een witte struysuere, ende elc paed

{==C.xlv.v==} {>>pagina-aanduiding<<}


ge hadde aen den hals een dusijnc van fijnen goude met .xij. selueren noppen, also groot als caetsballen, vp die.vi.stonden roode roosen, ende vp die.vi.witte roosen hanghende met groten gulden bladeren tot vp den peerden rugghen. Ende men seyde dat elc dusijnc weerdich was.xxviij.marck gouts, metten looueren diere aen waren.

¶ Item elc paedge sadt vp een peert verchiert met rooseyt fluweel, ende den sadel verdeckt ende vanden seluen behanghen, elc verchiert met C.gouden bellen, wegende elc een half marc gouts. Ende die palfernier leedde een peert in die hant, behanghen gelijc die peerden vanden paedgen voorseyde, twelc waren tsamen xi.peerden, drouch.xic.bellen, twelc bedrouch vc.ende.l.marc gouts, waer of dat sghelijcx van costelicheden ende schoonheden noeyt ghesien was.

¶ Item dese voorseyde heren in battaelgien staende, als voorseyde es elck vp sijn eynde metten glauyen in die hant, elc vercoos eenen man, rijden vp malcanderen, twelc seer vreeselick om te siene was, want eeneghe waren ter neder ghereden met man ende peert. Ende den eersten loop vanden peerden ghedaen sijnde, so hieuwen si malcander met sweerden seere gruwelicke, soe dat onse gheduchte princhersse seere daer inne beladen was, ende wijsde neerstelic met eenen hooftcleede, dat men des vechtens of liete. Ende die hertoge Kaerle was selue thooft ende baenheere van der voorseyde plecke, ende si schieden alle minlicke, ende namen deen aen den anderen orlof. Ende hier mede eynde het steicspel vanden gulden boome, ende quamen sauens alle rijckelick ten banckette.

¶ Item sauents ten banckette waren ghedient wel.xxiiij.schuetelen spijse, ende daer toe.xxxvi.boomen ghemaect van wasse, met alle manieren van fruyte, ende ooc alle manieren van tregien ende van consten waren daer in sghelijcx ghedient. Ende voort so quam daer een seer groot ende wonderlic waluisch van tafele te tafele passerende, ende ooc zeerudders wonderlicke contenanchie makende, daer dye voorseyde heeren ende ioncfrauwen groote ghenouchte in hadden. Ende daer was ghemaeckt een ghenouchlick vraukin in haer kuerskin, sittende vp een pylaer met eenen leeu vp heuren schoot verguld, ende huyt der bost van dien leeu liep meest al dien dach ende dien auent goeden Ypocras.

¶ Item die costelichede die die voorseyde Hertoghe Kaerle dede, was sonder comparacie, ende sghelijcx noeyt in kerstenrijcke ghesien van sulc een sale van tryumphen, als daer propijs tot deser tryumphe ghetemmert was ende van alle den gulden lakenen ende costelijcke tapijtseryen, daer si mede behanghen was, ende vanden tresooren die daer toe ghetemmert waren, ende so costelic ghestoffeirt van gouden ende selueren yuweelen, dattet haluelinghe ongheloouelick schijnt, nochtans wast noch meerder danmen hier ghescrijuen can.

¶ Voort aengaende die costelicke spijse die daer ghedient was, dat was een wonder, ende tware te lanck om scrijuen of omme te noemene, hoe meneghe maniere van gherechten dat daer ghedient waren in dertich schepen van houte ghesneden, ende alle vergult van sijne goude, ende verwapent elck schip met eender wapene van sijnen landen.waer of noch die die experiencie daer of begheert te hebbene, een vanden seluen schepen hangt in die schilders cappelle. Ende ooc dye wonderlicste manieren van fruyten ghemaect van wasse, also natuerlic, in tschijn al of si ghegroet hadden, dat noeyt diesghelijcx ghesien en was. Ende tot allen diueerschen bancketten, diueersche nyeuwicheden ende vreimtheden die men daer te voren nyet ghesien en hadde, dye welcke   brulocht soude gheduert hebben veertich daghen lanck, maer daer quam sulcke een nyeumare huyt Vranckerijcke vanden Coninck Lodewijck, die nyet al te goet en was. Niet te min men bleef nochtans vuldoende het faeyt van wapenen vanden gulden boome, twelcke gheordonneirt ende voort ghestelt was by mijn here Anthonis die bastaert van Bourgoengien, daer groote edelheyt ende ooc grote triumphe in te siene was. Ende daer mede soe nam dese costelicke voornoemde feeste een eynde.


       
        
    
    in dyt selue iaer van.M.CCCC.ende.lxviij

    ¶ Item in dyt selue iaer van.M.CCCC.ende.lxviij.doe versaemde die coninc Lodewijc

{==C.xlvi.r==} {>>pagina-aanduiding<<}


grote menichte van volcke van wapenen om te commene in Hertoghe Karels landen, sonder cause ofte redene. Ende hy dede ghebieden al Vranckerijcke duere datmen Hertoghe Kaerle niet anders nemen en soude, dan here van Chaerlois, omme dieswille dat hy den coninc gheen manschip ghedaen en hadde vanden Hertochdom van Bourgoengien ende vanden graefschepe van Vlaendren, tot den welcken manschepe die prinche duechdelic bereet was, maer hi en betraude niet wel den voorseyde coninc van Vranckerijcke. Bi welcker cause die hertoghe Kaerle versaemde grote menichte van heeren ende van edelen, ende ooc van volcke van wapenen, ende hy track te Kennoit ende tsinte Quintins, omme die palen van sinen landen te bewarene. Ende men seyde dat dese vergaderinge was om tshertoghen wille van Berry, dien ghegheuen was thertoochscip van Normandyen Ende omme dit gheschil te middelene, so laboreirde seere die graue van Simpol, die hertoghe van Bretaengien, ende van Borbon, ende die bisschop van Lyoens, ende meer andere. Niet yeghenstaende dat die coninc altoos voort ghinck met sijnder wapeninghe, ende so dede die hertoghe Kaerle van ghelijcken waer by die voornomde heren seere neerstich waren, omme een goet accoort te makene tusschen den coninck van Vranckerijcke ende den Hertoghe Kaerle voorseyt.


       
        
    
    [Den.iiij.dach in Septembre]

    ¶ Item int selue iaer ontrent den.iiij.dach in Septembre binnen der tijt dat hertoghe karel was ontrent Pyrone met sinen edelen, so resen eenege luyckenaers vppe, die ballinghen slandts waren, ende quamen binnen Luycke met twee Capiteynen, gheheeten die kinderen van Borren bastaerden, ende si quamen met blooten sweerden, ende sloughen in dye poorte van sinte Lambrechts. Ende riepen of alle kelioten ende assysen, die byden hertoghe Kaerle gheordonneirt ende ghestelt waren, ende si maecten weder een nyeu pyroen, ende vele quaets doende vp hertoge Karels volc, si verdreuen den bisschop, ende braken te midweghe vander groter brugghe een deel of, omme datmense van daer nyet berijden en soude, ende scheipten daer ouere met backen, ende weder vestende ende bolleweckende die voorseyde stede van Luycke contrarie den Hertoghe Kaerle.

¶ Item binnen der tijt datmen besich was omme te tracteirene van paeyse tusschen den coninck ende den hertoghe Kaerle, so quam dese tijdinghe te Pyroone, ter kennesse van den coninc ende den hertoghe voorseyde, omme twelck die Hertoghe seere verstoort was vp die van Luycke.


       
        
    
    [Den xiiij.sten dach van Octobre]

    ¶ Item het gheuiel byder gracien gods ende neersteghen labuere vanden heren dat den paeys ghemaect wort, ende vaste ghesloten tusschen den coninc ende Hertoghe kaerle, twelc ghesciede vp sinte Donaes dach, den xiiij.sten dach van Octobre.Anno.lxviij.ende swoeren ghetrauwe paeys vp tcruyce van den sweerde wijlent toe behorende Iudas machabeus, welck sweert men daer houdende es als een reliquie. Ende daer dede die hertoghe kaerle den coninc manschip vanden Hertochschepe van Bourgoengien ende van tgraefschip van Vlaendren.
Donaes vant te perone borgoenge scoone  
Blijde manscip doende der vranscher croone. 

¶ Item aldus den paeys van beede dese grote heren ghemaect sijnde, doe swoer die coninck par la pasque de dieu Luycke te helpen mynerene. Dies sandt hy den conincstable van Vranckerijcke met.iijc.ende.l.glauyen te Luycwaert vp sijns selfs cost, ende tvolc track darwaerts.

¶ Item die bisschop van Luycke wesende in Tongheren met vele notabele heren ende dienaers vanden Hertoghe kaerle, so quam daer ooc een here van hemmercourt met vele volcx van wapenen huyt Peeroone, den paeys daer openbarende vanden coninck ende vanden Hertoghe kaerle, waer of dat grote blijschap in Tongheren was, so dat si alle dien nacht solaceirden, dansten, ende ghenouchte bedreuen, gheen quaet bemoedende, ende nyeuwers gheen auwet houdende, dan ter poorte te Luyckewaert


       
        
    
    [Den.x.sten dach van Octobre]

    ¶ Item so eest ghebuert dat die rebelle van Luycke quamen onvoorsien, vp dyen seluen nacht teender ander poorten in dan van harer sijde, wel .vijc. mannen inde dagheraet, tusschen vieren ende vyuen, ende was den.x.sten dach van Octobre vp eenen maendach, ende sy ghijnghen ter marct met calueueren ende an

{==C.xlvi.v==} {>>pagina-aanduiding<<}

dere ghescotte vreesselic schietende, al offer al die werelt gheweist hadde. Ende riepen al den seluen roup, die tsprinchen volc roupen soude. Ende sloughen doot wel.xxiiij.mannen ende vijnghen vele groote Heeren huyten lande van Luycke, ende ooc den Bisschop. Ende roofden peerden, ende harnasch, schat, rijnghen, Iuwelen van goude, ende van seluere, ende alle dinck, als die heeren hem alder minst bemoeden daer vp. Ende die Heere van Himmercourt gaf hem seluen gheuanghen, inden handen van mer Ian van melle, capiteyn vanden voorseyde Luyckenaers, maer hy ontquam seer corts daer naer.

¶ Item die Bisschop ende die legaet van Rome waren met groter eeren wech gheuoert met trompetten sonder mesdoen, ende sonder bijnden, ende men brochtse binnen der stede van Luycke. Van welcker seghe de luyckenaers groten moet ghecreghen, doch eest openbaer dat dit al verraderye was, want die Luyckenaers roofden alle die herberghen schoffierlicken, Daer bleef die Archedyaken van luycke, eerst gheschoten in sijn een been met eender coleuure, ende daer naer iammerlicke vermoordt tusschen Tongheren ende Luycke.


       
        
    
    [Vp den.xi.duysent Maechden dach]

    ¶ Item in dese selue maent van Octobre. Anno.lxviij.vp den.xi.duysent Maechden dach, doe vloeyde dye zee also hooghe, alsmen binnen hondert iaren ghesien hadde ende gheschiede groote schade van dijcken die in braken, in Holland, in Zeelant, ende in Vlaendren. Ende Carpers haerde buten den Damme, was doe in grooter vreese.
Die zee die brochte den landen verlies 
Als alle der maechden feeste wies. 



        
        
    
¶ Hier naer volcht een ander moeyte, waer omme dat Tlandt van Luycke ghedestrueirt was, ende was dye vierde vaerdt die vp Tlandt van Luycke ghedaen was.


¶ Dat.lvi.Capittel.

    
{== afbeelding 	==} {>>afbeelding<<}
    



{==C.xlvij.r==} {>>pagina-aanduiding<<}

ITem als den paeys aldus ghesloten was te Perone als voorseyde es tusschen den Coninc ende Hertoghe Kaerle, doe trac die Hertoghe met sinen gaernisoene, weder in tlant van Luycke, ende die Coninc van Vranckerijcke met hem. Ende Hertoghe Kaerle slouch weder siedge voor dye stede van Luycke, ende die Bourgoengioenen die liepen in tongeren ende roofden al dat sy konden, als dat die van Luycke saghen, dat die prinche so machtich weder voor Luycke lach, si waren veruaert Ende doe quamen eeneghe ghedeputeirde huyt der stede van Luycke, daer die bisschop van Luycke selue mede was biddende grote ghenade, ende presenteirde hem die stede in sinen handen behoudende lijf ende goet, waer vp die Hertoghe Kaerle andtwoorde gaf, als ghi dat doen wilt so comt dan morghen alle die mannen dye in Luycke sijn, vp een velt hier buyten in haer lijnen cleederen, kennende sware mesdoenders sijnde, ende brijnghende dye slotelen vander stede mede, ende dan sal ic doen sulcke gracie alst mi ghelieft, met deser andtwoorde trocken die van Luycke binnen harer stede. Ende als dye Bisschop met den ghedeputeirden trecken soude binnen der stede, so quam die marscalc van Bourgoengien, ende hy vijnck den Bisschop, dus waren die Luyckenaers weder haren bisscop quijte. Ende si hadden wel ghemerct hoe ende waer dat Hertoghe Kaerle ghelogiert was ende si quamen binnen der seluer nacht, ouer haer lieder mueren gheuallen, ende daden so vele dat si quamen in Hertoghe Karels logijs, het welcke was een groot houten huys ende spraken goet Fransoys, ende waren ghecleedt ghelijc des Princhen volc. Ende si vermoorden wel.xxvi.lieden, onder den soldere daer die Prinche, ende die coninc selue bouen ghelogiert waren, het welcke grote scande was datmen so slicht aweet dede, maer ten fijne si worden bekendt, ende met crachte wederstaen, ende weder in Luycke gelaecht. Ende lietender ooc wel.xiiij.mannen doodt. Ende dit was vp eenen vrydach snachts, daer si vele vyleyneghe woorden den Coninc toe riepen segghende, verrader fransoys, hier suldy blijuen, ende dese selue woorden riepen si Hertoghe Kaerle ooc toe, meenende in dat verwonderen 'als' Auentuereghe Rudders of meersman tsijne, twelcke inder waerheyt hemlieden seer corts also ghebuerde.


       
        
    
    [Den.xxx.sten dach in Octobre]

    ¶ Item dye Prinche ontsteken sijnde met groter gramschap, gaf ter stont consent die stede te beclemmene, ende hi Abandonneirdese te vyere ende ten sweerde, het welcke terstont ghedaen was met grote assaulte, ende die stede was ter stont ghewonnen sonder weere vp den sondach, den.xxx.sten dach in Octobre Anno.lxviij.ten.ix.hueren inden auendt.
Der lukenaers blasinghe es min dan sobre  
chaerloisweert onterfdese dertich octobre 

¶ Item in dit iaer waren Burchmeesters van Brugghe eenen Bernaerdt van Halewijn, ende Ian Breydele.
Spelt drie warf Ludic een m daer toe 
Dertich Octobre Kaerle want doe 
    LudicLudicLudicM 

¶ Als die luyckenaers haer stede aldus beclommen saghen, si liepen al harer veerde ouer die Mase, ende mijn here van Rauesteyn met sinen volcke was deerste die de stadt beclam ende in nam. Ende in dye hitte, so wordet al doot ghesleghen datmen inden wech vandt, out, ionc, man, wijf, ende kint. Daer naer quam die coninc van Vranckerijcke inne met hertoghe Kaerle, ende die coninc hadde sint Andries cruyce vp sijn curaetse, ende hi riep. Ie suys Roy viue Bourgoengie viue Bourgoengie. Ende corts daer naer wordet al te viere ende te sweerde ghedaen, ende groot volc verslegen ende verdroncken in die mase. Ende die stadt wort verbrant, wtghedaen eeneghe kercken.

¶ Item in deser tijdt murmereirden eeneghe Heeren in Vranckerijcke, vp den Coninc, als waer bi die Coninc met vriendelicken orloue schiedt vanden Hertoghe Kaerle. Ende es te wetene dat sprinchen volc hadde onsprekelicken roof binnen der stadt van Luycke, niet yegenstaende dat die luyckenaers selue veil goets mede hadden daer sy mede waren gheulucht in tbusch van Ardanen, daer sy al te met vele quaets deden. Aldus was Luycke al gheschent, ende en haddet die prinche niet ghelaten omme gods wille ende om sinte Lambrechts wille, ende oock om Sbisscops wille hi soude die Stede al gheraseirt hebben, omme dieswille, dat si so dickwils meyneedich gheweist hadden.

{==C.xlvij.v==} {>>pagina-aanduiding<<}

¶ Item in dit selue iaer voor midwijntere, waren ter Sluys int swijn wel.C.ende.l.schepen coopvaerders, alle schepen met meersen, binnen.xl.iaren en sachmer niet so vele commen met eender reysen (gode lof.)


       
        
    
    [In tselue iaer van.lxviij]

    ¶ Item in tselue iaer van.lxviij.so verbarnde die kercke van Hulst, van eender blexeme, die quam huter zee, ende dat gheschiede vp den Derthien dach smorghens.

¶ Item int selue iaer was Hertoghe Kaerle te Bruessele daer bi hem quamen eeneghe ghedeputeirde van Ghendt, ende als hi hem lieden ghehoordt hadde, so sprac hi eyghens hemlieden segghende hi soude hemseluen bannen ende ballijnc blijuen huyter stede van Ghendt, ende daer niet in commen, voor dat si vulcommen souden het seggerschip van Gauere, het welcke gheseyt was by den Hertoghe Phelips sinen vadere.


       
        
    
    [Anno.M.CCCC.ende.lxviij]

    ¶ Item die goede lieden van Ghendt ontsiende haren Prinche, si deden vp den Kersauent toe maetsen dye hospitael poorte, ende bouen dien droughen si alle hare bannieren inden handen vanden hooch Baliu van Ghendt, die welcke Baliu beweichde alle dye bannieren te Bruessele.Anno.M.CCCC.ende.lxviij.


       
        
    
    [Vp den.viij.sten dach van lauwe]

    ¶ Item vp den.viij.sten dach van lauwe, doe waren alle die dekenen van ghendt te Bruessele inder stadthuys, alle in swarte habijten ende ghijnghen met haren bannieren, elck bloot inde handt tot den houe te Coudenburch, ende daer slootmen de poorte voor haer hooft maer men deidse bi ordonnancien een ende een binnen commen, met haren Bannieren.



¶ Hier naer volcht Een vreymt wondere.

    
{== afbeelding 	==} {>>afbeelding<<}
    


{==C.xlviij.r==} {>>pagina-aanduiding<<}

HEt was te wetene dat die prinche sadt in een rijckelicke siedge hoghe, ende met gulden lakene behanghen, aen hebbende een root gulden habijt, met wijde mauwen, gheuoert met sabels. Ende voor sine voeten sadt die Cancelier, ende vele here vanden Toysoene ende ooc edele heeren van sinen rade, die saten ooc vp die staedgie daer toe gheordonneirt. Te wetene mijn here Anthonius de bastaert mijn heere van Rauesteyn, Phelips de Sauoye, die bisschop van Lyons, dye bisschop van Luycke, die bisscop van Doornicke, ende vele andere heren ende princhen, het welcke seer beschaemtelic om sien was voor hem lieden, die daer ontboden waren.

¶ Item die sale daer dit gheschiede was seer rijckelijck behanghen ende vercleet, ende inden middele was ghemaect een viercant parck van baeldgen ront omme, daer inne dat die van Ghendt al haerlieder bannieren wierpen, in teekene van onderdanicheden. Oock brochten si alle haerlieder preuileidgien inden handen vanden Hertoghe Kaerle, daer of dat eeneghe ghecasseirt waren, wijlent hem lieden ghegheuen van eenen coninc van Vranckerijcke, ghenaemt Phelips, ghenouch daer toe bedwongen sijnde. Ende daer dede die Hertoghe Kaerle een Relaes, gheduerende byden twee hueren lanc, hem lieden verwijtende alle die meshusen die si oyt yeghens hem mesdaen hadden, segghende. Ic beminne hu, maer en ontsie hu niet. Ende naer al tverspreken, si baden ooc moedelicke om sine gracie. Ende hy consenteirde hem lieden gracie ende paeys, ende hi heeft hem lieden ghestelt inden wech van goeder pollicie, in sulcke maniere als hy voort sijne stee van Ghendt ghehouden ende gheregiert wilde hebben, ende niet daer buyten gaen.


        
        
    
    ¶ Dit ghesciede int iaer.M.iiijc.ende lxix.

¶ Alsmen begonste te scrijuene.M.iiijc.ende lxix. In die selue tijt sadt Hertoghe Kaerle drie daghen die weke te rechte, binnen sijnder stede van Bruessele, alle partyen selue aenhorende, alsoe wel aerme als rijcke, ende menich schamel mensche ghereescap doende, die lange tijden die Cancelrye gheuolcht hadden. Ende int seluer iaer, so track die prinche in diueersche steden, daer hi al omme eerlick ontfanghen was, als te Rijssele, sint Omaers, ende sonderlinghe Typre, daer hem ghetoocht was in stomme personaedgien, die hystorie van Gedeoen.

        
                
                
            
            Hoe dye Hertoghe Kaerle in sijnder stede van Ghendt minnelick ontfanghen wart.


ITem corts daer naer, soe track die Hertoghe Kaerle binnen sijnder stede van Ghendt, daer hy seer rijckelic ontfanghen was als vander Piercellepoorte totten walle toe, aen beede die sijden vander straten wast al behanghen met witten lakene ende met blaeuwen ende peersch ende swart, welcke lakene waren besaeyt metter deuyse vanden prinche ende vander princhersse. Ende die ambochten ende neeringhen van Ghendt vierden alle met waslichte, so costelick datmen daer te voren noyt sghelijcx ghesien en hadde, wantter wel so men seyde barnden neghen duyst toortsen.

¶ Item waren oock daer ghetoocht vele schone ende rijckelicke figuren, twelck dye prinche in groter dancbaerheyt ontfinck Ende hi was binnen Ghendt langhe tijt gheduerende, sittende te rechte drie daghen dye weke, alsoot voorseyde es, ende dede iusticie ouer vele mesdadeghe.

¶ Int selue iaer ontfinc die Hertoge Kaerle dye oordene vanden coninck Edewaert van Inghelandt, binnen sijnder stede van Ghendt. Ende tes te wetene dat die coninck van Inghelant daer te voren ontfanghen hadde oordene vanden Hertoghe Kaerle.


            
                
            
            [Den.xiiij.sten dach van Hoymaent]

            ¶ Item int selue iaer den.xiiij.sten dach van Hoymaent quam die Prinche binnen sijnder stede van Brugghe, ende Margriete sijn gheselnede, ende quamen als doe van ghendt

¶ Item int selue iaer was dye vischmarct weder gheleyt vp die grote marct, die langhe ghestaen hadde vp die braemberch.

¶ Item int selue iaer van.lxix.so cochte hertoghe Kaerle een rijckelick graefschip yeghens den broedere vanden Hertoghe van Oostrijcke, met veil sloten ende steden, streckende aen tgraefschip van Elsaten, ende heet 

{==C.xlviij.v==} {>>pagina-aanduiding<<}

het Graefschip van Forrette, ligghende aen den Rijn, ende die penninghen waren gheleuert te Brugge, bi messier Thomaes die poortenare, in tvoorseyde iaer.

 
            
                
            
            [In dye maent van Ougst]

            ¶ Voort in tselue Iaer in dye maent van Ougst, track Hertoghe Kaerle inden haghe in Hollant, daer hi oock te rechte sadt ende dede daer scerpe iusticie doen, als voorseyde es. Ende hi dede daer hangen eenen dye voortijts doot halp slaen eenen Canonick van sinte Donaes kercke in Brugghe.

¶ Item inden voorseyden tijt'quam een vraukin van Luycke byden voorseyde Prince inden Haghe in Hollant groote clachte doende ouer eenen officier vanden prinche, die welcke officier gherensoeneirt hadde der voorseyder vrauwen man voor dye somme van vic. Rijnsche guldenen, te betalene teenen sekeren daghe, of haer man soude ghehanghen worden. Ende dit vraukin quam byden voorseyde officier, ende sy brochte hem.iijc.Rijnsche guldenen in minderinghe, om haren man te lossene ende sijn lijf te behoudene, biddende ontfermelicken om haren aermen gheuanghen man. Ende presenteirde haer ende haren man te verbindene vp haer deel hemelrijcx, die andere.iij.hondert guldenen te betalene, vp dat sy ghenadeghen dach hebben mochten. Aenghesien dat tlant van Luycke al verdoruen was ende ghedestrueirt ende haerlieder goedinghen al verbarnt. Maer dye voorseyde officier en hadde gheen compassie, maer seyde dat hy terstont den man soude doen hanghen, of dye vrauwe gaue hem noch drie hondert Rijnsche guldenen, dies tvraukin seer mesbaerde, weenende ende clagende, maer ten mochte haer niet baten. Ten eynde sprac die wreede officier tot den vraukene segghende. Ick en hebbe gheen wijf, ende wilt ghy drie nachten bi my slapen, is sal hu die drie hondert guldenen quijte schelden, ende huwen man weder gheuen. Dyt vraukin dat goet ende eerbaer van lichame was, wart bitterlicken screyende, segghende. Ick en kende noyt man dan mijnen aermen bedruckten gheuanghenen man, lacen wat moet ic horen. Dye officier sprac het sal verholen blijuen, aldus kiest ende deelt. Dese aerme vrauwe, om haren ghetrauden man te behoudene si consenteirdet, want si niet voorder en mochte, ende sliep drie nachten byden voorseyde officier. Ende dese voorseyde officier binnen den voorseyde iij.daghen ende.iij.nachten ghenouchte in dit vraukin vindende, dede haren gheuanghen man aen eenen boom hanghen, ende verworghen. Ten eynde vanden drie daghen, so hiesch dit vraukin quitancie vander voorseyde somme, ende ooc te hebbene haren ghetrauden man. Die officier die spottede met haer ende seyde. Ghy en hebt gheenen man, maer blijft met my wonende, ick sal hu een weerdeghe vrauwe maken. Neen seyde tvraukin, ic wil mijnen man hebben. Als dese officier sach dat hijs haer niet ontlegghen en conste, hi leeddese met hem onder den boom daer haren man hinc, ende sprac siet daer hu man Het vraukin dat siende, viel in onmachte ende makende groot mesbaer ende luyde roupende wrake vander grooter onmenschelicker ouerdaet, so dats hem die officier schaemde, ende ghinck wech om svolcx wille, daer wesende ende vergarende. Dit vraukin quam in Hollant als voorseyde es, doende haer clachte voor den Hertoghe Kaerle. Ende die Hertoghe Kaerle dede dit vraukin in goeder bewaernesse, ende hi ontboot met scherpen mandemente den voorseyde officier. Ende hi inden Haghe commende, die Prinche die leyde hem dit stick aen, maer hi loochendet seer stoutelicken, niet yeghenstaende het was vp hem gheprouft, welcke hy al kende waer sijnde, begheerende grote ghenade ende ontfaermichede. Doe dede die edele prinche den voorseyde officie het vraukin trauwen, twelcke sy seer noode dede, maer dye Prinche wildet eyndelicken ghedaen hebben. Ende ghetrauwet wesende, hi beual den voorseyde officier dat hi alle sine goedinghen heymelic ofte openbaer in ghescrifte soude legghen, vp die verbuerte van sinen lijue. Die voorseyde officier en dorste dat nyet laten, maer deit met groter vreesen. Ende hi gaf tgescrifte den prinche, dye welcke Prinche dede maken eenen schoonen saertre van desen ende deidse beseghelen met sinen groten seghele, daer die voorseyde officier sijn consent toe dede, ten sercourse ende behouue vanden lancxten lijue van hem beeden, te wetene van hem ende van

{==C.xlix.r==} {>>pagina-aanduiding<<}

sinen nyeuwen wijue. Als dit aldus al ghedaen was als voorseyde es, so sprac die Prinche tot den officier voorseyde. Siet daer eenen priestere, ende spreickt v biechte. Die officier iammerlicke beladen sijnde, riep grotelic ghenade, maer het was al om nyet. Doe quam daer die Prouoost marysael metter roode Roede, ende hy dede den voorseyde officier aen eenen boom hanghen. Dit ghedaen sijnde, so gaf die edele prinche den vraukinne den voorseyde brief met sijnen grooten seghele, met alle den goeden vanden dooden officier. Maer om dattet lastich soude hebben gheweist den aermen vraukin tachteruolghene, dese edele prinche dede al tvoorseyde goet extimeren te ghelde, ende hi gaf den vraukin ghereede penninghen daer voren, waer of dat den nommere seere groot was. Ende hy deidse heerlicke met goeder bewaernesse beweghen in haer lant, waer bi wel blijct dat hi een Prinche van iusticien was.

         
        
    
¶ Hier naer volcht een gheschil tusschen den paedgen.

VP den seluen tijt waren vele paedgen versaemt inden Haghe voorseyde ende begonsten te roupene diueersche roupen, als Bourgoengien dandere Rauesteyn, ende andere diueersche roupen. Also dat die paedgen die eerst riepen Bourgoengie, die worden ghesteken ouer doot. Ende alle dandere paedgen dye staken ende smeten malcandere, so datter groot gheruchte int hof quam. Ende die prinche alle die waerheyt verstaen hebbende, hy dede alle die paedgen vanghen wel tot.xxvi.toe, ende hi deidse alle bringhen in eene besloten camere, daer hy sommeghe heren bi hem nam. Daer dede hijse alle naeckt ontcleeden, vanden gordrieme vpwaert, ende si twee en twee te gadere, gafmen elck een goede stercke roede in dye hant, ende moesten daer mede malcanderen wel duerslaen, so langhe dat dye Prinche seyde, het ware ghenouch. Ende doen quammer twee varsche paedgen, ende also voort tot dattet al vulcommen was. Ende dit sadt al en sach die gequetste paedge dye eerst den roup maecte, want hy en was niet sterck ghenouch om mede met roeden te slane, alst wel bleec, want hi vander quetsuere starf. Dese paedgen dus wel duersleghen sijnde, so gruwelic dat deerlick om sien was, wanttet som edele iongelinghen waren, som ghebroeders, som rechtsweers, ende som lieue ghesellen. Doen dede die prinche een lanc relaes, hemlieden seere versprekende, dat sy sulcke eene beroerte maecten, ende seyde ten ware sijn grote ontfaermichede, hi hadse alle doen hanghen, maer met dier punijcien, hy vergaft hem lieden alle te samen, ende hi steldese weder elc in sijn officie als te voren. Te wetene wyen sulcx messuus meer ghebuerde, hy soudse doen hanghen. Hier in es wel te merckene dat hi een wijs voorsienich here was in iusticien. Ende dit gheschiede vp sinte Symoen ende Iudas dach, int iaer van.lxix.

¶ Item int selue iaer was den eersten steen gheleyt vanden cloostere van Sinay, staende te Brugghe by sinte Kathelijnen poorte, twelcmen heet een suster colleten. Ende vrau Marie van Bourgoengien Hertoghe Karels dochter, die leyde den eersten steen.


       
        
    
        [Den.xvij.dach in Sporcle]

    ¶ Item in tselue iaer den.xvij.dach in Sporcle was te Brugghe in thof vanden Prinche die brulocht ghehouden vanden ioncheere van Culenburch, ende vander dochtere van mijn heere Anthonius dye bastaert van Bourgoengien.

¶ Item vp den seluen tijt was te Brugge groote vruecht van faeyte van wapenen ende van tornoyen, waer of dat dye beroupere was die sone van mijn heere Symoen de la layn, ende verantwoorde al dat yeghens hem quam, te wetene met scherpen glauyen vp elc drie steken, ende voort met scherpen sweerden hauwende deen vp den anderen, so dat si malcanderen dye sweerden huyter hant sloughen, ende waren so verhit vp malcanderen, datse die heraulten dye daer toe gheordonneirt waren moesten scheeden. Ende daer toe was ghemaect een staedge daer die heraulten vp saten, ende dye heeren diere tornoyden, quamen alle om tcostelicst huyte, ende daer quamen alle daghe ter bane diueersche heeren die dye voorseyde berouper alle moeste antwoorden. Ende die berouper hilt sijn logijst achter sinte christoffels kercke, ende quam also duer een grote poorte in die bane, alsser eenege partyen commen waren, seer chierlic ende rijckelic ghewapent. Ende

{==C.xlix.v==} {>>pagina-aanduiding<<}

die bane was rondt omme al met staedgen betemmert, daer tvolc vp sadt om te siene die ghenouchte ende tryumphe vanden voorseyde tornoye. Ende die bane was of ghesloten met diueerschen poorten om huyt ende in te rijdene

¶ Vp den seluen tijdt quam Hertoghe Kaerle te Brugghe vp sinte Pieters dach, ten.vij.hueren vanden auende. Ende.ij.daghen daer naer quam margriete zijn geselnede ooc te brugge.


       
        
    
        [Den.xxv.sten dach vander maent van Sporcle]

    ¶ Item die stadt van Brugghe gaf den hertoghe Kaerle een costelic bancket, vp Tscepenhuys, daer die princersse sijn gheselnede yeghenwoordich was. Ende die ionghe princersse Marye van Bourgoengien, ende me Vrauwe van Argue, ende die Bisscop van Luycke.ende dit was den.xxv.sten dach vander maent van Sporcle.Anno.lxix.

¶ Item daer quamen als doe te Brugghe by den Prinche twee groote ambassaden, Deene van oostenrijcke, ende dander van Venegien, beede met schoonen state.

¶ Item inden seluen tijt, alle die Leenhouders vanden Prinche saten vppe ter oorloge waert want men seyde dat die coninc van Vranckerijcke hadde bereedt een armeye van.C.L.duysent mannen van wapenen Emmer altijt onpaeys begheerende yeghens den hertoge Kaerle, sonder cause ofte eenege redene.


       
        
    
        [Tsinte Donaes.xxx.in Maerte]

    ¶ Item in tselue iaer ons conincx van Scotlants sustere ghelach te Brugghe van eenen cnapelicken kijnde, het welcke kint hief me vrauwe van Bourgoengien, ende mijn here van Rauestein, ende was kerstin gedaen tsinte Donaes.xxx.in Maerte int voorseyde iaer.


       
        
    
        [Den.vij.sten April]

    ¶ Item die Prinche vertrac van sijnder stede van Brugghe te Rijssele waert, ende van daer te Kennoyt. Ende die Princersse track naer Eeclo, ende van daer te Ghendt, ende voordt te Bruessele, den.vij.sten April.Anno.lxix.


       
        
    
        [Den.xiij.sten van April]

    ¶ In dit selue iaer.lxix.so wast eenen swaren couden wintere, het vroos biden.v.maenden lanc, waeyende, sneeuwende, stormende vander maent van Decembre, tot den.xiij.sten van April.Anno.lxix.


       
        
    
        [Den.xv.sten dach van April]

    ¶ Item die schotsche coopman hadde een wijle tijdts vervreimt gheweist van Brugghe ende si quamen weder te brugghe vp den palmsondach, den.xv.sten dach van April seer eerlic ghehabitueirt met peerschen sijden habijten, ende som camelot ende andere peersch wulle laken. Ende waren eerlicken ontfanghen wantter vele eerbaer poorters yeghen reden, ende met hem lieden weder in quamen, int selue iaer van.M.CCCC.ende.lxix.


¶ Hier naer volcht een ouerdaet vanden Graue van verwijck.


¶ Dat.lvij.Capittel.

    
{== afbeelding 	==} {>>afbeelding<<}
    


{==C.l.r==} {>>pagina-aanduiding<<}

 
        
        
    
    [INt selue iaer van.lxix]

    INt selue iaer van.lxix.doe was een grote moeyte in Ingelant ende dat om eenen Graue van werwijc geheeten Ridtsaert nyewelijnc heere van Salsbry, ende es te wetene dat dese Ridtsaert Tgraefschip van Werwijc behuwede aen sijn wijf, die welcke Graue so vele moeyten ende beroerte ghemaect hadde, dat bi hem vele Princhen ende heren hier voortijdts onthooft waren. Ende vele ghemeens volcx versleghen sonder ghetal.

¶ Item dese Graue van Werwijc stac doot den Hertoghe van Sommerset inde presencie vanden coninc Heyndric, die den seluen werwijc gaf den staet vanden Rudderschepe ende dese voorseyde Werwijc was so wentelachtich, dat hi den coninc Heyndric van lanckaestre, bi sijnder onghetrauwicheyt of stelde van sinen coninckrijcke van Inghelant, ende hilt hem gheuanghen inde torre te Lonnen. Ende hy trac vp Edewaerdt van Iorck, ende maectene coninc van Inghelant, segghende dat dye croone van rechter gheboorte hem toebehoorde. Aldus so regneirde die coninc Edewaert een wijle tijdts in Inghelandt.

¶ Item desen Werwijc gaf sine dochtere in huwelicken den Loerd van Clarence des conincx Edewaertds broedere Lodewijc dye wiste wel dat die coninc vrient was vanden Hertoghe Kaerle van Bourgoengien. Ende dese voorseyde werwijc was contrarie den Hertoghe Kaerle, nochtanne hadde hi mondelijnghe yeghen hem ghesproken, te Beunen in Pycardyen. Maer hi was so vul valscheden dat hi began te peynsene, hoe dat hi den coninc Edewaerdt of stellen mochte van sijnder croone, ende verdrijuen huyt Inghelant omme te maken sijnder dochter man Coninc van Inghelandt, den Loerd van Clarence. Ende hier toe dede hi al sijn beste, bi den welcken grooten twist vp rees in Inghelandt ende sware bloedtstortijnghe.

¶ Item om dese saken wille, waren vergadert alle die staten van Inghelandt, ende daer was een parlement ghehouden te waesmunstre buyten Lonnen. Ende daer sprac die coninc Edewaerdt den heere van Werwijc, Ic verstae dat ghy eenen nyeuwen coninck maken wilt, ende my verlaten, nochtan hebt ghi selue tot my gheseyt, dat ic recht oor ben van den Conincrijcke, ende dat die croone my van rechts weghe toe behoort, Het welcke ic kenne ende weet wel dat warachtich es Ende ick en meene daer niet of te sceedene maer wildy eenen anderen Coninck maken, so verbeydt emmer alsoe langhe, tot dat ick doodt ben.

¶ Item die Graue van Werwijck dede so vele datter vele volcx te strijde quam yeghen den coninc Edewaerdt. Ende die coninc Edewaerdt bleef altoos in dye eere, maer werwijc hilt hem altijt huter schote, ende bleef bi sijnder subtijlheyt altijt huyt den strijden.

¶ Item daer naer sandt Werwijck byden coninck Reynier van Vranckerijcke, ende seyde hoe dat sijn dochters man Sconincx Heyndricx sone behoorde te wesene coninc. van Inghelant met allen rechten, ende versochte aen den coninc Reynier van Vranckerijcke assistencie om daer toe te commene. Maer dye coninc verantwoorde ende seyde dat hi aengaende sinen persoon dat hy te out was, ende te varre ghepasseirt, soe dat hi hem daer mede nyet moeyen en wilde, omme twelcke die voorseyde graue van Werwijck so vele moeyten dede in Inghelant, wentelende als nv aen deen sijde als dan aen dandere, also dat hy vermaert wiert voor een quaet verradere. Ende hi wordt ghebannen huyt der croone van Inghelant, ende al sijn goet dat hy hadde was gheconfijsquiert, ende gheleyt tot des Conincx Edewaerts tafele.


       
        
    
    [Int iaer van M.CCCC.ende.lxix]

    ¶ Item dese voorseyde Werwijc trac ter zee, ende stelde hem vppe met vele schepen. Ende hi voerde sijn wijf mede, ende vele andere vrauwen. Ende hy quam voor Calis, wanende daer ontfanghen te sine, maer die van Calis sonden om raedt, aen den Hertoghe Karel van Bourgoengien, die welcke gaf antwoorde, dat die van Calis nyement in laten en souden, dan dye goedt ende ghetrauwen den coninc Edewaert van Inghelant aldus was werwijc ontseyt die stede van Calis, ende dit was inde vastene, int iaer van M.CCCC.ende.lxix.

    
¶ Item dese Graue van Werwijck seere gram sijnde ende ontstelt, versaemde by hem vele quaets gheselscheips van zeeroouers ende allerhande quade bouuen huyt

{==C.l.v==} {>>pagina-aanduiding<<}

Inghelant, so dat hi quam in April ontrent paesschen vp die zee, met vele schepen ende be nacht dye vlote commende van Rutseele, als Hollanders, vlaminghen, ende zeelanders, ende nam hem lieden wel.xl.schepen met grote vechtinge ende sware bloetstortinghe aen beeden sijden. Ende men sprac om bestant te makene met hem, maer die heere van Werwijc en wasser niet toe gheneghen, maer seyde dat hy al nemen soude dat hy ghecrijghen conde, als waer bi dat die hertoghe Kaerle groote ghereetschap maecte om den voorseyde Werwijck te verwinnene.


       
        
    
    [Vp sinte Simoens ende sint Iudendach]

    ¶ In tselue iaer vp sinte Simoens ende sint Iudendach, so sant dye Hertoghe Kaerle sijn Toysoen die coninc Edewaert van Inghelant, twelcke hem brochte die hertoghe van Crichy. Ende dit gheuiel te westmunstere buyten Lonnen.

¶ Item een oosterlinck ghenaemt Hans voetkin, dye vacht met sijnen schepen yeghens Werwijcx volc inden seluen tijt, ende hi wan Werwijc of een deel van sinen schepen, ende verdranck vele van sijnen volcke.


       
        
    
    [Den iare.lxx]

¶ Item binnen deser tijt die Hertoghe Kaerle reedde sijn schepen toe ter Sluys, ende doe soe was daer ter Sluys een wilt gheselle dye een vraukin soe quetste, dat sy daer of starf, ende die gheselle liep vp een kerchof, maer die hertoghe kaerle daer ter Sluys wesende dede den gheselle vanden kerchoue halen, ende was al daer onthooft. Dit gheschiede binnen den iare.lxx.

¶ Item die Hertoghe Kaerle sine schepen mannende met edele mannen ende met andere, ligghende ter Vere ende Termude, doe laghen Amsterdammers gheladen in die baeye, ende en dorsten nyet thuysewaert commen om die vreese van Werwijck.

¶ Item die hertoghe Kaerle sandt aen den Graue van Werwijck boden, ende ontboot hem dat hi die schepen van sinen lande soude ontslaen, ende tgoet restoreren met vrientschepen.


       
        
    
    [Den.xxvij.sten dach van April]

    ¶ Item corts daer naer ontrent den.xxvij.sten dach van April.Anno.M.iiijc.ende.lxx.so quam die voorseyde WerWijck ter zee voor Ampton in Inghelandt met alle sinne schepen. Ende dye coninc Edewaert worde dies gheware ende sandt aen Werwijc, vraghende wat hi begheerde, ende wat hy daer dede Ende Werwijck gaf antwoorde dat hi daer commen was, omme te besiene wat vrienden dat hi daer vinden soude. Doe was hem gheseyt dat hi gaen soude voor sinen gherechten heere ende coninc, maer hi en wilde niet obedieren, maer bleef dien nacht rijdende vp sinen anckere. Ende des anderen daechs quam met groter voorsienicheyt met Loerd descales, ende hi beuacht den seluen Weerwijck met groter foortse, ende veel van Weerwijcx volcke verslaende. Ende hadde dat grote schip ghenaemt die Tryniteyt, aenghecommen, Weerwijck souder sonder twijfele ghebleuen hebben, maer hy ontquam in een cleen bootkin te Cortoy waert, ende mijn Loerd descales creech weder vanden seluen Weerwijc vele schepen van vlaminghen ende van hollanders die die selue Weerwijc ghenomen hadde, ende die coninc Edewaert ontslouch die voorseyde schepen vriendelic, ende liet se varen elc daert hem lieden gheliefde.


       
        
    
    [Den.xxix.sten dach van Meye]

    ¶ Item vp hope dat die hertoghe Karels schepen ter zee wesen souden, so seylden die voorseyde hollanders huyter baeye, ende Weerwijcx volck worde dat gheware, ende si quamen met .xviij.schepen van orloghe vp dye Hollanders. Ende die hollanders namen hem.xiiij.schepen of, ende alle die hem te weere stelden, dye wierpen si ouer boort, ende si slouger vele doot, ende quetseden, nemende alle dye schepen metten goede, ende stelden dandere hollanders aen tlant, tusschen Calis ende Buenen. Ende dit was den.xxix.sten dach van Meye. Anno.lxx. Ende binnen twee of drye daghen daer naer, so namen Weerwijcx lieden vp die zee wel.vij.of.viij.schepen, ende si verdroncken al tvolc datter in was.

¶ Item een man vander Vere quam huyter somme thuysewaert seylende, ende hi worde drie schepen van orloghe gheware die neerstelick naer hem quamen. Ende dese zeelandere ontuloot al dat hy mochte, ten eynde dese schepen van orloghe toochden teeken van paeyse als niet te mesdoene. Doe bleef die zeelandere houdende. Ende hi sprac yeghens hem lieden, segghende dat hi was huyt zeelant, si seyden, wy en sullen hu niet mesdoen, maer wi beuelen hu huwen prinche te seggene, dat hi seere ghegroet si van-

{==C.li.r==} {>>pagina-aanduiding<<}

den Graue van Werwijc, verwonderende waer hi so langhe blijuen mach. Ende secht hem als hi comt men sal hem vriendelic ontfanghen, alsomen sulcke vrienden te ontfanghene pleicht. Ende daer mede lieten sy den schipper wech seylen, dies beloofde hi dese boodtschap te doene. Ende dye Loerd van Clarencen die heeft ghetrauwet Werwijcx dochtere, Sconincx Edewaerts broedere, van Inghelant, die es een van Werwijcx capiteynen, ende hi licht te Diepen


       
        
    
    [Vp den vierden dach van Wedemaent]

    ¶ Vp den vierden dach van Wedemaent int selue iaer dede die Hertoghe kaerle te middelburch in Zeelandt onthoofden drie ghebroeders, ende een haren neue, omme dat si een van sinen dienaren doot ghesleghen hadden met beleyder laghe, de welcke dienare een vanden broeders een caecksmete ghegheuen hadde, maer hy presenteirde hooghe beterijnghe, bi heeren ende goede mannen, maer si ontseydent al. Ende doe men den eersten onthoofden soude, ende daer toe alle ghereeschap ghemaect was, sijn haer ghecort, ende sijn oghen verbonden waren, so quam daer een sughijnghe ende gheruchte onder tvolck, so dat die lieden verschoten ende wech liepen, ende nyement en wiste van wanen dat tgheruchte quam.

¶ Item Hertoghe Karel dit vernemende quam haestelic ter maerct waert, meenende datter eeneghe meuterye gheweist hadde ende quam met eender goedgie in sijn hant maer eer hi ter plaetsen quam, die Iugen deden den man onthoofden. Ende hi was die princepale, die den dootslach ghedaen hadde, ende doe waren dander drye onthooft in des Princhens presencie.

¶ [Hoe dye Hertoghe Kaerle van] Bourgoengien, sercours dede den coninc Edewaert van Inghelant,¶ [Hoe dye Hertoghe Kaerle van] Bourgoengien, sercours dede den coninc Edewaert van Inghelant,
 wel met.xxiiij.groote schepen, besondere die cleene schepen, omme yeghen den Graue van Werwijck te vechtene.
    
{== afbeelding 	==} {>>afbeelding<<}
    


{==C.li.v==} {>>pagina-aanduiding<<}

 
            
        
    
    [Vp den.viij.sten dach van Wedemaent]

    ITem vp den.viij.sten dach van Wedemaent, doen seylden hertoghe Karels schepen huyte ter zeewaert inne, vromelic voorsien van alle saken, daer den vpper Amymyrael of was mijn here Heyndrick van Borsele here vander Vere. Ende tghetal vanden grooten schepen waren ontrent xxiiij.sonder dye ander cleene schepen dye daer ooc waren.

¶ Item die graue van Werwijc was doe te Rouaen in Normandye, ende hy sandt sijne Ambassaden aen den Coninck van Vranckerijcke, omme bystant ende sercours contrarie den coninck Edewaert van Inghelant, maer die Conincstable van Vranckerijcke, te wetene mijn heere van Simpol, die verstont claerlic die valscheyt van Werwijck. Want Werwijc dede segghen dat hi coninc Heyndricx sone coninck maken soude in Inghelant. Hier inne waren die fransche heeren contrarie, ende rieden den coninck van Vranckerijcke, ende toochden ende seyden dat dye voorseyde graue van Werwijc oyt contrarie gheweist hadde der croone van Vranckerijcke, ende vul van quaden opynioene, deene Coninck makende ende dander verlatende. Ende voort soe seyde die Coninckstable van Vranckerijcke dat sijn schoon neue die Hertoghe van Bourgongien voren hadde den voorseyde Werwijc te ghecrijghene, wat dat hem costen soude. Ende om alle moeyte te schuwene, liet hem die coninck beraden, ende dede verbieden dat nyement Werwijcx gheroofde goet copen en soude, noch ooc herberghen vp grote boete, twelcke dye wreede Graue van Werwijck was ghesien weenende rijden huyt der stede van Rouaen vp dyen seluen tijdt.


       
        
    
    [Vp den.xvi.dach van Wedemaent]

    ¶ Item in dyen seluen tijt begheerde dye hertoghe Kaerle van Bourgoengien.C.xx.duysent croonen tsiaers, drie iaer lanc gheduerende. Te wetene vp alle sijne landen, sonder vp Bourgoengien alleene. Ende het was hem gheconsenteirt vp den.xvi.dach van Wedemaent. Anno.M.CCCC.ende.lxx.


       
        
    
    [Vp den.xxij.sten dach in Wedemaent]

    ¶ Vp den.xxij.sten dach in Wedemaent, int selue iaer, soe track dye Prinche huyt Zeelant te Vlaendren waert, ende hi quam te Brugghe naer die noene, ende het was doe Antworp marckt, ende te Antwerpen in Brabandt waren ghearesteirt alle dye Fransoysen ende die van Doornicke, tgoet ende die lieden, want hertoghe karels van Bourgoengien was ghearesteirt by Parijs, in dye marckt van Lengy, ende oock elders in andere plaetsen in Vranckerijcke.


       
        
    
    [Den.ij.sten dach van Hoymaent]

    ¶ Item hertoghe karels van Bourgoengien schepen aldus ter zee sijnde, als voroseyde es, so gheuielt dat si waren aen dye costen ende lande van Normandyen, ende worden gheware dat dye wreede Graue van Werwijck ter zee quam met alle sinen schepen omme te seylene in Noorddommerlandt,, daer hi seer vele vrienden hadde, maer die heere vander Vere metten andere capiteynen pijnden dat te belettene, ende si iaechden den Graue van Werwijc ende al sijn volc weder aen landt, in Normandyen. Ende die Inghelschen ruymden haer selfs schepen, ende staken selue tvier daer inne. Ende Hertoghe Karels van Bourgoengien volc volchdese so scherpelick aen van achtere, ende ghinghen te lande den Inghelschen beuechten, daer veil volcx doe versleghen bleef aen beede den sijden, maer meest van des Grauen van Werwijcx lieden. Ende diet ghebuerde vp den dach vander visitacie van Marie, den.ij.sten dach van Hoymaent. Anno.lxx.

¶ Item vp den seluen tijt was die hertoghe van Bourgoengien te sint Omaers, daer Ian van Boonem Prouoost vanden heyr crachte byden Prinche quam, om hem alle saken te kennen te gheuene, die hy verstaen hadde. Ende alle dye mannen van der ordonnanchie waren ontboden bi openen mandemente, rasschelic sint Omaers te commene byden Prinche. Dies was als doe binnen der stede van Brugghe ghedreghen eene processye generale, omme te biddene den almoghenden ende goedertieren here om paeys.

¶ Item corts daer naer so rees eenen groten storm inder zee, so dat die heere vander Vere Amyrael voorseyde, hem ;pijnde huyter zee te ruymene met sinen schepen, om den swaren wint diere doe vp rees. Ende dye

{==C.lij.r==} {>>pagina-aanduiding<<}


Graue van Werwijck met sijnder groter cloucheyt, hy auentuerde dye zee te passereirne met alle sijne schepen, ende met gheluckeghen winde, hy seylde ouer in Inghelant, ende hi ende dye sijne ghinghen daer aen lant, daer hi hem sterck maeckte omme te beuechtene hem allen die hem leet ghedaen hadden. Ende terstont quam hem groot volck te baten.

¶ Item als die coninc Edewaert vernam dat Werwijc in tlant ghecommen was, doe so ghinc hi hem ghereet maken om Werwijck te beuechtene. Ende doe was daer een verradere een groot heere, dye seyde heer coninc blijft in dit casteel, wi sullen wel gheringhe Werwijc ghecreghen hebben, ende in huwen handen leueren. Maer hadde die coninc Edewaert in dat slot ghebleuen, die verraders souden hem daer in gheuanghen hebben oft ghedoot, niet te min die verraders siende dat si dat niet vulbringhen en consten, trocken rechteuoort ghewapender hant aen Werwijcx sijde, contrarie den coninck Edewaert.

¶ Item die coninc Edewaert dit merckende, was seere beureest, want meest al tvolc dat vouchde hem met werwijcke, dies vant hi hem alleene, ende hy vloot heymelicke met cleenen volcke te Ampton in dye hauene, daer doe eeneghe coopuaerders tallen ghe ghelucke laghen, ende hi seylde ouer dach ende over nacht tot dat hi quam ten Bryele en zeelant, ende van daer track hi in Hollant inden Haghe, daer hi een langhe poose hemseluen rustede.

¶ Item ghi sult weten als die coninc Edewaert aldus een wijle tijts in Hollant gheweist hadde, ende hem daer gherust hadde, so quam hi te Brugghe, ende was ghelogiert in thof vanden gruuthuyse, ende een ghedeel volcx met hem, ende daer hilt hy hem langhe tijt. Ende omme deser saken wille tvolck van ontrent den zeecant hier in Vlaendren was seere beureest, dat die Graue van Werwijc mochte commen met menichte van schepen van orloghe vp tlandt om tvolck te roouene ende die huysen te verbarnene, omme twelcke die vanden zeecante scherp aweet hilden, ende die steden vp den zeecant gheleghen ende oock die stede van Brugghe, die welcke dede sommeghe poorten voorsien, ende oock vele engienen ten mueren stellen, ende men hilt scherp aweet dach ende nacht ten poorten ende oock ter marckt des nachts Ende dit gheduerde tot by paesschen. Ende dese waren doe Burchmeesters vander stede van Brugghe, mer Ian de Baens ende Ioris metten eye.

¶ Item eeneghe vanden heren dye metten Coninck Edewaert gheulucht quamen, die seyden tot haren coninck, dat sy trecken, souden bi den Hertoghe van Bourgoengien, ende hem claghen dese deerlicke saken, maer si loghen valschelicken, want si namen orlof, ende trocken te Calis waert, paeys versouckende aen den wreeden graue van Werwijck, als quade ende valsche verraders.

¶ Item het gheschiede dat eeneghe van desen Inghelschen heren waren ghelogiert in die swane bi Sprinchen hof binnen der stede van Brugghe, daer die weert doe hiet Ian die coninc. Ende dese Inghelschen deden haestelicke by nachte maken swarte rijtkeerels, ende si bespraken elc een peert, segghende dat si wilden wesen te Hesdijn waert byden Hertoghe Kaerle van Bourgoengien, maer sy meenden te Calis te treckene.

¶ Item in dese voorseyde herberghe was een ionckman dienende, ende hi drouch desen Ingelschen al dat hem lieden van nooden was, maer dinghelschen spraken altoos quaet tot desen voorseyde ionckman segghende. Luystich spijtich vlaminck. Dese knape en conste dit niet wel verdraghen, hi claechdet sijnen meestere. Die meester ghinc bouen, maer is loochende dye woorden. Daer naer soude die knape weder bouen commen doen soe wilden dinghelschen hem slaen, maer die knape was clouck voor hem seluen, ende hi track een goede dagghe huyt hem voughende byder duere vander camere, soe varre dat si aen hem niet commen en dorsten, ende hi ghinck nederwaert, ende seydt sijnen meestere. Dye meestere sandt om vier of.v.vrome mannen seer wel voorsien, ende hi ghinck weder omme bouen tot den Inghelschen, maer spraken doe schone al en meende sijs nyet. Nyet yeghen-

{==C.lij.v==} {>>pagina-aanduiding<<}

staende sy souden tsanderdaechs die peerde verhuerers bedroghen hebben ne hadde dye voorseyde Ian die coninck ghedaen, want hy hadde een lucht dat si Thesdijn waert niet en wilden, maer trocken naer Calis als verraders so si waren, met schanden.


       
        
    
    [Int iaer.M.CCCC.ende.lx en inde maent van Octobre]

    ¶ Item als die Graue van Werwijc aldus den Coninck verdreuen hadde, al tmeeste deel van tvolck van Inghelandt was met den Graue van Werwijc toe. Ende het was al Werwijc datmer riep al Inghelant duere, ende te Calis mede der ghelijcke. Ende het volc dat te voren dye Roose ghedreghen hadde, die trocken die roosen van haren Iorneyen, ende si stelden den stock daer aen, dat was Werwijcx cleedijnghe, ende desghelijcx dede men te Calis, ende als tvolc wentelde aen Werwijcx sijde, doe ghinc dye Graue van Werwijc inden thorre te Lonnen, ende hy haelde daer huyt den coninc Heyndric van Lancaestre, die daer ontrent vijf iaren gheuanghen gheleghen hadde. Ende hi dede hem cleeden in conincklijcken habijten, ende hi stelde hem chierlic te peerde, ende Werwijc ghinc bi hem te voet, roepende dit es hu gherechte coninc, ende gheen andere. Niet eygen staende dat die voorseyde Werwijc, metsgaders die stede van Lonnen den voorseyde coninc Heyndric, verdreuen, veriaecht, ende ofghestelt hadde, int iaer.M.CCCC.ende.lx.ende Edewaert die Hertoghe van Iorck Coninck ghestelt in Heindricx stede, nv int iaer.M.CCCC.en.lxx.inde maent van Octobre, es weder dese veranderijnghe gheschiet, soe dat die coninck Edewaert nauwe thien iaer gheregiert en hadde.


       
        
    
    [Int iaer van.M.CCCC.ende.lxx]

    ¶ Item die vernemende Hertoghe Kaerle, so ontboodt hi al sine schepen weder thuys ende hi bedancte sinen amyrael, ende alle die int labuer gheweist hadden hooghelijc van haer lieder moeyte, merct hier tincarnacion van beede die coninghen, deen van bouen nederwaert, ende tdander van beneden vpwaert.int iaer van.M.CCCC.ende.lxx.


H ooghe van moede	K eert hnu ghestichte
E loys doet vreimdelic	C rommen sijn tanden
N eptunus draeyt	R udelick sijn ghesichte
R oosen vellende	O ntcnoopende banden
I herusalems	O rloghe loopt buyten landen
C racht clemt♠	I ntfant der deimster zee
V esta heift	E olus wint in handen
S aturnus toocht	D er sonne de snee
D e macht van	X pristoffel bracslupaerts tee
E nde die doode	V errees huyt donckeren wege
L achende schijnckende	D roufheyt te lee
A lst haer past	S chincsche elders seghe
N v anders wacht	V oort hu cause ter deghe
C rancke hoope es	D er auentueren beheet
A l schijnet schoon wedre	R eyn weet sijn pleghe
E lck spieghele hem	A en dit vreimde beleet♣
S lapende in rusten	V reest stoorem wreet
G vallen schijnt varre	V lusch commet by
R yguere heescht	V erweeren also elck weet
I nthooft soude♠	D iscretie sijn hoet sy♠
A l rijstere als nv	E en anderen cry

    
{== afbeelding 	==} {>>afbeelding<<}
    


¶ Ende es te wetene dat die coninc Edewaert van onder vpwaert clemmen moet, want dye Coninc Heyndrick die verdreuen was, die regneirt nv van bouen nederwaert, alst blijct.
¶ Deen coninck gaet of dander coninck es an. 
Dat regiersel bewijst fortune den man. 


{==C.liij.r==} {>>pagina-aanduiding<<}


ACh wat groter rauwen hadde (alst goet te bemoeden es) margriete van Ioorck Hertoghinne van Bourgoengien, des conincx Edewaerts sustere siende, dat haren Broedere ende al haer gheslachte aldus verdreuen ende ghescoffiert was met groten onrechten. Ende omme dese veranderijnghe wille, so bedreefmen grote ghenouchte in Vranckerijcke van vieren te makene, ende ander feesten van groter blijschap te houdene.

¶ Item die coninck Lodewijc van vranckerijcke dede verbieden alle sine landen duere dat ne gheen coopman van sinen rijcke, so coene ware dat hi in eeneghe landen van den Hertoghe van Bourgoengien, eenich goet coopen oft vercopen soude, noch eeneghe alyanchie samen maken. Ende die voorseyde coninck dede die Seyne ende die Somme sluyten also varre als hijs machtich was. Ende dye coninc voorseyde dede die marct van Geneueren in Prouencen verlegghen in Vranckerijcke te Lyons sur la Rome, ende aldus so versochte die coninck van Vranckerijcke altoos die eerste moeyte.

¶ Item Hertoghe Karel dit vernemende heeft beuolen sinen volcke, dat nyement handelijnghe houden soude metten fransoysen, maer hy dede raedt soecken, hoe ende in wat manieren datmen der Fransoysen coopman schepe best ontbieden ende ghecrijghen soude sonder hem lieden hier te laten commene.etc.

¶ Item die van Doornicke ghinghen oock grote blijschap maken, als van heylich daghen, van danssene ende van vieren te makene ende speilden diueerse speilkens contrarie den lande van Vlaendren, niet yeghenstaende dat si maer een half iaer daer te voren ghecomposeirt hadden van haer lieder mesbruycken yeghen den voorseyde Hertoghe Kaerle.


       
        
    
    [Vp sinte kathelijnen dach]

    ¶ Item Hertoghe Kaerle dit vernemende hi dede verbieden, dat nyement van sinen Landen ontrent Doornicke ghesetene eeneghe vitaelgie voeren of draghen soude binnen der stede van Doornicke, vp dye verbuerte van lijf ende van goede, also datmen vp sinte kathelijnen dach.M.CCCC.ende lxx.te Doornicke cochte een pont bueters vi.grooten.

¶ Item wy sullen van deser materie wat vertouuen, maer voort spreken vander groter ouerdaet vanden wreeden Graue van Werwijck, ende vander fortune vanden coninck Edewaerdt. Ende dat ghepasseirt sijnde, sullen dan weder commen ter materye die wy hier nv huytstellen. Ende dat doe ick ter goeder waeromme, om datmen des Conincx Edewaerts regnacie, ende vanden Graue van Werwijc hier achteruolghende, soude moghen lesen.

    ¶ Hier machmen horen hoe dye Coninck Edewaerdt dye vierde voortghinc in sine vreimde regnacie byder rebellicheyt vanden wreeden Graue van Werwijc.Nota.


       
        
    
    [Vp den.xxvi.dach in Decembre]

    ¶ Ende tes waer, dat int iaer.M.CCCC.lxxvi.vp den.xxvi.dach in Decembre.doe quam die verdreuene Coninck Edewaerdt huyt Hollant in Vlaendren, bynnen der stede van Ardenburch, daer hi voor onse lieue vrauwe sijn pelgrimaedge dede, ende was vp eenen woensdach, ende des donderdaechs daer naer vertrac hy te Oostcamp in thuys van mijn heere vanden gruuthuyse, ende hy bleef daer dien dach, ende des vrydaechs mede daer hi wel ontfaen was. Ende tsaterdaechs daer naer reedt hi naer Aryen tot der moghender Princhersse Ysabeele van Poortegale duwagiereghe vanden excellenten prinche den Hertoge Phelips van Bourgoengien salegher ghedachten, ende daer quam die hertoghe Kaerle ooc bi hem, ende si spraken te samen meer dan.iij.hueren lanck, in grooten secreten.


       
        
        
    
    [Vp den.xiij.sten dach van Lauwe en den.xviij.dach van Sporcle]

    ¶ Item vp den.xiij.sten dach van Lauwequam die voorseyde coninck Edewaert te Brugghe, ende hi was ghelogiert int hof vanden Gruuthuyse met sinen edelen mannen, ende me Loerd descales was ghelogiert ten huyse van Ioos de bul, maer die coninc met sijnen edelen bleef int hof vanden Gruuthuyse voorseyde, tot den.xviij.dach van Sporcle, het welcke was.v.weken ende.ij.daghen. Ende binnen deser tijt so versochte die coninc Edewaert met beschaemder herten aen den hertoghe van Bourgoengien, om leeninghe te hebben van.xxx.duysent penninghen in sijnen groten noot. Maer die Hertoghe Karele toochde aen den coninc Edewaert sijne groote ende milde edelhede. Ende hi schanc hem te sijnder weluaert hondert duysent rijders

{==C.liij.v==} {>>pagina-aanduiding<<}

elcke Rijdere te.iiij.schellingen.groten.

¶ Item die Hertoghe Kaerle hielp hem ooc aen een ghedeel schepen van grote ende cleene, by den welcken sconincx Edewaerts volc seere verrijct was in therte, in habijten, in harnassche, ende in schepen. Ende die menichte van sconincx schepen was seere ghewassen die welcke hi al nyeuwe Iorneyen gaf metter witter Roose, voren ende achtere seer rijckelick gheborduert.


       
        
    
    [Vp den.xix.sten dach van Sporcle]

    ¶ Item vp den.xix.sten dach van Sporcle, vertrac die coninc Edewaert te voet, huyt den houe vanden Gruuthuyse, om ten Damme waert te gane, maer tghemeene volck was so nyeuloopt om den coninc te siene, dat hi hem schaemde, ende hi ghinc int huys van meester Ian le gros, tot dat volc wat verschooyt was, ende ghinck doe huyt rechter ootmoedichede totter Speypoorte te voet, so dattene tvolc wel sien mochte.

¶ Item ter speypoorte laghen schepen chierlic bereedt om hem ten damme te voeren, maer om die ghenouchte van den volcke, hy ghinc tot den Damme te voet, maer sine Edele ghingen al meest te schepe. Ende eer hy huyt Brugge schiet, hi dede elcken opelick ende wel betalen Ende hi track voort vanden Damme ter sluys te watere. Ende van daer met sinen schepen te Erremuwen in Zelandt, hem seluen daer auyserende, hoe dat hi in sijn rijcke van Inghelandt soude moghen gheraken. Ende omme te wetene wat gracie dat hem hier of ghebuerde, dat muechdy hier int achteruolch vroedt worden, want aenghesien die grote vrientschap ende eere die hem te Brugghe ghedaen was, so screef hi al sine gheuaernesse aen dye stede van Brugghe, als hier naer volghen sal.



        
        
    
¶ Messiue ghesonden vanden Coninck Edewaerdt aen dye stede van Brugghe, ghetranslateirt huyten Walsche, in schoonen ende platten Vlaemsche.


¶ Dat.lviij.Capittel.

    
{== afbeelding 	==} {>>afbeelding<<}
    


{==C.liiij.r==} {>>pagina-aanduiding<<}

EDewaert byder gracien gods coninck van Inghelant ende van Vranckerijcke heere van Hierlant aen hu lieden eerweerdeghe ende speciale vrienden, die edele mannen, scouteeten, Burchmeesters, schepenen, Raden der stede van Brugghe aen elcken van hulieden sonderlinghe saluyt. Eerweerdeghe ende speciale vrienden wi bedachten hu so hooghelic ende hertelic als wi connen ende moghen vander goeder chierde ende vander groter hooschede ende van huwer goetwillegher affectien, die hu ons ghelieft heift te doene, ende te betooghene, also gracieuselic ende mildelic in duechden ende ter vertroostinghe van ons ende huwen volcke, bedanckende ghedurende den tijt dat wy waren in huwe voorseyde stede, ende wy kennen ons grootelic ghehouden in hu lieden, bi welcken dat ghy bekennen muecht, vp dat eeneghe saeken sijn dye wy duer hu emmermeer souden moghen doen, ter weluaert van hulieden ende vander voorseyde stede, kent ons daer toe bereet, beteekenende hu lieden dattet ghelieft heift onsen behoudere by sijnder gracie ons ghegheuen, sichtent dat wy schieden van huwer stede, ende arriueirden aen onsen Coninckrijcke met alsoe gracieuser fortune, dat wy behouden hebben die victorie van alle onsen vianden ende rebellen van herwaerts ouere, ende sijn paeysiuelicke gheseten, ende ghepossesseirt in ons Conincrijcke, ende ooc Coninck ghecroont, ende wel duechdelic gheobegiert, ghelijck dat ghy oock byden brijnghere van desen te vullen sult gheaduerteirt worden, vanden welcken wy gheuen gracie ende lof onsen behoudere ende onser alder salich makere. Eerweerdeghe ende speciale vrienden wy bidden hu lieden te hebbene altijt in sine heleghe gracie ende ghenade. Ghegheuen onder onsen Signet in onser stede van Cantelberghe, aldus gheteekent. Edewaerdt.



¶ Hier nae volcht des conincx Edewaerts victorie, ghesonden byden seluen bode.


¶ Dat.lix.Capittel.

        
        
        
        
    
    [Den.x.sten dach van Maerte, den xiiij.sten dach vander seluer maent en den derden dach van April]

ITem sichtent dat ons Souuereyn heere Edewaert die vierde byder gracien Gods coninc van Inghelant ende van Vranckerijcke, here van Hierlant, schiet huyten lande van Zeelant, ende quam vp die zee den.x.sten dach van Maerte laetstleden, hy hadde int ouerlijden seere fel wedere, ende grote tempeesten, also vele dat hi ende sijn volck arriueirden met grooter vreese, den xiiij.sten dach vander seluer maent. Ende daer dede hi so vele bi dachuaerden, dat hi quam aen dye Riuiere van Trent, twelck es by naer ter middewaert vanden conincrijcke. Ende daer hadde hi nyeumare dat dye Graue van Oxfoort was in een passaedge, daer hi maecte groote vergaderinghe van volcke omme dye te bewarene, sonder yement daer duer te laten lijdene, maer onse Souuereyn heere hem ghenakende, dede soe vele dat hyne stelde in dye vlucht. Ende daer naer nam hi sinen rechten wech naer sinen grooten rebellen verradere den wreeden Graue van Werwijc, die als doe hem seluen hilt te velde met grote menichte van volcke. Ende naer dyen dat hi vernomen ende ghehoort hadde tghenaken van onsen souueryn heere, hy stelde hem seluen met sinen volcke in een stercke gheslotene stede, ghenaemt Conuentre, den.xxvij.sten dach vander seluer maent, voor welcke stede van Conuentre ons souuereyn here hem seluen stelde met eere in battaelgien, den.xxix.sten dach vander seluer maent. Ende al daer omme die behoudenesse van sijnen ondersaten vander voorseyder stede van Conuentre begheerde aen den voorseyden Graue van Werwijck, dat hy huyt commen soude te velde, omme al daer te termineirene van haerlieder gheschil, of dat hy battaelgie leueren soude, het welcke hi wederseyde binnen seuen daghen achteruolhgende. Ende daer naer die Coninc track van daer, ende hy reysde met al sinen volcke van wapenen naer die stede van Werwijck, om hem huyt te treckene ende te commene hem te ghemoete, maer die wreede graue van Werwijck en volchde hem niet. Daer naer track dye Coninck huyter stede van Werwijck om

{==C.liiij.v==} {>>pagina-aanduiding<<}

tontfanghene sijnen broeder den hertoghe van Clarencen, die welcke met schonen gheselschepe van volcke hem quam gheuen in sijnen handen, die welcke hem bereet maecte met ontwonden bannieren ter assistencie ende dienste van onsen souuereynen here. Ende daer naer hy hadde nieumare van sijnen rebellen, dat die hertoghe van excestre, ende dye here van Beaumont, ende meer andere, dye quamen ten sercourse van sinen rebellen den graue van Weerwijc, yegens die welcke hy sandt eene grote Armeye van volcke, dien veriaechden ende stelden hem van daer in die vlucht den derden dach van April, ende daer keerde onse souuereyn heere weder met al sijnen heyrcrachte ende moghenthede voor die stede van conuentre, den.iiij.dach ende den.v.dach in April voorseyde. Ende als hy niet en conste vinden die maniere om sinen rebellen huyt te doen commene, ende die stede niet belegghen noch bespringhen en mochte sonder groot grief ende destructie van sinen ondersaten ende habitanten wonende in die voorseyde stede wel totten ghetale van.xx.duysent, vp die welcke dat hi hadde grote compassie. Ende ooc om dat hi wel wiste dat sijn principael aduersaris heymelic huyt geulucht was, ende was als doe in die stede van Lonnen, ende meer andere rebelle ende verraders methem in groten ghetale. Ende al daer so orboorde hi sine coninclijcke auctoriteyt, ende vertrac van der stede van Conuentre, ende hi quam ontrent sine stede van Lonnen, den.xi.sten dach van April, daer hi haestelic in nam den thorre, ende hadde openinghe vander stede van Lonnen, ende daer nam hi tlichaem vanden Coninck Heyndric ende vanden eerdtsbisschop van Ioorck, die welcke hi gheuanghen hilt in sinen handen, ende meer andere rebelle ende verraders, den voorseyde tijt gheduerende.
 
        
        
    
    [Den.xiij.dach van April]

¶ Item dye voorseyde graue van Weerwijc bemoedende dat dye voorseyde stede ende thorre bewacht soude sijn met crachte van volcke yeghens den coninc of andersins. Ooc peynsde hi dat die Coninck houden soude sijne solempnele feeste van paesschen in dye voorseyde stede, wanende hem aldaer touerlopene, presumerende huyt te gane vander stede van Conuentre, ende haestlicke yeghens hem te commene met groten hoope ende moghende van volcke. Ende die coninc gheaduerteirt sijnde van sinen verradelicken propooste, om hem te ghemoetene, twelcke hi niet doen en mochte als doe Niet yeghenstaende den tijt goelicken verbeydende, schiet met sijnder wapeninghe ende moghenthede van sijnder voorseyde stede, die Vigelie van paesschen laetst leden, den.xiij.dach van April, ende hi reedt.x.mijlen varre van onsen mijlen van Inghelant ende daer hilt hi hem te velde met schoonder ordonnanchie al dien nacht tot den.v.hueren, inden morghen stont. Ende daer beuacht hy sijne rebelle aduersarisen. Te wetene, den Hertoghe van Excestre.
Den graue van Weerwijck
Den heere van Beaumont
Den marcgraue van Montaghu
Den graue van Oxfoort.
Ende grote menichte van volcke van wapenen, totten ghetale wel van.xxx.duysent vechtender mannen naer haerlieder rekeninghe. Ende daer waren doot ghesleghen den voorseyde Weerwijck, die Marcgraue van Montaghu sijnen broedere, met grooten ghetale van Rudders ende ioncheeren ende van anderen volcke, dye hem lieden seer wreedelick weerden ende sterckelick vochten yeghens, ende contrarie den coninck, ende sijnen volcke, wel die spacie van drye hueren gheduerende, maer theynde vanden strijde, die coninc behilt die victorie byder hulpe ende gracie vanden almuegenden God ende der ghebenedyder maghet Marie, ende vanden glorieusen Ruddere sint Ioris. Ende naer al desen vp den.xvi.dach vander seluer maent, die coninc hadde nieumare als dat Margriete huer heetende coninghinne, bi harer verwaenthede met haren sone Edewaert hem heeten de Prinche, waren ghearriueirt ende commen in sijn lant ende conincrijcke, int weste, yeghens hem, ende trocken bet voort, west totter stede van Excestre, midts hulpe van eeneghe vrienden die si hadden in die contreye van cornewaelge, van vousiere, somberset ende dorset, ende meer graefscepen ende landen daer aen streckende, dye welcke bi middele vanden graue van Weerwijc, waren gheionstich int stick vanden

{==C.lv.r==} {>>pagina-aanduiding<<}

coninck Heyndric in dien tijden.
 
        
        
        
        
        
        
    
    [Den.ij.sten dach in Meye en vp den.iij.dach van meye]

¶ Item die voorseyde Edewaert ende die coninghinne margriete sijn moedere waren binnen corten tijden gheselschipt met groten ghetale van volcke, om welcke cause den xxiiij.dach vander seluer maent, onse souuereyn here die keerde weder te velde. Ende hadde sulc een dachuaert, ende ooc die voornoemde Edewaert ende die coninghinne datter die coninck quam vp.xviij.Inghelsche mijlen naer, daer si waren in die stede van Baten, ende hadden meeningheden den Coninc tsanderdaechs te leuerene battaelgie, also hem aen ghebrocht was, vp twelcke hi hem stelde te velde dien voorseyde nacht met sijnen heyrcrachte, in schoonder ordonnancie, ende daer bleef hy den voorseyde nacht hopende te beuechtene inden morghenstont den voorseyde Edewaert ende Margriete, maer sy vernamen dye intencie vander ordonnancie vanden coninc, ende sy veranderden haer propoost, ende namen eenen anderen wech met haren heyre tot eender stadt ghenaemt Bristau, daer si bi middele van eeneghen rebellen vanden coninc waren ontfanghen, ende ghesercourst van volcke, ende van vitaelgien ende van ghelde. Ende midts dien so verhieuen si haren moet te commene huyter voorseyde stede, leuerende den coninck battaelgie, alsoe hem gheseyt was. Ende namen ende cosen een velt den.ij.sten dach in Meye ix.mijlen van daer. Ende dit commen sijnde ter kennesse vanden Coninck, so track hy darwaerts. Ende als sijt wisten dat hy hemlieden naerderde, si minderden allincx, ende schieden vanden seluen velde vp den voorseyde nacht, ende quamen met haren heyre in dye stede van Salsbry. Ende die coninck dit vernemede, hi trac met sijnen heyre ende ordonnancie naer hem lieden, ende hi dede so vele dat hi quam vp den.iij.dach van meye vp drye mijlen naer der voorseyde stede, daer hy dyen nacht logierde met sinen heyre te velde. Ende des morghens stelde hy hem in schoonder ordonnancie, ende quam voor dye voorseyde stede, al daer hy vandt dye voorseyde rebelle in battaelgien ghestelt in een wonderlicke stercte, beuelende sijne cause onsen behoudere ende beschermere God almachtich, ende ghinck hem lieden aen. Ende byder hulpe van gode, hi ghecreech victorie vp sijne Rebelle vianden. Dit was vp den vierden dach in Meye, daer die voorseyde Edewaert, ende Ian broedere vanden Hertoghe van sommerset, gheheeten die Marcgraue van Drosset, Die graue van Deuouchiere here van Welloc, metsgaders meer andere notable Rudders ende ioncheeren doot bleuen. Ende daer waren gheuanghen Emond gheheeten heere van Sommerset, die Pryoor van sint Ian, ende meer andere heeren ende Rudders, ende edele mannen, dye welcke alle vp den.vi.dach vander voorseyde maent van Meye, in die stede van Salsbry onthooft waren, ende meer andere, die ouer lange tijt mede beleeders gheweist hadden vander Rebellacie yeghen den voorseyde coninck. Ende die coninc vertrack vander voorseyde stede, den.vij.sten dach van Meye. Ende als doe quam hem lieden noch nyeumare, dat eeneghe sekere persoonen noch vanden Rebellen vanden noordcost begonsten vergaderinghe te makene van volcke contrarie den coninc, in dye cause ende hulpe vanden Coninck Heyndric, bi welcker cause hi darwaerts track, ende quam in die stede van Conuentre, daer hi hem veruerschte ende ruste, ende hem versach van als dies hem behoufde om sijn volck ende heyrcracht, ende hi sandt van nieus, om andere van sinen ondersaten. Ende met dien die voorseyde rebelle vanden noordcost voorseyde, die vernemen van sijnder comste te hem lieden waert, si schieden van harer bende ende gheselscepe, ende vertrocken. Ende eeneghe van hem lieden, dats te wetene die heere van Kannus, ende andere die waren gheuanghen. Ende andere waren ghesonden ende huytghemaect omme te middelen tusschen den coninck, ende om te verweruene sijn gracie. Ende dye stede ende diueersche contreyen daer omtrent gheleghen, die hebben hem ghestelt in die onderdanichede vanden coninck, also dat den.xiiij.sten dach vander voorseyder maent van Meye die rebellicheyt in dye noortcontreye en mochte niet ghedueren maer began te slakene, soe dat dat voorseyde landt mochte in vreden ende ooc in paeyse blijuen.

{==C.lv.v==} {>>pagina-aanduiding<<}

 
        
        
        
        
    
    [Vp den.xij.sten dach van Meye en vp den.xij.sten dach van Meye]

¶ Item inden seluen tijdt was die coninck gheseyt, dat die Bastaert van Falkenberch met eeneghe saudeniers van Calis ende Maroeniers hebben verradelic onderlinghe ghemaect een voorstel, in contrarie der conincklicker maiesteyt, ende beghinnen te vergaderen groot volc in tlandt van Kent, in hulpe ende onderstant vanden coninc Heyndric. Ende vp den.xij.sten dach van Meye, so quam hi voor die stede van Lonnen segghende dat hy den coninc Heyndric wilde hebben huyt den torre. Ende die coninc Edewaert te souckene waer men hem soude moghen vijnden, hem lieden nomende in ghetale.xviij.duysent mannen. Ende in contrarie van dien, die coninck sandt een groot deel van sinen heyrcrachte omme sercours ende hulpe te doene der stede van Lonnen, die welcke schieden van Conuentre den.xiij.sten dach van Meye. Ende hi selue in persoone, schiet den.xvi.sten dach vander seluer maent treckende tot sine rebelle. Ende sine rebelle dit vernemende ende bekennende, dat hy meeninghe hadde te commene yeghens hem lieden, lieten haer lieder propoost te passeirene die Ryuiere vanden Theymse, omme te commene by hem ter groter versmaethede den.xiij.sten, ende.xiiij.sten, dach vander maent van Meye, so bespronghen si die stadt van Lonnen in twee poorten tot eenre reysen. Ende die goede vander stede ende die dienaers vanden coninc metsgaders die inghesetene, vander stede den.xiiij.sten dach trocken si vp hem lieden, ende dedense scheeden van haren propooste, ende steldense ter vlucht, ende sloughen hem lieden of wel twee duysent volcx ende meer, ende vele warender gheuanghen. Ende die rebelle siende dat sy die nederlaghe hadden den.xvij.sten dach vander maent sy vertrocken aen een gheberchte, ontrent vier mijlen vander stadt, ende bleuen daer liggende drie oft vier daghen maer doe si vernamen dat dye coninc derwaerts quam om hem lieden te beuechtene si schieden ende vloon aenden zeecant. Ende die coninc houdende sinen wech quam tot sijnder stede van Lonnen den.xxi.sten dach van Meye, met grooten gheselschepe van groten heeren, inde substancie vander edelhede van sinen conincrijcke, ende andere mannen van oorloghen abel ende expeerdt in dien, wel tot den ghetale van.xxx.duysent mannen, te peerde ende te voet, om hem te vertooghene behoudelic tsaysoen vanden velde van Salsbry tot der comste vanden coninc van Lonnen.

¶ Item die voorseyde margriete haer segghende Coninghinne met vele diueersche Capiteynen, partye van haren sone Edewaert, dye waren gheuanghen ende ghebrocht inden handen vanden coninck, soo dat alle saken ten eynde commen waren.
 
        
        
    
    [Vp den.xxiij.sten dach van Meye]

    ¶ Item die voornoemde Coninck Heyndrick, onlancx gheheeten coninc, hy als doe noch wesende inden thorre te Lonnen, nam alsulcke gramschap in hem seluen dat hy va onghenouchten ende van drucke starf, vp den.xxiij.sten dach van Meye. Anno.M.iiijc.ende.lxx.

¶ Item die coninc Edewaert met alle sinen heyrcrachte schiet van Lonnen, treckende tot sinen Rebellen, dye welcke waren alle ghestroyt ende ghescheeden in diueersche partyen, alsoe wel in Kent als in anderen landen, huyte ghesteken dat dye bastaert van faukenberghe, die met grooten ghetale van schippers ende maroniers, quamen in dye stede van Sandwijck, ende hadde tgouuernement ende tbeleet van.xlvij.schepen, ende ooc tsghelijcx vander voorseyde stede. Maer vp tcorte, als sy verstonden dat die coninc hem lieden was ghenakende, sy versochten aen hem omme te verweruene sijne gracie, ende omme te hebbene apointement, twelcke hem lieden gheconsenteirt was. Ende dat vp condicie dat sy souden leueren die schepen ende dye stede, in die obedience vanden coninck, ende in sinen handen.
 
        
        
    
    [Vp den.xxvi.sten dach vander seluer maent van Meye]

    ¶ Item vp den.xxvi.sten dach vander seluer maent van Meye.Anno.lxx.byder hulpe van gode ende van Maria sijn ghebenedyde moedere, ende mijn heer sint Ioris, ende alle gods heleghen, soe es gheteekent ende ghetermineirt teerste incommen ende vulmaect vercouuereren vanden rechten tijtele van onsen souuereyn heere coninck Edewaert, die vierde van sinen Conincrijcke in Inghelant, binnen der spacie van.xi.weken gheduerende, binnen den welcken tijt byder hulpe ende gracie van gode, hi heift bi sijnder groter sinlichede ende goeder pollicie

{==C.lvi.r==} {>>pagina-aanduiding<<}

ghepasseirt ende ontgaen grote vreese, ende dangieren daer hi in persoone selue metten lijue gheweist heeft. Ende by sijnder edelder ende coninclijcker coraedge heeft vp ghehouden twee groote battaelgien, ende heefse ghestelt ter vlucht als weirsleghen ende moedeloos volck, die ghene die yeghen hem rebel waren, ende diuersche groote vergaderinghe ghemaect hadden, die welke waren in grooten ghetale, ende van grooter menichte also wel ionck als houdt

¶ Item hoe wel ende hoe vromelic dat hem sine wederspooreghe ende rebelle yeghens hem ghehadt hebben, hy nochtans dat niet yeghenstaende heifse verdreuen, veriaecht veruaert, ende confuys ghemaect, midts sijnder Rudderlicker vromigheyt. Ende bi den welcken oock wel blijckt, dat hem dye hulpe ende die groote onsprekelicke baermherticheyt gods mede es gheweist, ende hem niet ghefaelgiert en heift vanden beghinne tot hende, want hy in corter spacie alle sine ondersaten ende landen ghesteylt heift in paeyse, ende al sijn conincrijck soe dat paeys ende voort ganck wesen sal in hem van daghe te daghe, ter eeren ende loue van gode, ende van sijnder eenegher vermaerder fame, ende ter groter blijschepen van sinen vrienden ghealigierde ende wel willende, van sinen volcke. Ende ter confusye van sinen volcke aldus gheteekent marijncsele, ende gheteekent onder tsijngnet vanden Coninck Edewardus.


       
        
        
    
    [Den dertiensten dach vanden Aprijl, ende het was vp den Paesschedach]

    ¶ Ende es te wetene, dat binnen den iare van.lxxi.die coninc Edewaerdt hadde twee staende strijden, binnen sijnder croone van Inghelandt, alsoot voren blijckt, waer of den laetsten strijdt gheuiel, den dertiensten dach vanden Aprijl, ende het was vp den Paesschedach.



Dyt naer volgende sijn dye persoonen van namen, die versleghen worden, inde voorseyde strijden.

¶ Inden eersten Strijdt eerst.
Die Hertoghe van Exestre
Die Marck Graue van Montagu
Die Graue van Oxfoort
Die Graue van Werwijck
Die Heere van Beaumont
Ende noch menichte van Rudders, ende Edelmannen.

    ¶ Dit sijn die ghene die versleghen waren inden tweesten strijdt.
    
    Edewaerdt Prinche van Gales
Die Heere van Wenlock
Mer Giuliame Wijts
Mer Robert Wittinghen
Mer Ian Sommerset
Mer Giuliame Feldijn
Mer Niclaes Herby
Ende meer Rudders en Ionckheeren, een groot ghetal.

    ¶ Dit sijn die personen, die gheuanghen waren ende onthooft. Eerst.
    
Die Hertoghe van Sommerset
Den Pryoor van sint Ians tempelier, gheheeten mer Ian van Langhescoorden
Mer Genijs Cliston
Iehan de Lens
Lowijck Myles
Robeert Ialenson
Mer Thomaes Triscum
Mer Hutefry Adoly
Heynric Trishau
Watier Cotenay
Ian Florij
Ian Sowier
Mer Willem Willingher
Willem Crisbry, die was ooc ghriugiert ter doot, maer het was hem vanden coninc vergheuen.

    ¶ Dit sijn die ghene die gheuanghen waren.
    
Margriete gheseyt coninghinne, twijf van den coninck Heyndrick.
Anna twijf van Heyndric Edewaert, Heindrick sone.
Die Graefnede van Deuenchiere
Mer Ian Roos
Ian Paerleir
Ian Basset.
Mer Ian Fortsche
Die Doctuer Makereel
Ian Walooys
Edewaerdt Sulfod

{==C.lvi.v==} {>>pagina-aanduiding<<}

¶ Dit sijn die verdroncken waren.
Thomaes hermont, ende meer andere.etc.

¶ Dese voorghenoemde persoonen bi namen ende toenamen sijn also ouer ghesonden in ghescrifte, ende gheteekent metter handt van den Coninck Edewaert.


        
        
    
¶ Hier naer volcht eene Missyue van bedanckelijcheden dye die goede lieden van Brugghe sonden aenden eerweerdeghen Coninc Edewaert van Inghelant.

    ¶ Die superscriptie.
¶ Seere hooghe edele excellent ende victorieux Coninck van Inghelandt, ende van Vranckerijcke, heere van Hierlant.

    ¶ Dits den brief.

EDele harde hooghe excellent ende victorieus Coninck, wi ghebieden ons ootmoedelicke, ende alsoe veele ende met also vulmaecter herten als wi meest connen ende moghen tot huwer hoogher ende Coninclijcker maiesteyt. Ende hu ghelieue te wetene harde excellente Coninck, dat wy ontfaen hebben huwe beslotene letteren vander date vanden.xxi.daghe van Meye laetst leden, dat hy ghelieft heeft by huwer weerdegher gracien, ons te seyndene byden bringhere van desen brieue, byden welcken ons beteekent es die grote victorie die ghi byder hulpe van onsen behoudere ghehadt hebt yeghens huwe vianden ende rebelle, daer of dat wi metsgaders hu bedancken van sijnder gracie, hem biddende dat hem ghelieuen wille bi sijnder gracie hu te vorderen van meer in meer, ende van beter in betere, huwe edele ghewercken in prosperiteyt ter salicheyt ende weluarene van huwen coninckrijcke, ende van huwen goeden ghetrauwen subdijten ende ondersaten. Ende hoe wel dat ghi bi huwen voorseyde brieue ons bedanct vander goeder chyere ende vander grooter hoofschede, dat hu by huwer weerdegher gracie ghelieft te seggene, die wi ghedaen hebben huwen volcke, ghy wesende herwaerts ouere. Maer hu ghelieue te wetene dat wi ons gheensins en connen berommen yet ghedaen te hebbene hu, noch den huwen dat weerdich wesen mach van eenegher vermaninghe, alsulcken eenen groten victorieusen coninck ende prinche, als ghi sijt, schuldich ware oft soude moghen tonswaert ghehouden sijn. Ooc bekennen wy ons dat wy niet en hebben die affectie van hu te dienene, ende saken te doene die hu danckelic sijn. Ende in tghene dat hu ghelieft heeft te seggene ende te scrijuene, twelcke betrect alleenlicke aen hu goede menschelicke coraedge dye welcke heeft gheweist ende sijn sal, also wi hopen, een aensien ende consideracie, tot onser affectie ende goetwillichede, want warachtelicke eest dat eeneghe saken ghedaen hebben gheweist bi ons, dat heift gheweist lettel of niet ten aensien ende consideracie der groter ende hoogher edelhede, ende duechden van huwen edelen persoone. Ende met alle onser goetwillichede ende affectie wilden wel dat wy hadden moghen meer ende bet doen tot huwer eeren, ende ten trooste vanden huwen. Ende wi bedancken uwer hoogher weerdicheyt vander ootmoedeghe goetwillicheyt dye ghi ons ghetoocht hebt, ende dese onser stede dat hu ghelieft heift ons te doen wetene ende te certificeirene, also wel bi huwer selfs letteren als byder relacie vanden bringhere van dien. Ende van desen als andersins van huwen voorseyde state ende victorie hu supplierende seer vulmaectelic ende met goeder herten, dat hu ghelieue bi huwer weerdeger gracie, ons ende die voorseyde stede, ende die poorters, ende inwonende van diere, huwe ootmoedeghe dienaers ende welwillende te hebbene in huwe singulier gracie ende recommandacie. Ende wi beuelen ons tot huwer edelder gheliefte, ten welcken wi bereet sijn met al onser herten ende affectien te vulcommene naer onser macht, dat weet die ghebenedyde almogende god, die hu seere hooghe ende moghende heere behoede in sijn heleghe gracie, ende hu verleene goeden voortganck ende vulcommelichede in alle huwe hooge edele affeeren ende begheerten.

¶ Die subscriptie.

¶ Huwe ootmoedeghe ende onderdaneghe dienaers ende welwillende, Burchmeesters, Schepenen ende Raet der stede van Brugghe, bereedt tot huwer edelder gheliefte.


{==C.lvij.r==} {>>pagina-aanduiding<<}

¶ Hier naer volghen.ij.Epytaphyen, ter cleender weerdicheyt vanden Graue van Werwijck, staende buyten sijnder gracie.

ICk was Ridsaert van nieuwer stede, ende graue van Werwijck Pallaysen, Burghen ende steden maecten met mi grote besichede in tlant van Inghelant, ende het obegierde my te mijnder ghenouchte, ende in tlant van Vranckerijcke, maecte ic mi broedere vanden coninc. Ic was sijn broeder in wapenen, ende hy w[i]lde dye mijne wesen om met mi lijf ende siele, om den he[rtoghe] kaerle of te stellen, ende hem te nemene sijne heerlichede, macht, ende vermaerthede. Maer die matterye vander nijdichede ne heift nyet langhe gheduert in mijn cracht. Ende in mijn eenich lant so scheen ic keyserlic wesende. Twee coninghen waren ghestelt bi mijnder macht ende hoochede, mijn here dye coninc Heyndric, die mi Rudder maecte.xxx.iaer obegierde ic hem. Daer naer nam ic hem gheuanghen, ende hebbe of ghestelt van sijnen Coninclicken habijte, ghebonden ende metten blooten hoofde te peerde gheuoert te Lonnen, in sijn beroerlichede. Ende ic maecte coninc mijnen rechtsweer, Edewaert die vierde, maer vanden auende tot den nuchtent ic leyde hem cryem aen, ende hebbene versaecht bi mijnder mogentheyt in Hollant, ende daer gheauent, daer hi sercours vandt bi ionsten ende bi groten draghene van sinen broedere, ende grooten vriendt den groten hertoghe kaerle van Bourgoengien, die mijn speciael viandt was, die verargherde alle mijn dinghen. Twee dochteren huwede ic in contrarie partyen, deene aenden broedere ghehecht, ende dander aen Heyndric suene Ic hebbe altijt Calis ghehadt in volghinghe ende in conqueste, daer en was noch soe schoone noch so leelic, si vreesden alle mine questie. Vanden Inghelschen coninclicken bloede hebbic vele tleven ghenomen, meer dan.lxiij.hebbicker ghedaen dooden by nijdicheden. Ic hebbe meer quaets ghedaen in mijn landt, dan noeyt gheen andere en dede. Ende ic waende dat met orloghe gheen man my mochte te niete bringhen. Daer naer heb ic den coninc Heyndric weder ghestelt in sijn wesen, gheabandonneirt met vrienden, metten hertoghe van Excestre gheresen in ouermoede, ende in gouuernemente. Ende ghelijc als die oghe gheringhe sluyt, die corts daer te voren open stont, also hebbic mijn eynde ghenomen, al vlyende hebbic die doot ontfangen, ende so dede ooc mijn broedere. Ende waren beede ghetoocht ende ghestelt Tsinte Pauwels in die kercke, Edewaert mijnen verwindere, bi wien dat ic hier ben, bidt onsen scheppere dat hi mi ghenade doe. Ende ghi alle houeerdighe ende ouerdadeghe spieghelt hu in mijn aensichte, ende ne stelt mi niet als vanden besten, want als van die ick wederroupt.

Dandere Epytaphie.

            
        
        
    
    [Int iaer ons heeren.M.iiijc.ende lxx]

    
ICk Ridsaert van nyeuwerstede was graue van Werwijc, ende van meer andere contreyen, ghenaemt Salsbry, ic was camerlinc vanden coninc van Inghelant, capiteyn van Calis, ende van meer andere landen. Dye voorseyde steden conquesteirde ick, tvijfste deel aen my. Iegheus recht veriaechdick den goeden coninc Edewaert. Ic maect gheschil tusschen den coninc van Vranckerijcke, ende den goeden iusticier kaerle Hertoghe van Bourgoengien, doen maectic van onrecht recht, ende van recht onrecht, sonder eeneghe beschaemthede. Ic maecte ghemeenschap metten fransoysen onse verouderde vianden ende bi mijnder scalcheyt dedic so vele dat sy mijn vrienden worden, ende ic hadde ghemeenschap groot met hem lieden. Ende ic domineirde also met groter heerlichede, also dat die Coninc Edewaert hier naer moeste vertrecken tot den hertoghe van Bourgoengien, niet yeghenstaende hare beloften, heiftene ootmoedelic ontfanghen, hi opende hem sijn tresoor. Ende hi presenteirde hem sijn volc, byden welcken hy hem wederstelde ter zee, met groter eere, dien tijt gheduerende. Ic was in mijne wapeninghe seer wel verselscipt vanden edelen hertoghe van Excestre, ende van mijnen broeder die here van Montaghu, vanden graue van Suffoort, ende van meer andere heren met groter macht. Wy hadden gheschict die coninc van Vranckerijcke ende icke, als twee wten rechten weghe sijnde, dat corts naer paesschen, ofte ommer eer Asscencioens dach Inghelant ghestelt soude

{==C.lvij.v==} {>>pagina-aanduiding<<}

    sijn in subiectien, huyten welcken ic veriaecht was, als een vluchtich vos, omme dat ic was contrarie den coninc Edewaert. Ende haddet also ghecommen als wijt voren ghenomen hadde, die goede hertoghe van Bourgoengien soude van als of ghestelt hebben gheweist, wi hadden hem of ghetrocken Vlaendren Henegauwe, ende Artoys, ende Rijssele, Duwaey, byden quaden crijsschene vanden meutmakers. Ende dye coninck van Vranckerijcke soude ghehadt hebben Rijssele, Duway, ende Orchiers. Ende die Ryuiere vander Somme souden wy hebben gheconquesteirt, ende ooc cortelic weder ghewonnen, also wi gheauyseirt hadden, maer het es al anders verkeert, want Edewaert die goede die quam mi weder bespringhen scerper dan eenich wolf, hi dede mi so groot assault, ende hi drouch hem so vromelic ende so heerlick, dat hy sijn lant ende tmijne cortelinghe gheconquesteirt heeft. In een sterc casteel quam hi mi belegghen, so dat ict niet langer gehouden en mochte, maer moeste vlien als een dwaes, daer wordic bespronghen met glauyen ende met ghescotte. Gheerne haddic ghedaen trompen tvertrecken, maer ic en hadde gheen moete, want also ic vertelle gheerne of niet gheerne, ic moeste rekeninghe gheuen. Daer wordick so seere banaut, ende met sulcker foortse dat ick al vliende worde gheuanghen, ende ter eerden ghesleghen, ende hebbe vele wonden int lichame ontfanghen, ende in thooft, weder ic wilde of en wilde, ic moeste daer steruen te messchieue. Doe ouerpeynsdick mijne valsche trecken, ende mijne vermalendyde sonden, vul van achterclappe die mi alsoe punierden, want noeyt binnen mijnen leuene en haddic eenich gepeynster duecht maer altoos met loose smeekerye, elcken die ic mochte te verabuseirene ende te bedrieghene, byden welcken ick vp den paessche dach als god verrees, by der wapeninghe ende cloucheyt vanden coninc Edewaert was te nieten ghebrocht, metsgaders den Hertoghe van Excestre mijn broedere, ende de markijs, ende andere diueersche Rudders, die hier niet ghenoemt en sijn. Ende ben beschaemdelic ghestoruen daer te mijnder confusie, sonder biechte ofte absolucie. Dit was int iaer ons heeren.M.iiijc.ende lxx.bidt gode den heere dat Sathan mi niet becommeren en moete, ende gheue my bi sijnder gracie den wech van sinen conincrijcke, dat ick hem daer mach sien in siele ende lichame.
¶ Nota bene.
Edewaert victorieus, die verwan 
Werwijc te paesschen als vliende man 


 
            
        
    
    [Vp den.xxvij.dach van Nouembre]

    ¶ Nv keeren wi wedere ter matterie daer wijt lieten, ende was hoe dat dye buetere te Doornicke galt, tpont.vi.groten. Vp den seluen tijt was tlant vul beroerten, ende grote vreese in Vlaendren, dat die orloghe weder vprijsen soude tusschen den coninc van Vranckerijcke ende den hertoghe Kaerle van Bourgoengien. Ende daer omme was ghedreghen eene processye generale, binnen der stede van Brugghe, binnen den cloostere vanden predicaren, om gode te biddene om gracie, dattet al commen mochte tot eenen goeden eynde ende accoorde, ende was vp den.xxvij.dach van Nouembre. Anno M.iiijc.lxx.

¶ Item in desen tijt die coninck van Mayoorcke was in gheschille yeghens den coninc van Poortegale, ende hadde hem of ghewonnen drie of viere Eylanden.

¶ Item die Venecianen die verloren i dyen tijden Negrepont, het welcke den Turck ghewonnen hadde, waer omme dat vele cooplieden seere tonvreden waren. Ende men seyde doe dat die Turck ghewonnen hadde, dat hi swoer dat hi commen soude in Ytalien.


        
        
    
¶ Een schoon myracle vanden heleghen bloede Christi, dat te Brugghe rust.

   
    VP den.xi.sten dach van Nouembre, dwelcke was sinte Maertins dach, so was te Brugghe in dye balcstrate gheboren een kint, twelcke onghedoopt begrauen was ende lach drie daghen onder die eerde, maer die moeder riep altijt vp tweerde heleghe bloet van Brugghe, segghende certeyn ic hoore mijn kint leuen. Ende men ghinck tkint ontgrauen, ende men sacht claerlic leuen, ende het wort ghedoopt met haesten ende wort ghedreghen ten heleghen bloede, daer men noch sach sijn aderkins spelen in een becken met laeuwen watere. Ende


{==C.lviij.r==} {>>pagina-aanduiding<<}

wordt van daer weder omme thuys ghedreghen.

¶ Item in desen tijt so was in thuys van Bourgoengien een here gheheeten Boudewijn de Lyle, bastaert sone vanden hooghe ende moghende prinche den Hertoghe Phelips van Bourgoengien. Ende dese selue Boudewijn was ghegheuen die heerlichede van Somerghen ende van Louerghem, maer die Haeldijnghers van mer Boudin de vos, die wonnen die heerlickhede weder bi naerheden. Ende dese Boudewijn de lyle was soe vul pitsen ende ouerdaets dat hem die Hertoghe Kaerle nyet wel gheluchten en mochte, want hi en dede niet dat hem dye Hertoghe Kaerle sijn broeder beual, maer murmereirde altijt yeghens die heren die tregement in thof hadden.

¶ Item int hof van Vranckerijcke daer diende doe ter tijt een man, die welcke hiet Colinet, ende hi was een parmentier. Ende dese scheppere ende noch twee mannen met hem, dye quamen huyt Vranckerijcke te Hesdijn waert, daer die Hertoghe Kaerle van Bourgoengien was, ende sy brochten eenen brief aen Boudewijn de Lyle die voor seyde bastaert, maer si en dorsten hem nyet ghetroosten den brief te Hesdijn te gheuene, dies bleuen si twee mijlen van daer. Ende si huerden eenen landtsman om eenen penninck dat hi desen brief draghen soude, den bastaert van Bourgoengien. Aldus die bode te Hesdijn commende, hi vraechde naer den bastaert van Bourgoengien. Ende het ghelucte dat mijn here Anthonis die bastaert van Bourgoengien daer was, ende oock mijn heere van Beueren sijn sone bi hem Ende dese bode was aen hem ghewesen metten brieue. Ende mijn here Anthonis die bastaert van Bourgoengien dese brief siende, hi seyde hi en comt aen mi niet, maer aen Boudewijn de lyle. Doe was dye bode ghedaen eten ende drincken, ende hem was beulen te beydene. Doe sandt mijn heere Anthonis dye bastaert van Bourgoengien sinen sone mijn here van Beueren om Boudewijn de Lyle dye bastaert, seggende dat hi quame bi sinen broedere, ende hi hadde ontfanghen eenen brief huyt Vranckerijcke, die aen hem quam. Ende Boudewijn die bastaert dit hoorende, seyde dat hi terstont commen soude, twelck hy nyet en dede, maer dede sadelen drie peerden, ende reedt terstont te Vranckerijcke waert, want hi seere daer in beladen was Mijn here Anthonis die bastaert langhe beydende, ende vernemende dat Boudwijn de lyle die bastaert sijn broeder wech was, hi ghinck metten brieue byden Hertoghe kaerle van Bourgoengien sinen broedere, ende den voorseyden brief vp doende, vonden daer wonder inne, omme twelcke men den bode vraechde dye den brief brochte, waer hi aen den brief gheraect was. Ende die voorseyde bode seggende hoet ghebuert was, so waren een deel aertchiers huyt ghesonden, die den voorseyden scheppere ende sijne twee ghesellen vinghen, ende brochten in den handen vanden hooghen ende moghenden Prinche den Hertoghe kaerle van Bourgoengien. Ende sy waren corts daer naer huytnemende seer ghepijnt, ende sy leden wonderlicke dinghen, omme twelcke sy ghedoot worden, ende waren gherecht. Maer het was een seer langhe poose daer naer.

¶ Item in die selue iaer dye Coninck van Vranckerijcke verander sijn propoost ende sijn ghedochte, segghende tot sijnen heeren, hoe wel dat hy paeys ghemaect hadde te Pyrone metten hoghen ende moghenden Prinche den Hertoge kaerle van Bourgoengien, hi wasser toe verleet ende toe gheraden van eenen Cardenael, ende ooc andere groote heeren, die hem ouer thooft bliesen, byden welcken hy vanden paeyse nyet houden en wilde dye te Pyrone ghemaect was. Voort seyde dye coninck van Vranckerijcke al was hy mede te Luycke, het gheschiede bi smeeckaerdye ende verleedinghe, dye welcke woorden die coninc openbaer preken dede in generale processien al sijn rijcke duere, ende puer wederroupen den paeys die te Pyrone ghemaect was tusschen hem ende onsen moghenden Prinche den hertoghe kaerle, als voorseyde es. Ende aldus quam die mare in vlaendren dat die Coninck van Vranckerijcke emmer orloghen wilde vp den prinche den hertoghe

{==C.lviij.v==} {>>pagina-aanduiding<<}

Kaerle, of ten ware dat hi hem weder keerde alle die steden ende sloten, die den Hertoghe Phelips ghegheuen waren, inden paeys van Atrecht.anno.M.CCCC.ende.xxxv.by twee Cardinalen, te wetene, die Cardinael van Cypers, ende die Cardinael van sinte Cruys Ende die steden waren hem ghegheuen in soendijnghe van den Hertoghe Ian sijns vaders doot, ende dit waren die steden, Eerst het graefschip van Bolloengien, Machon, Hanseron, Mondedier, Pyrone, Roye, ende tgraefschip van Ponthieu, met den steden ende dorpen vander Somme tot Aryen toe, huyte gedaen die stede van Doornicke.

¶ Item die soude Hertoghe Phelips ghebruycken sijn leuen lanc, ende al tmaerle hoir dat van hem commen soude, of ten ware datment den coninc van vranckerijcke bi vriendelichede wilde laten lossen, om een somme van penninghen daer toe gheordonneirt. Voort weit dat   desen seluen paeys weder vernyeut was te pyrone, tusschen den coninc van Vranckerijcke Lodewijc, ende den Hertoghe Karel van Bourgoengien voorseyde, die doe noch maer Graue van Charlois en was. Ende het gheschiede dat die coninc de somme vanden penninghen vp legghen wilde also hy dede. Ende dit was binnen den leuenden lijue vanden Hertoghe Phelips, ende eeneghe seyden, dat mijn heere van croy te Rijssele in tcasteel ghinc ten schatte vanden Hertoghe Phelips. Ende hy leende het ghelt daer huyt den coninc om sine lossinghe mede te doene, het welcke dye Graue van Chaerlois gheware worde aen tghelt, want hi die penninghen wel kende, Ende hi hilt die makinghe ende appointement al van onweerden alsoot bleec, want die heere van Croy ende meer andere met hem die vanden saken wisten quamen bi dien in groter onvriendtscepen yeghens den voorseyde Graue van chaerloys.

¶ Item also hier voren verhaelt es van Boudewijn de Lyle de bastaert, die schandelic ghevlucht was huyt den huyse van Bourgoengien, treckende by den coninc Lodewijc van vranckerijcke Ende hertoge Karel claerlic verstaen hebbende het verraetschip, dat vp hem gheordonneirt was, so sandt hi in sijn drie hooftsteden binnen Vlaendren brieuen van ghelooue om onsen heere te bedanckene, dat die verraderye huyt ghecommen was, ende te dier cause drouchmen processye generael in allen steden met groter deuocie.


¶ Hoe die coninc van Vranckerijcke sandt eenen Herault aen Hertoghe Kaerle, omme hem te ontsegghene.

    
{== afbeelding 	==} {>>afbeelding<<}
    


{==C.lix.r==} {>>pagina-aanduiding<<}


        
        
    
    
    AChteruolghende die fellichede vanden coninc van Vranckerijcke, int selue iaer van.M.iiijc.ende lxx. so wort hi den hertoghe karele so seere hatende, ende hy dede liedekens singhen ende speilkins spelen contrarie den Hertoghe Kaerle, ende hi maecte grote ghereeschepe van wapeninghe, omme vp den hertoghe Kaerle te commene, ende al die heerlicheden die Hertoghe Kaerle van hem hilt, dye leyde hi al te sijnder tafele. Ende bouen dien sandt hi eenen eerbaren Aduocaet met eenen huchier de Roy aen den hertoghe kaerle te Hesdijn waert, het welcke den voorseyde Aduocaet seere noode dede, want sine bootschap was fel ende wreet, nochtans die voorseyde Aduocaet Thesdijn commende, ende sprekende yeghens den voorseyde Hertoghe Kaerle, mont yeghen mont, so vriendelic dat hem die Hertoghe Kaerle antwoorde, so dat den Aduocaet daer groote ghenouchte in hadde, want hertoghe Kaerle verghiftede seer hooghelic den voorseyde aduocaet, ende hi dede hem gheleede doen van sinen aertchiers viij.mijlen varre. Ende dese Aduocaet te Parijs commende, hy soude sijn legacie verhalen voor den coninc, maer doe hi began te segghene die edelhede vanden Hertoge van Bourgoengien voorseyde, so stont dye coninc vppe, ende en mochtes niet ghehooren, maer de graue van Dammartijn die vulhoordet, maer ooc met eenen quaden gronde, seggende van desen Aduocaet dat hi beter Bourgoengioens was dan hi conincx was, omme twelcke dye voorseyde Aduocaet ghebannen was huyt alle die croone van Vranckerijcke. Eere ende weluaert, goet, ende sijn schoon wijf verliesende, in groter keytiuicheden.

¶ Item die Coninck sandt eenen brief aen die wet van Ghendt, maer die van ghendt en wilden den brief niet vp breken. Maer si namen den bode met den brieue, ende trocken met hem byden Hertoghe kaerle ontfinc den bode blijdelick ende verghiftene hooghelic, so deden ooc die van Ghendt van ghelijcken, niet yeghenstaende dat sy nochtans nyet en wisten wat inden brief stont ghescreuen.

¶ Item desen bode commende byden coninc, hi seyde so vele duechden ende eerbaerheden vanden Hertoghe Kaerle, dattene die coninck in eenen sach dede schieten, ende dedene verdrincken in die Cheyne.

¶ Item in desen tijt maecte dye Hertoghe Kaerle grote ghereeschepe van volcke van wapenen om hem te verweerene yegens sine vianden, alsoe dat hi al sijne leenhouders bi hem ontboot, vp die verbuerte van lijue ende van goede. Nv so waren wonachtich eeneghe van sinen leenhouders binnen der stede van Doornicke, omme twelcke dye Hertoghe kaerle beuel gaf datmen alle die van Doornicke vanghen soude, waer mense ghecrijghen mochte, dies sloten dye van Doornicke hare poorten toe, ende en lietender nyement huyt gaen, ende die van Doornicke quamen in grooten dangiere midts desen.
 
        
        
    
    [Den.vij.sten dach van Sporcle]

    ¶ Item Hertoghe kaerle groote menichte van volcke versaemt hebbende, hi nam huyter stede van Ghendt temmerlieden, cuypers, ende wielwerckers, ende ooc sghelijcx huyt sijnder stede van Brugghe.xij.temmerlieden.viij.cuypers, ende.ij.wielwerckers. Ende dese trocken te Rijsele waert met grooter menichte, van anderen volcke, den.vij.sten dach van Sporcle Anno.M.iiijc.ende.lxx.

¶ Item dye Hertoghe kaerle van rechter nootweege, hem moetende weeren, so quamen eeneghe Fransoysen ontrent Pygny, ende waenden daer die Bourgoengioenen te bespringhene, maer die heere Phelips van Crieuecuer, die quammer yeghens, ende verslouch alle die Fransoysen dye daer ghecommen waren, edele, ende onedele, ende hy deidse alle die kele of steken.
 
        
        
    
    [Anno.M.CCCC.ende.lxx.]

    ¶ Item in desen tijt eeneghe gheslachten binnen Amyens deden haren baliu veriaghen, ende si lieten des conincx volck daer binnen commen, ende die Coninck was doe tsinte Quintins. Ende aengesien dat hertoghe kaerle hem voughen moeste te strijdene yeghen den coninc van Vranckerijcke, so was te Brugghe gheordonneirt eene deuote processie generale vp sinte Amants dach. Anno.M.CCCC.ende.lxx. Ende in dese processye was ghedreghen theleghe bloet binnen den cloostere van sinte Claren,

{==C.lix.v==} {>>pagina-aanduiding<<}

Ende was die derde reyse dat theylich bloet omme ghedregen was om Hertoghe Karels wille, dye welcke lach doe voor Amyens om onsen heere Christum Ihesum te biddene, dat hi hem saleghe victorie verleenen wilde.


        
        
        
    
¶ Brugghe bidt Gode om vrede,

    B uucht huwe knyen voucht v oodtmoedli ¶ 
        R edelicke menschen aensiet hoe gloedli ¶ 
        V enijnde oorloghe nv toocht haer wer ¶♠ 
        G ruwelicke vreese met tanden bloedeli ¶ 
        G henaect ons allen o god hoe vroedeli ¶ 
        H y dede die paeysde die wreetheyt ster ¶♠ 
        E lck voughe hem biddick dan leec ende cler ¶ 
        B edijnghe te tooghene deuoot ende wijseli ¶☩ 
        I eghenwoordich es in ons ooghemer ¶ 
        D ruck, schade, vreese, verdriet, afgrijseli ¶ 
        G rief van edelen es nv vprijseli ¶ 
        O ntheruijnghe van princhen droefheyts gheque L 
        D yeren tijdt, sterfte, brandt, moordt, mespriseli ¶ 
        E xactie, ontscakijnghe, destructie fe L 
        O m twelcke men in processye sne L 
        M etten heleghen bloede gheweest hieft n V♣ 
        V p sinte Amandts dach sinte claren we L 
        R oupende aen gode voor dit ghesce L 
        E nde voor der vyanden verradelic gr V♠ 
        D us biddic hu hoort mijn gheslee V 
        E ene deuote bede, behouft nv den lee V 

Vi. in Sporkelle processien waren☩♣
    Metten heleghen bloede tsinte Claren
    Anno.M.CCCC.lxx.
    
{== afbeelding 	==} {>>afbeelding<<}
    

VP desen seluen tijdt wordt dye Coninc murmurerende vp den Graue van Simpol, ende sloot in sinen raedt den voorseyde Graue te doodene met Fenijne, of andersins, so varre dat een die vanden rade was vanden coninc, die gaf den Graue van Simpol te kennene, dies quam die Graue van Simpol claerlic bi den coninc, waer of dat die coninc hem verwonderde. Ende hi scheldende seyde ghi sijt conincstable, ende ghi hebt my eedt ghedaen, maer lettel hebdy mi gheuordert in mijn eyghenwoordeghe Armeye. Waer vp die graue van Simpol antwoorde gaf, hoe dat hi beloeft ende ghesworen hadde, ende besegelt, nemmermeer te vechtene yegens sijnen neue den Hertoghe Kaerle van Bourgoengien, iae emmer binnen die frontieren van sinen landen, maer quame hi diepere in Vranckerijcke, hy soudene helpen keeren ende wederstaen. Ende met desen woorden was die coninc weltevreden, ende hy gaf den Graue van simpol last alle die steden vander somme in te halen, in dyen hy mochte, om twelcke die Conincstable in nam sinte Quintins, Pyrone, Mondedier, roye, ende meer andere.

¶ Omtrent desen tijt eeneghe vander stede van Amyens, ontsaghen den hertoghe kaerle, ende si vertrocken altemet huyter stede. Ende eenege sonden aen den Hertoghe Kaerle, oft hem gheliefde met sijnen huysghesinne Tamyens binnen te commene, si souden hem gheerne ontfanghen. Twelcke Hertoghe kaerle seer qualic keerde, ende duchtede ende vreesde also verraden ende bedroghen te worden.

{==C.lx.r==} {>>pagina-aanduiding<<}

¶ Item dye stede van Abbeuijle begonste ooc te wentelene, maer mijn here van Crieuecuer deder eene den hals of hauwen, ende hi verbarnde dat voorbouch van Abbeuijle, ende bleef gheweldich capiteyn vander stede van Abbeuijle huyter name vanden Hertoghe Kaerle.


       
        
    
    [Den.xij.sten dach van Sporcle]

    ¶ Item die hertoghe Kaerle trac in desen tijt ontrent.ij.mijlen buyten Atrecht in een groot pleyn, ende daer slouch hi te velde. Ende men gaf dat velt den name le champs de honneur, gheseyt het velt van eeren, als of hi segghen wilde huyter wapene nemmermeer te scheedene, voor hy sijn groote onrecht ghewroken soude hebben. Ende dit selue parc of velt was sterckelic bedoluen, ende met grooter menichte van carijnwaghenen ommestelt, deene in dander gheuoucht. Ende dit was ontrent den.xij.sten dach van Sporcle Anno.lxx.daer hem ontallicke menichte van volcke te baten quam.

¶ Item mijn here van Remy, sone van mijn heere van Croy quam huyt Henegauwe vp den seluen tijt, met vele volcx van wapenen, daer hi seer wel ontfanghen was vanden Hertoghe van Bourgoengien, maer die voorseyde heere van Remy vertrac heymelic aen sconincx sijde, dies hy ooc gherekent es in thuys van Bourgoengien voor een van sijn contraryen, omme die grote vreese diemen vprijsen sach van die wentelijnghe vanden heeren, ende hi gaf hem lieden kuere, want hi gheen vreese daer inne en maecte, maer hy soudt wel ghedijncken vp een ander tijt.

¶ Item doe was te Brugghe ghedreghen processye generael, ter Magdalenen buyten Brugge, om te biddene omme paeys ende voort om ghetijdich wedere.
¶ In sporcle sesthiene bi orloochs quale 
was ter Magdalene processye generale 

¶ Vp den seluen tijt quamen viere ghesellen, ghecleet of si scholieren gheweist hadden, ende sy draeyden altoos ontrent des Hertoghen artijlgerye omme tvier in des Hertoghen buspoer te worpene, maer men wordes gheware. Ende die twee vanden vieren waren ghehanghen metten hoofde nederwaert, maer dander.ij.ontliepen.

¶ Item dye Hertoghe van Gheldre, ende sijn sone die ionghe Hertoghe, dye waren ooc in tvoorseyde velt, byden Hertoghe Kaerle, maer die ionghe here van Gheldre trac heymelic huyten velde, ende reedt wel.xxx.mijlen sonder vphouden, so varre dat hy te Namen gherochte, daer hi voor die poorte gheuanghen was van die vanden aweette, ende hy was gheuoert te Rijssele int casteel, als een vluchtich ende onbekend Ruddere, ghelijc als daer wel bleeck.


       
        
    
    [Int selue iaer van.lxx.]

    ¶ Item int selue iaer van.lxx.doe veranderde Hertoghe Kaerle het steickspel van Rijssele, twelc daer te voren altijt gheleghen hadde vp den grooten vastenauent, ende dat dede hi verlegghen vp den papen vastenauent, omme dat die voorseyde prinche nyet en wilde datmen den heleghen tijt vander vastene soude belemmeren met sulcke weerlicke saken.


       
        
    
    [Anno.lxx.vi.in Maerte]

    ¶ Item in desen tijt track Hertoghe kaerle wat naerder der stede van Amyens. Ende daer worde hem seere rebel eene stede, ghenaemt Pykengy, met haren casteele, voor welcke stede hi viel met grooter moghentheyt, winnende die selue stede metten sweerde. Ende hy deidse vellen ende al gheheel destrueren. Ende men verhoorde nyeumare, dat die hertoghe Kaerle siedge soude slaen voor die stede van Amyens, dies drouchmen processye generale te Brugghe, tot onser vrauwen broeders.anno.lxx.vi.in Maerte.
Tonseyde vrauwen broeders duer karels weluaerte 
was lieuelic processie nv.vi.in maerte. 


 
            
        
    
    [Den.x.sten dach inde Maerte]

    ¶ Item int selue iaer den.x.sten dach inde Maerte doe was Sinte Bonefacius met sijne ghesellen verleyt in eenen nyeuwen fiertre, byder hant vanden Bisschop van Sareyten, dye welcke tofficie dede. Ende daer waren.vi.Abten yeghenwoordich, ende andere Rudders ende heeren vp een staedgie, daer toe gheordonneirt voor den docsael, in onser vrouwen kercke binnen der stede van Brugghe.
Ic sach verfierteren met blijden gheschiene 
Sinte Bonefacius in maerte thiene. 



¶ Hoe die Hertoghe Kaerle met alle sijnder machten te velde quam, yeghens den coninck van Vranckerijcke.ende hoe hi Amyens beleyde.


{==C.lx.v==} {>>pagina-aanduiding<<}

    
{== afbeelding 	==} {>>afbeelding<<}
    


            
        
        
    
    [Den.xiiij.sten dach in Maerte en vp den xvij.sten dach in Maerte]

    OMtrent den.xiiij.sten dach in Maerte, int selue iaer soe dede Hertoghe Karel yeghens den auent sijn heyr vp breken, ende niement en wiste die cause, mer die van Amyens dit gheware wordende, sy maecten so grote ghenouchte binnen harer stede dattet een wonder om horen was, van blijschepen dat si saghen dat theyr vp brack, maer int alder hemelicste vander nacht so beual die Hertoghe Kaerle datmen secretelic die siedge slaen soude vast aen die mueren van Amyens. Ende daer dede die Hertoghe Kaerle ter stont sterck assault vp die stede doen, Ende men seyde, dat binnen der stede van Amyens waren alle die vroomste Capiteynen van Vranckerijcke, te weten al voren,
Die Graue van Simpol
Salazart Maelhoortier
Baudeson de Lyle
Ian Darson
Le conte Dammartijn
Ioseph Ruwaerdt
Ian de Cachael
    Die welcke voornoomde Capiteynen hadden by hem lieden grote menichte van Fransoysen in gaernisoene, ende om gode te biddene, dat die voorseyde Hertoghe Kaerle victorie mochte ghecrijghen vp sine vianden, so was te Brugghe eene deuote processye generale ghedreghen ten Augustijnen, vp den xvij.sten dach in Maerte.
Vp dat gracie moet onsen prinche bescijnen  
Rees processye generael ten Augustijnen 


{==C.lxi.r==} {>>pagina-aanduiding<<}

¶ Aldus Hertoghe Kaerle liggende voor Amyens met menichte van volcke daermen tghetal of telde.C.en.xx.duysent mannen clouckelic verbeydende dye comste vanden coninck, so gheuiel dat Monseur Iaques de Lutcenburch broeder vanden Graue van Simpol Capiteyn vander auangaerde van Hertoghe Karels volcke, waer of tghetal van sinen volcke mochte sterc sijn ontrent thienduysent mannen, meest al te peerde, sonder die aertchiers ende die pijckeniers ende dit was tsmorgens, ontrent die clocke.vi.te doene, doen quam daer terstont een herault, verwapent met Tsconincx wapene sijn tweestre, ende hi sprac tot den voorseyden Iaques de Lutcenburch seer houeerdelicke toe segghende. Secht huwen Bourgoengioenen, ende hem die hu hier ghesonden heift dat hi hy doe vertrecken, of mijn here mijn meestere, dye edele ende moghende coninck van Vranckerijcke sal nuv commen beuechten te clocke twee naer die noene Ende dit aldus gheseyt hebbende, so quam daer terstont een ander Herault, verwapent met des hertoghen Karels wapene van Bourgoengien, die welcke oock seyde tot den voorseyde Iaques de Lutcenburch. Heere en verschiet niet, want die edele ende moghende Prinche Hertoghe Kaerle van Bourgoengien es hu hier bi, vp een half mijle naer. Dit horende die voorseyde Iaques de Lutcenburch, slouch sijn hant hoofschelick aen den Herault van Vranckerijcke, ende hy santtene aen onsen moghenden prinche den Hertoghe Kaerle van Bourgoengien, om dese selue woorden hem te vertooghene, maer sijn medegheselle liet hi trecken binnen Amyens, omme den fransoysen tondeckene ende te kennen te gheuene al tghene wat si ghesien hadden ende ghehoort.

¶ Het gheuiel dat alle die Bourgoensche heeren versaemden by een, ende bleuen staende sonder eten ende sonder drincken tot die clocke drye naer dye noene, maer ontrent den vier hueren naer der noene, soe quamen dye Fransoysen huyt der stede van Amyens met grooter menichte van peerden, seer edelick gheabijlgiert, ende groot volc te voet. Doen dede die voorseyde messiere Iaques de Lutcenburch een beuel doen, dat hem alle man te voet soude stellen, of dat dye mannen van wapenen rijden souden voor die pijckeniers ende oock voor die aertchiers, het welcke hem alle beede ontseyt was. Ende daer quam eene groote rommelinghe of, maer het gheluckte dat dye busschieters vanden Hertoghe van Bourgoengien hare engienen al gheuult ende ghereet hadden, ende si schoten inden hoop vanden Fransoysen, waer of datter twee machteghe edele mannen doot bleuen, ende groote menichte van peerden, ende oock noch vele ander volcx, huyten welcken dye Fransoysen weder vloden binnen der stede van Amyens, alsoe dat daer een quade suspicie rees vp den voorseyde Iaques de Lutcenburch.


       
        
    
    [Den laetsten dach in Maerte]

    ¶ Item in deser manieren lach dye Hertoghe Kaerle van Bourgoengien te velde.vi.weken lanck, naer dye costume van edelheden, altoos den coninck van Vranckerijcke verwachtende, maer hi en quam niet. Ende in desen tijt soe wast seer horribel weyr van reynene, van sneeuwen, van haghelen, so datter vele peerden van keytijuicheden storuen, ende tvolck moest wonen in holen onder die eerde, ende daer laghen sy al stille sonder vechten. Ende alsmen huyt reedt omme die foraedge vanden peerden, altoos bleeffer een deel van shertoghen Karels van Bourgoengien volcke, ende hier omme was noch een processye generael ghedreghen Tsinte Saluators, den laetsten dach in Maerte.Anno.M.iiijc.ende.lxx.
O deuote hertkins voucht hu ter bede 
Aen saluator cleift, claecht hem hu lijden 
Want ons prinche moet ons houden stede 
Te velde nat cout, maer clouc om strijden 
Die passie christi wille hem verblijden 
Dies wi nv ten tijden processie draghen 
Den laetsten in Maerte, om goede behaghen 


 
            
        
    
    [Vp den vierden dach in April]

    ¶ Item die vander stede van Amyens wierpen eenen yseren cloot, die seer groot was huyt eenen mortier, naer tlogijst vanden Hertoghe kaerle van Bourgoengien, ooc schoten sy een serpentijne duer shertoghen Karels van Bourgoengien logijst, om welcke cause men noch drouch een processie ge

{==C.lxi.v==} {>>pagina-aanduiding<<}

    generale ten Iacopijnen met drie fierters, sinte Donaes, sinte Bonefacius, ende sinte Loy vp den vierden dach in April.
M inlic ambrosius wiens dach dat heden sy 
C omt vertroosten sijs ons princhens pylaer 
C onsessoor donaes helpt hem tot vreden ghy 
C onsorterende nuv in amyens vaer 
C laert hem bonefacius sant eerbaer 
L eent hem troost helich loy excellent 
X pristus die sal hu vieren voorwaer 
V oor hem te biddene sijt diligent 
W ant ten predecaren waerdij present 

¶ Ende es te wetene, dat dye Prinche altoos by hem hadde huyt diueersche steden temmerlieden, cupers, ende wielmakers, dye brugghen maecten om over die somme te rijdene, maer die pijckeniers van Ghendt die bleuen so langhe eer sy quamen dat sy som vanden Fransoysen versleghen worden Ende in dese vechtijnghe, so waren van groter vermaertheyt dese naervolghende heren, mijn Heere Anthonius die bastaert van Bourgoengien, mijn here van Ravestein, mijn heere vanden Gruuthuyse, die Souuereyn van Vlaendren. Ende hoe wel dat men vele seyde van sconincx macht, hy en quam noeyt yeghens hertoghe kaerle van Bourgoengien velde, maer sy hilden wel sprijncreysen deen yeghens den anderen, alle den dach.

¶ Item men seyde dat die Graue van Simpol groote neersticheyt dede om paeys te makene, tusschen dese twee heeren. Ende dat eeneghe ghedeputeirde aen beeden sijden spraken hilden yeghens malcanderen, ende al sprekende brochten sijt so varre dat die Hertoghe consenteirde den sinen te sprekene van paeyse, Ende vp wel betrouwen liet hi eeneghe van sinen heeren trecken binnen der stede van Amyens. Ende hi leende hem sinen seghele, consent gheuende in al tghene dat si doen souden, behouden elc in sijn goet recht. Ende die heeren commende binnen der stede van Amyens, hadden daer vel arguacien, ende omme beters wille, so consenteirden sy drye maenden bestandt, Ende dat dye hooghe moghende Hertoghe Kaerle van Bourgoengien binnen drye daghen daer naer vertrecken soude. Ende dese saken aldus ghesloten ende gheseghelt sijnde, si quamen huyter stede van Amyens byden Prinche, hem vertooghende, wat si ghebesoengiert ghedaen ende ghesloten hadden met malcanderen.
    

       
        
    
    [Den.xxv.sten dach van Meye]

    ¶ Item die hooghe ende moghende Hertoghe Karle van Bourgoengien alle dinc verstaende, ontstac in groter gramschap, Iae dat hi vp die selue heeren so verstoort was dat hijse dede gaen huyt sinen logijste, segghende dese onghetrauwichede en haddic niet bemoet vp hu lieden, ende in dese furie ende gramschap bleef hy alleene in sijn Logijs wel vier hueren lanc, dat hem niemant spreken en mochte, maer in thende als hi in hem seluen wat vercoelt was, hy sprack, het es waer, ic gaf hu mijnen seghele, maer dusdaneghe saken en bemoede ic niet, niet te min tghene dat ghi met mijnen seghele gheseghelt hebt, dat sal ic vulcommen als een ghetrauwe Prinche. Ende ick sal deerste sijn dye vertrecken sal, Ende aldus so vertrac hy duer twee bruchskins ouer een riuiere, ende voorsienichlicken liet hi eeneghe van sinen mannen van wapenen thuyswaert rijden, bi voorwaerde, dat si den.xxv.sten dach van Meye weder bi hem wesen souden te Atrecht. Ende aldus so vertrac die voorseyde Hertoghe metten grooten heyrcrachte, te Pyroene seere bedanckende sine vrienden ende edele mannen van haer lieder bijstandichede, bi hem houdende eene groote quantiteyt van volcke van wapenen yeghens eeneghen toecommenden vploop. Ende daer was tbestant verlanct noch.xi.maenden, maer dye cooplieden van Vranckerijcke en mochten nyet commen int lant van Vlaendren, noch dye cooplieden vanden lande van Vlaendren en mochten niet reysen in Vranckerijcke, daer mede dat die neeringhe aen beeden sijden seere verghinck.

    ¶ Dit gheschiede binnen den Iare. M.CCCC.ende.lxxi.


¶ Hier naer volcht vanden Hertoghe van Gheldre, ghenaemt Aernoudt.


¶ Dat.lx.Capittel.


{==C.lxij.r==} {>>pagina-aanduiding<<}

GHelijc dat hier voren verhaelt es, dat die oude Hertoghe van Gheldre gheheeten Aernoudt, ghecomen was met sinen sone Hertoghe Adolf van Gheldre, by den Hertoghe Kaerle, daer hi doe lach in tvelt van Eeren,   buten Atrecht, ende hem den voorseyde Adolf vluchtich maecte ende ontvloodt secretelic vander plecke sonder tweten van sijnen vader, ofte vanden Hertoge Kaerle voorseyde, maer reed sonder vp houden totter stede van Namen, daer hi gheuanghen was, also hier voren eens deels verhaelt es, so es waer dat die hertoge Aernoudt altoos bleef in tvelt by den Hertoghe Kaerle, daer hi hem verhaelde al die iniurie ende cleenicheyt die hem sinen sone ghedaen hadde Adolf voorseyde, hoe wel dat dit aldus gheschiet was van saken van iniurien die hi hem aensegghen wilde, twelcke hy niet vulbrijnghen en conste ter warachtigheden, alle die steden van Gheldre ende van Zutphen themwaert treckende, ghelijc of sijn vader doodt gheweist hadde mer die steden en vielen hem niet ghehuldich. 

¶ Item Hertoghe Kaerle van allen saken, wel ende duechdelic gheinformeirt sijnde, Hy badt den Hertoghe Aernoudt, dat hy patientich sijn soude, aengesien dat Adolf sijn sone gheuanghen was onder sine moghentheyt ende iurisdictie, ende daer'in blijuen soude, ende dat hy thuys trecken soude in sijn landt van Gheldre, ende sine heerschapye besittende ghelijc een Hertoghe schuldich es van doene, den welcken raedt dye voorseyde Hertoghe Aernoudt danckelic nam vanden Hertoghe Kaerle, ende hi vertrack met hoofschen oorloue van hem te sinen lande waert, maer hi thuys commende, sy ne wilden hem niet obedieren noch ontfanghen als here, maer si wilden sijnen sone hebben Adolf ende nyement anders, aldus was hy gheandtwoordt in Ghelderlandt in sommeghe steden, maer niet in al.

¶ Item die voorseyde Hertoghe Aernoudt merckende dat hy sijne heerschepie van Thertochdomme van Gheldre niet besitten en mochte, met vriendtschepen ende met paeyse, met sinen steden, ende ghemeenen landen so quam hi weder by den Hertoghe Kaerle van Bourgoengien in Vlaendren binnen sijnre steden van Brugghe. Ende al daer sijnde, bi den hertoghe Kaerle voorseyde, so vercochte hi hem al trecht ende iurisdictie dat hi hadde aen Thertochschip van Gheldre ende aen Tgraefschip van Zutphen. Ende hy ghinc dies te buten, in also vele als hijs machtich was, den welcken coop den hertoghe Kaerle hilt voor goedt ende ghestade. Ende hi bewees den Hertoghe Aernoudt van Gheldre betalijnghe van dien, in sulcker manieren dat sijs beede wel te vreden waren. Ende dit aldus gheschiet sijnde, die Hertoghe Aernoudt van Gheldre die vertrack, ende ghinck woonen in een clooster leedende een goet leuen, daer hi sieck worde, ende corts daer naer verschiet hy van deser werelt, ende sijn sone Adolf dye wordt veruoert, ende gheuanghen ghebrocht in tcasteel te Cortrijcke.

¶ Item in tvoorseyde iaer, die van Doornicke waren iammerlicke bedwongen, ende hadden vele aermoeden binnen haer lieder stede, want sy nyeuwers thooft huyt steken en mochten, so dat si ten eynde obedieerden den Hertoghe Kaerle van Bourgoengien, ende si composeirden met hem bi rechter noodt, so varre dat hy met hem lieden content ende te vreden was.
    

       
        
    
    [Vp den derden dach van Septembre]

    ¶ Item int voorseyde iaer so wast den schoonsten somere, die men sach binnen hondert iaren, ende ouervloedich van alle vruchten Ende vp den derden dach van Septembre, was binnen der stede van Brugghe nyeuwen Rijnschen most in Dynant, om.vi.groten.den stoop.

¶ Item naer dat die Paeuspaulus gestoruen was, so was een freminuer die Franciscus hiet, gheboren huyt Sauoyen bi Geneueren die welcke was ghecoren Paeus te Roome te sine, Ende in sine consecracie soe was hy gheheeten Sixtus die vierde.



        
        
    
Dyt naervolgende es die heerlichede ende de singnorye, gedaen te Brugghe, vanden hooghen ende moghenden Prinche Hertoghe Karel van Bourgoengien, twelc noeyt dier ghelijcke ghesien en was in Vlaendren.


¶ Dat.lxi.Capittel.


{==C.lxij.v==} {>>pagina-aanduiding<<}

    
{== afbeelding 	==} {>>afbeelding<<}
    

 
            
        
    
    [Den.xix.sten dach van Laumaendt]

    DIe Hertoghe Karel hadde ontboden alle die Abten ende prelaten van sinen lande van Vlaendren, Ende ooc dye Baliuwen, Burchmeesters, Meyers, Officieren alle te wesene binnen sijnder stede van Brugghe, den.xix.sten dach van Laumaendt. Anno M.CCCC.lxxij. het welcke die meeste menichte vulquamen, Ende ooc van ghelicken so ontboodt hi alle die nacien, die in Brugge waren van elcx viere of vijue, waer of die menichte versaemden binnen sinen houe inde voorseyde sale, die welcke behanghen was met costelicke tapijtsen, daer alle die Abten ende prelaten van sinen lande haer lieder plaetse bewesen was, elck naer sijnder betaemte, ende weerdichede, daer of dat last hadde mer Guiliame byche, Hofmeester vanden Hertoghe Kaerle onsen natuerlicken heere.

¶ Item tcascoen inde grote sale, daer stont ghemaeckt eene viercante staedge in vorme van eenen paercke, het welcke parck bouen ende beneden ende onder die voeten, ende aen allen sijden becleedt was met sijnder wapene, also wel van gouden lakene als van fluweele, daer die voorseyde Prinche met sinen Edelen vp waren vp hem seluen, ende die cause van deser princhelichede, die was om eene nyeuwe Graue te makene in die stede van sinen vadere die ouerleden was. Ende was gheheeten mijn heere van Kieuerin heere van synay in Henegauwe, dye welcke daer stondt in een gulden habijt totten voeten toe. Ende by hem stont sijn aduocaet of taelman, met eenen rooden fluweelen keerle aen totten voeten. Ende die Prinche sadt hooghe bouen alle mannen, in eenen costelicken setele also daer toe diende. Ende sadt daer also princhelicke ,datter alle goedtwilleghe herten in verblijden mochten. Ende hi hadde aen eenen peerschen fluweelen keerle. Ende ooc eenen mantele met costelicker voederin

{==C.lxiij.r==} {>>pagina-aanduiding<<}

ghe, welcken mantele sleipte vp deerde, want men moesten vphouden als hi ghinc wandelende, ende aen sinen hals hinc een maniere van eenen capkinne, aen beeden sijden opene vp sijn schouderen, ghevoert met ermijnen, ende aen elcke sijde van sinen mantele daer waren.iij.gulden ende selueren strepen elck een elle lanc, ghewrocht met orpheuerye. Ende neffens hem stont sijnen Cancelier, hebbende aen tselue soluer, maer het was van wullen laken Ende die Prinche voorseyde hadde vp sijn hooft eenen hoet van goude, gheheeten een Coronael, ende was seer costelic van peerlen ende van ghesteenten. Ende alle die andere grauen die stonden bi hem met ghelijcke mantels, ende ooc elc hebbende een Coronael vp thooft, maer niet so costelick als die prinche voorseyt. Ende oock ne hadde die Cancelier ne gheen Coronael vp sijn hooft, dye welcke Cancelier stont neffens den Prinche, als sijn taelman, daer naer stont die graue van Maerle, daer naer Anthonis die bastaert graue de la Roodche, in Ardanen, daer nae stont mijn heere Heyndrick vander Vere Graue van Grantprye, daer naer mijn here van Lymbercourt graue van Meeghe, daer naer stont Wulfaert van Borsele graue van Bouchain in Schotlant.

¶ Item voort so sadt voor den prinche een heere die sijn sweert hilt, twelck seer costelick was. Ende neffens aen beede die siden vanden hooghen ende moghenden prinche stonden.viij.heraulten wel costelic toe ghemaect, oock stonden aen beeden sijden noch andere van sijnen dienaers, ende officieren, ende paedgen, ende trompetten, twelc seer eerlic om sien was.

¶ Item daer ghinc die Cancelier doen een schoon relaes byden beuele vanden moghenden Prinche, twelcke wel een halue huere gheduerde, aengaende den here van Kieuerijn voorseyde. Corts daer naer so knielde dye heere van Kieuerijn ende sijn taelman waer of dat die moghende prinche een teeken gaf dat si vp stonden, daer ghinck dye voorseyde taelman verantwoorden, ende gheduerde wel tvierendeel van eender huere, Daer vp dat dye Cancelier sprack.xx.of.xxx.woorden, ende daer mede vertrac dye voorseyde heere met sinen taelman ter sijden of in een camere, ende hem volchden twee Heraulten, ende mijn heere Anthonis die bastaert van Bourgoengien ende mijn heere van Hymbercourt met hem. Ende binnen gheweist hebbende gheen halue huere, soe quamen die Heraulten vooren huyt, waer of dat dye eene sijnen mantel brochte, ende dandere sijn capkin, in ghelijcke alsoe dye ander heeren aen hadden. Ende die here van Himbercourt die brochte sijn Coronael, ende heere Anthonis die bastaert van Bourgoengien dye brochte sijn sweert. Aldus commende voor den edelen ende moghenden prinche, so knielden si alle nedere. Ende die heere van Kieuerijn die quam in een peersch rocxkin van fluweele totter eerden toe, also dandere heren aen hadden, te wetene die Grauen. Ende dye Prinche gaf een teeken dat sy alle vp stonden. Terstont ghinck mijn heere Anthonis dye bastaert van Bourgoengien ende die heere van Himbercourt, ende deden hem aen den mantel ende sijn capkin midts der hulpe vanden heraulten. Ende al daer gorde mijn heere Anthonis die bastaert hem selue sijn sweert commende ouer sijn schoudere met eender rieme, hanghende neffens sijn sijde, in teekene van eenen graue, want eenen Hertoghe die gordtmen tsweert aen sijn sijde, inden middele alsmen hem hertoghe maect. Daer naer nam mijn heere Anthonis dye bastaert van Bourgoengien dat selue Coronael ende presenteirdet den Hertoghe Kaerle van Bourgoengien, dye welcke den heere van Kieuerijn tot hem commen dede, daer hi voor den edelen ende moghende Prinche ghinc knielen, also die edelhede van dien inhoudende es. Ende daer naer stelde die prinche tvoorseyde Coronael vp thooft vanden heere van Kieuerijn met eenen blijden lachenden monde. Ende daer wort hi ontfaen als een graue van Synay.

Item dit aldus gheschiet sijnde, vertrocken van daer, te sinte Donaes messe hoorende, rijdende in schoonder ordonnancie, twee en twee te gadere, ende vercleet alsoot voorseyde es, ende met haren Coronalen vp thooft, ende die Hertoghe Kaerle quam achter alleene, seer rijckelick ende vreimt om

{==C.lxiij.v==} {>>pagina-aanduiding<<}

    sien. Ende naer dye messe quamen weder inder ghelijcke ten houe waert ter maeltijt, daer groote triumphe bedreuen was, het welcke alle welwillende herten met blijden ooghen aensaghen, ende wel eewelic onthouden mochten.
    
    ¶ Nota.
 
    
        
        
    
    [Den.vij.sten dach van April]

    ¶ In dit selue iaer van.lxxij so quamen vele diueersche Ambassaden by den hertoghe Kaerle in sijne stede van Brugghe.

    ¶ Eerst ende al voren een Ambassade vanden Coninck Lodewijck van Vranckerijcke, den.vij.sten dach van April, daer monsuer de craen die vpperste op was.

¶ Een Ambassade huyt Inghelandt omme te tracteirene tusschen den oosterlinghen ende den Inghelschen.

¶ Een Ambassade vanden coninc van Napels

¶ Een Ambassade vanden Conink. van Schotlant.

¶ Een Ambassade vanden Conink. van spaengien.

¶ Een Ambassade van Veneidgien.

¶ Een ambassade vanden hertoge van bretaengien

¶ Een Ambassade vanden vier cooruorsters

¶ Een Ambassade vanden hertoge van berry

¶ Hier inne so es wel te merckene dat die hertoge kaerle een excellente fame hadde onder alle dye conincrijcken vander weerelt.
    ¶ Van een wonderlicke Commete die ghesien was int iaer van.lxxij.

        
{== afbeelding 	==} {>>afbeelding<<}
    

                   
                                
            
                
                
    [ITem ontrent desen seluen tijt in die maent van Lauwe]

                ITem ontrent desen seluen tijt in die maent van Lauwe doe was die vreeselicste comete ghesien met eenen langen breeden steerte, die welcke beteekende groot verdriet vanden landen, ende bloetsturtinghe van princhen, also men hier naer wel horen sal. Ende dese commete draeyde altijt naer tcours vander mane.

¶ Item in tselue iaer sandt hertoge Kaerle eenege ghedeputeirde int lant van Gheldre, omme dat sy tlant regieren souden huyter name van hem. Te wetene twee ghebroeders van Egmont, ende noch andere met hem lieden, maer dye van Nymmeghen tracteirdense rudelicke, ende seyden dat sijse souden dootslaen. Ende seyden si en hadden met hertoghe kaerle niet te doene, maer dat Hertoghe Kaerle haren heere gheuanghen hilt dat wilden si wreken vp hertoge karels landen, ende si ghinghen stichten roof ende brand vp die van tshertoghenbossche,, ende si sloten den Rijn toe datter gheenen rijnschen wijn te Dordrecht commen en mochte, noch ooc te Vlaender waert in dien tijden.

¶ Item hertoge kaerle dit hebbende in goeder memorie, hi swoer hy soude hem lieden speils so vele maken, si soudens aen die helft ghenouch hebben in tijden ende in wijlen.
 
            
             
         
    [Den vijfsten dach van Meye]

                ¶ Item die hertoghe kaerle vertrack huyt sijnder stede van Brugge, den vijfsten dach van Meye, ten twee hueren naer die noene, ende sijn aertchiers al ghewapent, in schoonder ordonnancie ende dye knapen al twee en twee alle int harnasch. Ende dan alle die edele van sijnen huysghesinne int vulle harnasch. Ende doe die Hertoghe kaerle vertrack daer die Hertoghe Aernout van Gheldere mede reedt, ende reedt also buyten vp een velt byden Iacopijnessen, daer een liste ghemaect stont, ende een Pauwelioen daer een heraut vp was verwapent in eenen thorre van seluere, hebbende drie vaeskin van kelen, daer een banniere huyt stac vander ghelijcker wapene voorseyde. Ende waren aldaer drie edele heeren blanc int harnasch, quansuys commende huyt den bussche, elc met een pingoen verwapent als   bouen.

{==C.lxiiij.r==} {>>pagina-aanduiding<<}

¶ Item dese drie heren voorseyde quamen verantwoorden metter glauye alle die andere edelinghen dye daer tfaeyt van wapenen beghinnen wilden, het welcke seer chierlic om sien was, want daer was meneghen loop ghelopen. Ende dit faeyt van wapenen gheeyndt wesende ontrent den.vi.vren vanden auende, vertrac Hertoge Kaerle met meneghen edelen man, ende met sine gheselnede te Eeclo, daer hi des nachts bleef rustende. Ende tsander daechs track hi binnen sijnder stede van Ghendt, daer hi eerlic ontfanghen was.


¶ Aengaende den bestande van.xi.maenden.

¶ Item es te wetene als bestant van.xi.maenden huyt was, ende dye voorseyde Monsuer de craen metten sijnen gheen vry accoort maken en consten, so gheboot die hertoghe kaerle alle sine edele mannen ende alle die van sijnder ordonnancie ware ghewapent ende ghestoct by hem te wesene in thuytgaen van Meye. Anno.lxxij.ontrent Atrecht, daer eene grote menichte van volcke versaemde Ooc mede aenghesien dat die coninc Lodewijc van Vranckerijcke wonderlicke groote wapeninghe vp stelde, yegens den voorseyde hertoghe Kaerle. Ende men seyde dat Hertoghe kaerle ende die hertoghe van Berry, sconincx broere van Vranckerijcke, ende dye hertoghe van Bretaengien malcanderen broederschap beloeft hadden. Ende hadde Hertoghe Kaerle sijn belofte ter neder willen legghen, het soude paeys gheworden hebben tusschen den coninck ende hem, maer alst bleec die hertoge karel die wilde ghetrauwe blijuen, ende sijn woort niet of gaen.

        
        
    
    [Vp den vierden dach van Wedemaent. Anno.lxxij]

    ¶ Vp den vierden dach van Wedemaent. Anno.lxxij.so slouch die hertoghe Karel te velde ontrent bapames aen dese side van der Riuiere. Ende men seyde dat die coninck hadde wel thien mannen yegens een.

¶ Item die hertoge Kaerle niet verschietende, hy track in theynde voor dye stede van Beauuais, ende hi lacher lange, maer die coninc en dorste hem niet beuechten, maer Salasar ende andere capiteynen deden tbeste dat si mochten, maer hertoghe kaerle behilt eerlicken het velt also langhe als hi daer lach maer ommere die coninck en quam niet.

¶ Item het en betaemde nyet dat hertoghe kaerle paeys ghemaect soude hebben alsoot voorseyde es, ende soude buyten ghesloten hebben den hertoge van Berry sconincx broedere, ende den edelen hertoghe van Bretaengien want hy souder groter cleenicheyt of ghehadt hebben, twelc hi niet ghedaen en soude hebben coste wat hem costen mochte.

¶ Item wat die coninck segghen mochte, het was al bedroch, want altoos pijnde hi om hertoge karels steden in te nemen daer hi mochte of conste. Ende dat noch meer es, hi hadde ommer huyt gheweist om sijns selfs broedere den hertoge van Guyenne te doen vergheuene, ende was noch huyte om den hertoghe van Bretaengien ooc te doen doodene, die welcke.ij.heren ghesloten waren in hertoghe Karels begheerte, te wetene soudt paeys gheworden hebben tusschen hem ende den coninck, die twee Princhen voornoemt souden ooc paeys hebben sonder fraulde of malengien, maer neen het was te varre commen, want die Hertoghe van Guyenne hadde alsulck venijn inne dat hi daer of steruen moeste, ende bi crachte van dien venijne so vielen hem sijn tanden huyt sijnen hoofde. Ende sijn vingheren dye innewaert crommen souden, die cromden achterwaerts ouere yegens natuere, ende vele beenen vielen huyt sijnen hoofde ende huyt sijnen anderen leden lijdende onuerdraghelicke pijne. Ende ten eynde moeste hijt besteruen. Ende inder ghelijcke was oock vergheuen eene edele ioncfrauwe, die vriendinne was vanden edelen Hertoghe van Guyenne voorseyde. Ende dese quade doot aldus gheschiet sijnde, dye moghende Hertoghe van Bretaengien sandt een eerlick Ambassade aen den Hertoghe kaerle daer hy lach int veldt voor Beauuais, byden welcken dye Hertoghe Kaerle seere bedruckt was. Ende hi sandt sijne openbare clachte in alle sijne landen, in vorme van mandemente, als hier naer volcht.


        
        
    
   
Dit es de declaracie vander doot vanden Hertoghe van Guyenne, ghesonden vanden hertoghe kaerle in alle sijne landen.

    [Den.xvi.dach van Hoymaent, int iaer.M.iiijc.ende.lxxij]


{==C.lxiiij.v==} {>>pagina-aanduiding<<}

    
{== afbeelding 	==} {>>afbeelding<<}
    

KArel byder gracien gods Hertoghe van Bourgoengien, graue van Vlaendren.etc. Alle onse stedehouders, Amyralen, edele rudders, schiltknapen, capiteynen, rewaerden ende andere lieden van wapenen, ende van ghescotte, ende andere lieden van orloghe, Senescaels, Baliuus, prouoosten, Scouteetens, burchmeesters, meyers, Schepenen, ende Gouuernuers van allen goeden casteelen, steden, ofte ander fortressen, ende alle andere onse rechters, officiers, dienaren, ende ondersaten sonderlinge saluyt, huyte dien dat die coninc yeghens sine obligacien, verbanden beloften, ende eeden, ghebroken heift die tractieten van paeyse tusschen hem ende ons ghemaect. Ende also bi dien ontrocken hebbende eeneghe van onsen steden, als bi vele ander onbehoorlicke entreprysen ende voortstellen ghedaen yeghen onsen persoon, staten, landen, ende heerlicheden ende ondersaten, viandelicke ende andersins in ontamelicke manieren, tenterende altoos ter destructie ende verderuenesse van ons ende vanden princhen van onsen bloede, ende van onsen maghen ende ghealligierde Also die vanden conincrijcke wel weten, waer bi wi in voorleden tijden bedwonghen hadden gheweist om onse beschermenesse ende versekerthede die wapene aen te nemene. Ende nader hant die voorseyde coninc hem ghetoocht heift bi gheueynstheden ons redene te doene ende onse voorseyde steden weder te gheuene. Also sijne Ambassaduers daer vp hebben de speciael mandement ende beuel, laetst tracteirden, sloten, ende swoeren met ons, ouer ende inden name van hem, ende tracteirden, sloten ende swoeren oock in sijnen voorseyde name, ne gheene molestacie te doen noch te doen doene vp die persoonen, staten, landen van ons ende onse ghealigierde, ende specialic van wijlen mijnen seer lieuen here den Hertoghe van Guyenne ende van Normandyen, wiens siele god ghenadich sy. Ende van onsen seer lieuen ende gheminden broedere den Hertoghe van Bretaengien, yegens den welcken nyet te min hi gheprocedeirt heift ende voortghegaen, ende ghedaen procederen ende voortgaen al andersins dan wi nemmermeer ghehoept en hadden in sulckerwijs, dat also onse voorseyde broedere van Bretaengien, ende andere. Ende wy ghedelibereirt ende bereet waren ter wapene te keerene, dus beteekent gheaduerteirt ende versekert hebbende, mijn here van Guyenne ne heift niet alleene ontstelt gheweist van sinen Hertoghschepe van Guyenne, maer van sinen lijue deerlicke   ende iammerlicke by vergheuenesse van drancke, toouerye ende aenroupinge van duuelen, alsoe als broeder Ioordaen forre gheseyt van Vercoys religieux vander oordene van sinte Benedictus, gheboren van Diey int lant van Dolphine, raet ende aelmoesenier van wijlen mijn here van Guyenne voorseyde Ende Heindric de la Roche schiltknape van der kuekene van wijlen mijn here voorseyde, dat verkent ende verleden hebben in gherechter plaetse van Bordeeux voor den Eerdtsbisschop van der voorseyde plaetse. Ende voor broeder Roelant te croisiere ondersouckere van onsen kersten ghelooue, ende doctuer in Theologien, meester Nycole dantijs bache, hier in Theologien meester Ian blos, raet int hof vanden grooten daghemente van Bordeeux voorseyde daer toe gheroupen. Ende ter yegenwoordicheyt van mer Pietere here van monbalier Ruddere, hebbende die bewaernesse vanden seghele vander Cancelrye van mijnen voorseyde here van Guyenne, Meester Ian de Chauuaedge die   tweeste precident int voorseyde hof vanden groten daghemente, Lodewijck blazier, Rogier le feure meesters van requesten

{==C.lxv.r==} {>>pagina-aanduiding<<}

    vanden voorseyde wijlen here, ende meer andere verclaersende in haerlieder disposicie, kennesse, ende processe, so afgriselicke cryme ende mesdaet ghedaen hebbende byder ordonnanchie vanden coninc, die hem lieden ghegheuen ende beloeft heift grote ghiften, staten ende officien ende beneficien, omme te vulcommene dese execrable ende iammerlicke moort inden persoon van mijnhere van Guyenne voorseyde sinen broedere, wiens duechden sonder yet mesdaen te hebbene, hem gheleet hebben, ende bi nijde teghen hem ghecomposeirt ter alder deerlicster doot, daer of in dit Conincrijcke, noch elders oeyt eenege ghedijnckenesse of gheweist heift. Naer welcke wreede doot die.coninc.noch niet te vreden sijnde, die orloghe gheopent heift onsen voorseyde broeder van Bretaengien, meenende hem onuoorsien te vinden, ende allesins te destrueirene ende te verderuene in hate ende nijde, omme dat hy mijnen voorseyde heere van Guyenne lief hadde ende beminde, ende eerde met alle sijnder herten also si behoorde toe doene. Alle welcke saken ons rechtuaerdelic gheroert hebben weder aen te nemene dye voorseyde wapene, daer vp al voren versocht sijnde bi onsen voorseyde broeder van Bretaengien, ende van meer ander edelen ende eerbaer gedochten, ende vanden voorseyde Conincrijcke, hebbende eeuwich berau vander onmenschelicker doot. Ende het soe sy dat ons wesende ghelogiert byder stede van Beauuaeys, onse voorseyde broeder van Bretaengien ons yegenwoordich ghehouden heift die extraiten vanden processen, kennessen, deposicien, ende verclaersen ghedaen, aengaende der doot van mijnen voorseyde here van Guyenne, ende certifierijnghe van dyen dat die voorseyde broeder Ian forre ende Heindric de la Roche anderwaeruen verkent ende verleden hebben binnen sijnder stede van Nantes persisterende ende blijuende bi haren eersten deposicien, verclaersen ende kennessen, dat si vergheuen hadden mijn here van Guyenne voorseyde byder inductie, ingheuene, ende veruolghen, ende ordonancien vanden voorseyde coninc, in sulcker manieren datter die doot naer geuolcht es, die welcke doot wy niet en mogen, noch niet en behoren ghedoochsaemlic te lijdene noch te verdraghene, maer sijn schuldich ende ghehouden als ooc princhen ende edele personen dese voorseyde doot te wreken, ende te veruolghene alle dye ghene diere cause of gheweist hebben, ende alle andere diese daer inne draghen, beschudden, ende sustineren, ofte gheionstich willen wesen, so eest dat wy dese saken wel gheconsidereirt, begheerende te doene tghene daer inne dat wy bi eede gehouden sijn, sonderlinge ghemerct die goede ende rechtuaerdeghe wille van onsen voorseyde broeder van Bretaengien, ende andere die ons van desen neerstelic versocht hebben, verclaerst hebben, ende vromelicke verclaersen by deser yegenwoordegher letteren dat boen onsen anderen rechtueerdeghen ende redelicke entre prijsen, voorstellen, ende querelen wy aen nemen sullen ende nemen aen die querelen vanden doot van den Hertoge van Guyenne, omme daer of te doene sulcke punijcie ende groote wrake als god onsen scepper ghelieuen sal te ghehinghene, also wel teghens den.Coninc.voorseyde, als yegens die ghene die hem in deser wreethede sustineren ende draghen, ende gheionstich wesen sullen in eenegher manieren. Ende omme die executie van desen dies voorseyde es, trecken als nv ouer lant ter begheerte van onsen broedere voorseyde van Bretaengien, hoe wel dat wi ghedelibereit ende ghesloten hebben dese voorseyde stede te belegghene ende te besluytene van allen siden omme te hebbene die lieden van orloghe diere inne sijn met groten ghetale tonser beliefte ende wille, die welcke sake ons genouch doenlic es bi middelen die wi begrepen hebben het welcke wi hu beteekenen ten eynde dat ghi hu employeren ende schicken wilt, ons daer in te dienene naer huwer getrauwicheyt ende behoorten. Ghegeuen in onsen leghere voor Beauuays, den.xvi.dach van Hoymaent, int iaer.M.iiijc.ende.lxxij.Merct dit voorseyde wel.

¶ Item int selue iaer doe was eenen groten twist te Sierixzee, si slougen doot haren prouoost, ende noch eenen anderen edelen man contrarie den hertoge.K.dies so sandt hi volck van wapenen daer, ende hi bedwancse redelic te haren coste, ende hi dede daer scerpe iusticie doen

¶ Item ontrent desen tijt, so starf die Hertoghe Aernout van Gheldre, ende was begrauen int lant van Gheldre, te Groye.


¶ Hoe hertoghe kaerle wan tlant van Gheldre eerlicke metten sweerde.


¶ Dat.lxij.Capittel.


{==C.lxv.v==} {>>pagina-aanduiding<<}

    
{== afbeelding 	==} {>>afbeelding<<}
    

ALs hertoghe Kaerle vernomen hadde dat die hertoge Aernout van Gheldre ouerleden was, so sandt hi Edele mannen omme aldaer ontfanghen te wesene als recht Hertoghe van gheldre, ende Graue van Zutphen, het welcke sommeghe steden consenteerden.ende sommeghe niet, als Venloo, Nymmeghen, Zutphen, ende Aernem, ende andere, ende daer omme track dye Hertoghe Kaerle met groter mogentheyt in tlandt van Gheldre in die weke voor sinxen, ende hi beleyde alder eerst die stede van Venloo. Ende was so grote foortse vp hem lieden doende dat sy hem vp gauen, aldus wan hijse metten sweerde. Ende als die stede van Venloo also ghewonnen was so ghinghen sommeghe steden, ende gauen hem vp inden handen vanden Prinche, ende ontfinghen Hertoghe Kaerle, voor haren here ende Prinche, ende daer naer ghinck hy liggen voor die stede van Nymmeghen met groten volcke van wapenen, ende beuachtse seere scerpelic, ende die van binnen weeren hem seer clouckelic met bussen, ende met engijnen, Maer Hertoghe Kaerle dede so grote schade aen die poorten ende aen die mueren met sinen engienen, so dat si bi bedwanghe hem seluen moesten vpgheuen Ende hi trac binnen Nymmeghe, daer hi ontfanghen was ende ghestelt als Hertoghe van Gheldre, daer naer vertrac hy tot aen den berch van Elten met groten volcke, ende daer quamen bi hem die van Zutphen, ende van Aernem. Ende daer was ghesloten dat si ende alle die andere casteelen ende sloten den Hertoghe Kaerle ontfanghen souden, voor haren rechten here ende prinche, het welcke also gheschiede Aldus es Hertoghe kaerle gheworden hertoghe van Gheldre ende Graue van Zutphen twelck hi in corter tijdt al ghewonnen heeft metten sweerde.
Die geldersche blomme seer fier int spreken 
Es io voor Karels cracht gheweken. 


{==C.lxvi.r==} {>>pagina-aanduiding<<}

 
        
        
    
    [Vp den laetsten dach van Ougst]

    ¶ Item in desen seluen tijt so wast so heet eenen somer, dat binnen menegen iaren daer te voren sghelijcx niet en hadde gheweist, ende alle vruchten quamen voor hueren tijt, want te Brugge was vp den laetsten dach van Ougst nieuwen rijnschen most, ende nieuwen franschen most wasser.xiiij.daghen te voren, ende andere
¶ Rijnsche most was blijdelijck ghesien  
Den laetsten in ougst danct god van dien 




    [¶ Hier naer volcht doordonancie vanden parlemente]

    ¶ Hier naer volcht doordonancie vanden parlemente, nieuwe lincx gheordonneirt byden Hertoghe kaerle, ende ghehouden in sijne stede van Mechelen.

        
        
    
    [Den derden dach in Lauwe]

    ANno.M.iiijc.ende.lxxiij.den derden dach in Lauwe doe gheschiede tghene dat hier nae ghescreuen staet, als dat hi maecte een quantiteyt van eeneghe van sijnen heren, heren vanden parlemente van Mechelen.

¶ Dit sijn die heeren vanden parlemente.

¶ Eerst die Hertoge Karel van Bourgoengien, die welcke es thooft van iusticien.
Mijn here dye Cancelier es thooft in dabsencie van mijn here Chaerlois. Mijn here van Doornicke es thooft vanden groten rade in die absentie van mijnen heere die Cancelier.
Mer Ian tarulos deerste president
Mer Ian de bouueryes die.ij.president 

¶ Raden vanden houe.
Mer Ian de poumiers
Mer Symon de la layn♠
Mer Guwy van Brymuer
Mer Anthonis de monthieu

¶ Meester vanden requesten.
Meester Athar de long
Meester Ian Iaquelijn
Meester Bernaert die pottere♣
Meester Guillame de clingy
Meester Guillame Rutsefoort
Meester Thomaes du playne

¶ Noch andere raden vanden houe
Meester Ian de Iuuely
Meester Folkaert merkeghem
Meester Pieter Beylfroot
Meester Guillame de clingi die ionghe
Meester Ian du boys
Meester Phelips wyelant.

¶ Clercken vanden rade.
Meester Adriaen die poortre
Meester Ian Vincent
Meester Pauwels de rota♣
Meester Lowijs verry
Meester Ian vande vakerye
Meester Phelips bruneeu☩
Meester Anthonis Gheeraert
Meester Ian Rottelijn
Meester Rijquaert vander cappelle
Meester Ferrant du Lucrone
meester Ian de leeu.meester Ian de gordges

¶ Thooft vanden husiers.
Meester Robert de Hesdijnc.

¶ Nota.xij.husiers ordinaris.


       
        
    
    [Den derden dach van Lauwe]

    ¶ Ende es te wetene dat dese voorseyde heren daden huere incomste in die stede van Mechelen, den derden dach van Lauwe. Anno.lxxiij. Ende die heren vander wet vander stede, ende dye notabele poorters reden yegens die voorseyde heren, ende si ontfingense heerlicke, ende reden met schonen state in, tot vp der stadt huys, ende daer ghingen die heren vanden partlemente sitten, som ghecleet met rooden cleederen, som van scaerlaken, ende som roseyt scaerlaken of met mereyde, te wetene oock met gheuoerde caproenen, keerels, clocken, totten voeten ghelijc senatuers van Roome. Ende die heren vander camere vander rekeninghe die plochten te stane te Rijssele, sijn gheuoucht metten anderen heeren te samen te Mechelen. Ende tsegghen was datmen hem lieden maken soude een schoon huys ofte hof, daer inne dat men dagelicx houden soude het voorseyde parlement, naer dye maniere als dat behoort.


       
        
    
    [Vp den.vij.sten dach van Septembre]

    ¶ Item vp den.vij.sten dach van Septembre.Anno.lxxiij.was den groten brant te Brugghe in die witte leirtauwers strate, ende in die swarte leirtauwers strate, doen verbarnde dye backers cappelle, ende haer schoon achter huys, ende meer dan hondert eerdtsteden. In dit Incarnatioen.
¶ Crachtich brant in swarer ghestoorte 
Leet brugge sdaechs voor marien geboorte 


       
            
        
            
    
   
        
    ¶ Hier naer volcht hoe dat die hertoghe Phelips van Bourgoengien veruoert was van sinte Donaes te Brugge te Dygioen in Bourgoengien, den.xxx.sten dach in December. Anno.lxxiij.


{==C.lxvi.v==} {>>pagina-aanduiding<<}

    
    HErtoghe Kaerle besich wesende inde duytsche landen int selue iaer van.lxxiij.doe sandt hi sinen lieuen neue mijn heere van Rauesteyn binnen der stede van Brugghe, omme den voorseyde dooden hertoghe Phelips te veruoerene in Bourgoengien bi sinen vorders.ende hi hadde ontrent.vi.iaren begrauen gheweist te sinte donaes, mer hertoge Phelips had de begeert binnen sinen leuende lijue datmen hem naer sijn ouerlijden voeren soude te Digoen in bourgoengien dwelc hem hertoge.K.beloofde te vulcommen, alsdus vp den.xxx.sten dach in december, in di selue iaer was dit doode lichaem huyter eerden gedaen, ende vp scraghen ghestelt inden choor, ende des achternoens vighelie ouere hem ghesonghen, met een nyeu ghetemmert huys ouer hem staende met meneghe wassene keerse, Ende die choor was rondt omme vul barnender keersen ghestelt ende tsanderdaechs was gedaen een solempnelick huytuaert, ende een rijckelicke hoochmesse, Ende doen so was hi ten een hueren naer noene gheleyt vp eenen nyeuwen waghene die propijs daer toe ghemaect was, welcken waghen bouen verdect was met eenen gulden lakene, Ende vp swarte scachten van glauyen droeghen.vi.Rudders een swart gulden laken bouen den lijcke ghespannen als een verdeck van eenen bedde, Ende neffens den seluen waghene ghinck een Ruddere bloots hoofts ende leede een Ros dat verdect was metter wapen van bourgoengien totter eerde toe, datmen niet en sach dan die ooghen, ende hadde vp hem een schoone gulden sadele, Als seggende ende bewijsende, hier plach hi int leuen vp te Rijdene, nv licht hi daer doot inden waghene, Ende in desen waghene ghinghen.vi.schoone peerden deen voor den anderen, alle verdect met swarten fluweele tot den voeten toe datmer niet aen en sach dan die ooghen, ende die naghelen vanden strijnghen vanden peerden waren alle gulden ende was een hanghenden waghene, Ende dye den waghen meynden hadden Raucleederen aene, ende saten metten blooten hoofde, Ende aen deen syde vanden waghen vooren ghinc een Rudder draghende eenen gouden helm ghetemmert met gouden lelyen. Ende aen dander sijde so drouch een ruddere, eenen rijckelicken schilt met der wapene van Bourgoengien ghewrocht van bordueren, Ende es te wetene dat alle die rudders dye te Brugghe woonden ende daer ontrent, ende alle dye officien bedienden vanden Prinche die waren alle ghecleedt in swarten habijten.

¶ Item neffens teerste peert vanden.vi.ghinghen vier conijnghen van wapenen vercleedt metter wapene van Bourgoengien met Raucapproenen al verslooft, ende daer vp draghende elc een gulden croon, Ende elc hadde in die hant eene edele banniere, als Brabant Vlaendren, Henegauwe, ende Artoys. Ende voor die vier coninghen ghingen.ij.heraulten met ghelijcke tornijckelen sonder croonen of bannieren, maer hadden aene raucapproenen.

¶ Item alhier voren so ghinghen alle die Ambochten van Brugghe in ordonnancien in swarten habijten, elc naer sinen state, ende ooc alle die collegien van Brugge, ende die vier oordenen, ende die monicken vanden Eechoute.

¶ Item van sprinchen weghe waren vele lieden in swarte ghecleet, ende drougen elc een barnende toortse in dye hand metter wapene van Bourgoengien, ende in sghelijcx ooc eenege dienaers van brugge, ende van den vryen drougen ooc tortsen in swarten habijten alst voorseyde es.

¶ Item achter tlijc so reedt inden rauwe mijn here van Rauesteyn, met vele andere edele heren alle in langhe raucleederen tot der eerden toe. Ende voort die wethouders van Brugghe ende vanden vryen, ende meer andere van diueersche steden, ende gheleedden tlijc ter cruyspoorten huyt, ende rusten tsauens te Eeclo.

¶ Item vp den seluen tijt was ooc veruoert die edele vrauwe, Ysabeele van Poortegale tsvoorseyde hertoghen phelips laetste gheselnede, ende si was ghehaelt huyten cloostere van Gosnay, het welcke es een Sartruesinnen cloostere bi monstruel, daer si vele aelmoesenen in ghegheuen hadde. Ende was al daer huyten graue ghedaen, ende met grooter eerlicheyt gheuoert te Dygioen, in Borgoengien, byden hertoge Phelips haren man.

        
        
    
        [Inne den laetsten dach van maerte voor paesschen]

¶ Item naer die doot van den Bisschop van Doornicke die guilhelmus hiet, die ooc was abt van sinte Bertins te sint Omaers doe was byden versoucke vanden Hertoghe Kaerle Bisschop gemaect een weerdich prelaet, die welcke hiet Ferricus gheboren huyt Bour

{==C.lxvij.r==} {>>pagina-aanduiding<<}

    goengien, ende dese dede te Brugge sijn incomste, ende quam ter cruyspoorten inne den laetsten dach van maerte voor paesschen.anno.M.iiijc.en.lxxiij. Ende men hielt te Brugghe mesdach.
Ferricus hadde te Brugghe ontfanck 
Als Bisschop in maerten huytganck 
¶ Item in dit selue iaer was een bestant ghemaect tusschen den coninc Lodewijc van vranckerijcke, ende den hertoghe Kaerle van bourgoengien een iaer lanc gheduerende, maer men mochte nyeuwers varen noch keeren sonder saufconduyt, want nyement en dorste hem wel daer in betrauwen.

¶ Item in dit selue iaer was mijn heere Anthonis dye Bastaert van Bourgoengien ghesonden in Ambassade vanden Hertoghe Kaerle sinen broedere in diueersche conincrijcken, maer fortune en liet hem niet varder trecken dan byden coninc Edewaert van Inghelant, maer sijn schepen inde Zee sijnde met groten coestelicken goede, die waren van den Fransoysen ghenomen.

¶ Item in dit selue iaer mijn here Ancelmus adoorne heer van coortwijc in scotlant was ooc gesonden in ambassade van hertoge kaerl omme te trecken int landt van perssen maer hi moeste wederkeeren omme die groote wapeninghe vanden turcken die in sinen wech waren.

¶ Item men sal weten dat vp den seluen tijt als Hertoghe Kaerle, al tlandt van Gheldre in sijn bewelt hadde, dat hi altoos inde wapene bleef bi hem houdende al sijn edele, ende al dat groot garnysoen ende volc van wapenen. Ende dat was ter meninghe ende waeromme dat hi waende te treckene bi den Keyser van Rome die welcke hem dach ghemaect hadde binnen der stede van Tryere, dus wilde hem hertoge Kaerle vertooghen als een Prinche, wanneer dat hi byden Keyser quame, want die keyser ende Hertoghe kaerle hadden sonderlinghe sticken te handelene, dat si in secrete houden wilden, Ende dat huyt rechter vrientschepe.


¶ Hier naer volcht de hooghe ende Edele versaminghe vanden Keyser Frederic, ende van den Hertoghe Kaerle.


¶ Dat.lxiij.Capittel.

    
{== afbeelding 	==} {>>afbeelding<<}
    


{==C.lxvij.v==} {>>pagina-aanduiding<<}

OMme eewelick in allen houen te louene ende te eerene twee dye alder kerstelicste princhen dye meest arbeyden om tweluaren van haren landen, ende ooc van haren vianden meest ontsien sijnde, hoe dat dese.ij.groote heeren ende hooghe princhen langhe tijt begheert hadden malcanderen te siene ende eere te bewijsene. Ende wie van desen twee oock mede den rijckelictsten staet ende tijtelen vertooghen sal van haren landen, als hier naer in tcorte volghen sal van elcken alleene.


       
        
        
    
    [Vp Sinte Michiels auendt]

    
¶ Item int iaer.M.iiijc.ende.lxxiij.vp Sinte Michiels auendt, so quam in die heleghe stede van Triere, des auents spade Frederic die derde van dier name byder gods ghenaden als Roomsch coninc ende Keyser, coninc in Hongherien, ende in dalmacien ende Correwaghen, Hertoghe in Oostenrijcke ende van Stier van Carinten ende van Trent, ende heere vp den Wijnschermaerct, Landtgraue in Elsaten Graue van Henensberch, van Portenay Simborch, ende van Tyrool. Ende als hi bi deser stede nakende was, so quam mijn here den Eerdtsbisscop van Triere ghereden met.iiijc.peerden yeghens den voorseyde Keyser om hem eerlic te ontfanghen alle int harnasch, ende haer habijten waren al root ende huer lanchen waren alle gheuerwet, ende dit sijn de heren die metten bisschop van Triere ghereden quamen.

¶ Eerst die graue Kerstoffels oudtste sone Kaerle graue van kaetsenelleboghe
Die graue van Bernenburch
Die graue van Wijnenburch
Karel marcgraue van Baden
Die graue van Swolmen♣
Die heere van Ronckel
Alle Baenraetsen.

¶ Die welcke heeren reden rijckelic yegens den keyser, ende brochten hem inden heerendom voor den hooghen outaer, daer die keyser ootmoedelic sprac sijn ghebet. Ende die Suffragaen las ouer hem een collecte, ende doe sancmen met luyder stemmen ende met orghelen. Te deum laudamus.

¶ Hier naer volcht wat heren dat waren byden keyser te sijnder incomste, binnen der voorseyde stadt van Trieren.

¶ Eerst die bisschop van Mens met seere schoonen state. 
Daer naer des Keysers sone maximilianus een scoon iongelinc ende es hertoge in oostenrijc
Daer naer die Bisschop van Mets
Daer naer Hertoghe Lodewijc van beyeren 
daer naer de hertoge aelbrecht van mouchen met een verguld huyke met perlen doorwrocht
Daer naer paset begge coninc in turkyen
Daer naer die Patriarcke van Anthiocien
Daer naer die Bisschop van eysteden
Ende mijn here den Graue van wittenburch
Daer naer Hughe Graue van Wendenburch, de was daer in die stede, maer in tincommen sadt hi byden keyser in eenen waghene, midts dat een out heere was.

¶ Item ooc warer.ij.sonen, des grauen van Nassauwen ende van Wijnsbaden, die graue van Holboch, ende die graue Hughe van Monfoort raet vanden keyser voorseyde, ende die graue hulric, ende sijn broeder beede grauen van Sols, ende graue Otte van Hanenburch, ende.ij.Grauen van Tfooren, die graue van bets, ende die graue van Salewaert, die graue van Caprijn, ende graue van syma, die graue Willem van parrasijn, ende die.ij.grauen van Sonnenberch, ende ij.grauen van Vostenburch, ende die graue van Wijnsburch, ende.ij.baenraetsen van schoonen berch, ende.ij.heren van Boleem, ende die rewaert van Esbac. Ende heer Adolf van bappren die voerde een bloot sweert voor den keyser daer meneghen costelicken steen in stont vp dien voorseyde tijt.

    
        Hier naer volcht die comste vanden Hertoghe Kaerle van Bourgoengien.


Die alder kerstelickste prinche Karele van Bourgoengien, van Lotrijcke, van Brabant van Limburch van Lutcenburch, ende van Gheldre, Graue van Vlaendren, van Artois van Bourgoengien, van Henegauwe, van Holland, van zeelant, ende van Namen, Marcgraue des helichs rijcx, here van Vrieslant, van Salines, ende van Mechelen.

¶ Item dese weerdeghe prinche quam met groten state te Triere byden keyser om saken sinen lande aengaende, ende ten profijte van al kerstenhede. Ende hy slouch nedere buyten

{==C.lxviij.r==} {>>pagina-aanduiding<<}

Triere in Marcius velt, ende maect al daer een rijckelic parc met sinen volcke van wapenen die met hem quamen huyt Ghelderlant, waer of dat sijne armeye wel.viij.mijlen varre streckte, maer sijne edele ende die van der odonancie waren, die hilt hi by hem in tvoorseyde parck met state.

¶ Item die keyser vernemende den Hertoge so byder stede wesende, terstont met groter begheerte so reedt hi darwaerts met sinen edelen, so dat waer es datter meer dan hondert paer edel mannen reden voor den Keyser al met blooten hare, welc haer also schone ende ghelu was alsmen hier eeneghe maechden siet draghen. Ende daer hadde dye keyser een gulden habijt aende datmen qualic vercostelicken mochte, ende voor sijn borst een cruce vul costelicker ghesteenten, aldus so quam hy ende sijn sone in tvoorseyde velt met sinen edelen.

¶ Item als die prinche den keyser vernam so wilde hi van sinen peerde beeten, maer die keyser en woudes niet ghedooghen, midts dien dat hi ende sijn volc int harnasch waren, maer bi middele van eenege die tusschen beeden reden, so quamen si te samen met onghedecten hoofde, ende namen malcanderen seer vriendelicken byder hant. Die prinche neech den keyser also nedere als hy mochte, ende sghelijcx dede die Keyser den Prinche.

¶ Voor nam die Keyser alle die heren vanden prinche byder hant, ende hietse wellecomme. Ende sghelijcx dede die prinche des keysers heren Ende doe trac die Keyser visenteren die ordonancie vanden prinche, aengaende sunder armeye, daer die keyser ende vele van sinen heren groot verwonderen in hadden. Ende binnen deser tijt wordet donckere ende spade, ende worde reynachtich weder, also dat dese.ij.grote heren te samen in die stede trocken, daer die keyser bouen reedt, ende die Prinche neffens hem in rijckelicken habijten ende triumphelicken state.

¶ Item men seyde datmen noeyt rijckelicker incomste en sach. Daer speilden die trompetten van beede die voorseyde heren, so lustelick dats hem elc verblijden mochte diet hoorde, daer hadde hertoge Ka. bouen sijnen harnassche een rijckelic mantelkin vul van peerlen, dyamanten, ballaysen ende robijnen, sonder ghetale. Ende alle sijne paedgen hadden gulden lakene aen, ende al haer peerden waren verdect met gulden lakene, hangende vul selueren bellen die groot gheluyt maecten, dattet al dat vreimde volc seer in verwonderde, so varre dat si quamen vp die marct van Trieren, daer wilde die prinche den keyser gheleeden tot sinen pallaeyse, ende die keyser wilde den prinche gheleeden tot sinen logijste, welcke hooschede seer vriendelick om sien was, maer dye keyser en wilde nyet dat hem die Prinche gheleeden soude, maer midts den tusscen spreken vanden hofmeester met Pieter hackenbac, so namen si orlof, ende elc trac in sinen vrede.

¶ Dit sijn die heeren die metten prinche quamen byden keysere.

¶ Eerst mijn here van Luydic met.C.ende.xxx peerden, sijne verchiertheyt was van gulden lakene, ende die sadels ende ghetughen van ghelijcken, alle sijne paedgen die hadden aen swart fluweel, inden middel wast gulden laken, ende sijn edele hadden nieu camelot aen. Ende voort sijn ander dienaers dye hadden al swart laken inden middel sangwijn metdallen costelic.

¶ Doe quam die bisscop dauid van Hutrecht omtrent met.lxxx.peerden, al int harnasch ende haerlieder habijten waren root ende peersch, ende hy hadde menich vroom man onder hem.

¶ Item doe quammer Adolf van cleuen sonen Ian ende Phelippe monsuer alle beede int harnasch, elc hadde aen een mantelijne van gulden laken, ende haerlieder ghetughen van gouden orfeuerye, sy maecten vele vruechden met des Keysers sone van Roome.

¶ Doe volchde die ioncheere van Nassouwen, ende daer naer die graue van Maerle, elc met schoonen state seer rijckelick.

¶ Daer naer mijn here Anthonis dye bastaert, graue de la Roche in Ardanen metter oordene vanden Toysoene, ende hi drouch rauwe, ende alzijn volck drouch swarte habijten

¶ Daer naer die here Hubrecht van nassauwen, graue van Vyane, hy hadde ouer sijn harnasch eenen gulden paltroc van orfeuerye ende sghelijcx sijn drie paedgen, ende sijn couuerture was root fluweel vul van gouden bellen

¶ Daer naer monsuer Lowijs, heere van den casteele gwyon metter oordene vanden Toysoene, ende sijn peert was ooc met costelicke bellen behanghen.

¶ Daer naer die Marcgraue van Ruthelen met schonen state van vele fijne ghesellen


{==C.lxviij.v==} {>>pagina-aanduiding<<}

¶ Daer naer die graue van Salmen, here van Roeselare, sijn couuertuere was van swarten fluweele, met selueren bellen behangen, swaer van ghewichte. Ende sijn paedgen waren ghecleet in gulden lakene.

¶ Daer nae die graue van meeghe here van Imbercourt metter oordene vanden Toysoene seer rijckelic, ende sijn ghesellen hadden al nyeuwe keerels.

¶ Daer naer die graue van Hoorne, hi hadde bi hem vele eerbaer heeren ende ioncheeren van schoonen state.
Daer naer noch die Graue van Restein
Noch een Graue van Salmen
Die heere van Riuerset
Die here van Egmondt
Die Graue van Dareyn
Een baenraetse de welcke hadde een habijt aen van gulden laken gelijc de heren vander oordene
Daer naer quam die ioncheere van Sombrof met sinen state.
Ende mijn here van Beuere die droech rauwe 
Daernaer quam die here van Ameyen, ioncker Diederic van Egmondt, ende sijn broedere 
Daer naer quam mijn here Dideric van Pallant met sinen gheselschepe, mer Diederick van boshuyse, ende noch vele meer andere, die te lanc waren om scrijuen, maer die meeste menichte sijn ghescreuen daer macht aen hijnc.

¶ Item des anderdaechs ende was saterdach, Reedt die Prinche met sinen heeren in seere rijckelicken state, tot des Keysers pallayse waert, aen hebbende een gulden habijt, ende als die Keyser die comste vanden hertoghe vernam, hi daelde van sijnder camere om den Hertoghe vpwaerdt te leedene, daer sachmen groote edelhede ende hooschede tusschen hem beeden, ende die Hertoghe bedancte den Keyser hoogelic van sijnder groter ionste die hi hem betoochde, ende oeyt gedregen hadde, den huyse van Bourgoengien, Ende in sghelijcx die Keyser bedancte den Hertoghe van der obediencie ende goetwillichede die hy oeyt aenden Hertoge gheuonden hadde. Ende naer vele raets en spraken tsamen ghehouden hebbende, namen oorlof aen malcanderen, ende elck track in sine vrede.

¶ Item des sondaechs daer naer sotrac dye Hertoge wedere bi den Keyser, Ende hi hadde aen eenen mantele als Hertoghen pleghen goudt duer goudt ghetrocken gheuoedert met armynen, daer ondere had hi aen een gulden habijt, daer of dat die voormauwen ende die vier panden een vierendeel breedt vul van groten peerlen waren ende ballaysen ende dyamanten, Ende meneghe costelick e Robijn en ander rijckelic ghesteente.

¶ Item die hoofmeestere Olyuier de la marche, dye hadde aen een habijt half gulden, half selueren van orfeuerye. Ende die capiteyn vander groter gaerde, die was ooc seer rijckelic ghecleet, ende meer andere heeren. Ende aldus tsamen wesende, so sadt die keyser vp met sijnen heren die bi hem waren ende hy ende die prinche reden te samen te sinte Maximus, daer hi vant bereedt een chierlic pallaeys, daer hadde die Keysere aen een gulden habijt gheuoedert met eender costelicker voederijnghe also dat ic wel segghen mach ghelijc als Maria quam tot Elizabeth, also es hier ghecomen die Keyser byden Prinche te wetene die meeste tot die minste, Ende aldus waren die groote heeren langhe te samen in groten rade, also dattet begonste spade ende doncker te wordene, daer gheleede die Hertoghe den Keyser wedere te sinen pallaeyse daer die artchiers grote menichte van barnende toortsen droughen, Ende die hertoghe vriendelic oorlof ghenomen hebbende trac met sinen heeren daer hi ghelogiert was.

¶ Item sdijsendaechs ende swoensdaechs daer naer so reedt die prinche weder by den Keyser ende badt hem met allen sinen heeren tot eenen rijckelicken banckette, twelcke hem die Keyser consenteirde.

¶ Item sdonderdaechs so quam die Keyser met groten state van heeren totten Prinche, ende als si binnen den pallaeyse waren, so ghingen eeneghe van Skeysers heeren, die daer toe gheacoutreirt waren vp malcanderen met scherpen glauyen, het welcke eerst begonste heer Eueraert van Wittenburch, ende die graue van Holloch, ende meer andere heeren Ende dat ghedaen sijne, die meeste heren van den Hertoghe die stonden al in ordonnancien rijckelic ghecleet, ende ontfinghen den keyser blijdelicke ende al sijn gheselschip. Ende doe leedde die Hertoghe den keyser ter kercken messe te hoorene. Ende daer waren alle des hertoghen heren ende officieren, ende alle die van-

{==C.lxix.r==} {>>pagina-aanduiding<<}

der ordonnancie waren ghecleet met nyeuwen habijten. Te wetene alle die edele mannen waren ghecleet met blaeuwen fluweele ende daer ondere een rood sijden wambays Ende elc Dysenier hadde een selueren habijt Ende alle die Rudders waren ghecleet in fluweele, som blaeu, som peersch, som root. Ende die thooft van sprinchen camere waren, droughen blaeu gulden laken, ende alle die heren vander oordene hadden al aen root gulden laken

¶ Item die prinche hadde een root gulden habijt aen, dat aen beeden sijden open was, daer meneghe peerle ende costelicken steen aen stont. Ende aen zijn rechter been hadde hi een costelic bant van peerlen ende van gesteente, ende was die oordene vanden.coninc.Edewaert van Inghelant.

¶ Item voor den hertoge ghingen.vi.coningen vander wapene, ende.viij.Heraulten, ende.iiij.perseuanten, ende elc hadde een habijt van rooden lakene van damast totter eerden. Ende alle dofficiers ende dienaers droughen al fluweel damast, of sijden laken, al nieuwe ghemaect.

¶ Item dese mogende hertoge, ende wijde vermaert, hi leede den keyser byder hant in dye kercke, die so costelic verchiert was, dat elcx herte verblijden mochte. Daer hinc die historie van troyen, dye seer aenghesien was om die costelicheyt ende aerdicheit vanden wercke

¶ Item dye choor was behangen met eenen chierlicken tapijtse vander passie ons liefs heren. Ende vp den outaer stonden die.xij.apostelen van goude, ende veil meer ander gouden beilden ende costelicke yeweelen. Ooc sach die keyser daer een lelye van goude, vul van precieuse steenen, daer hi grote vrede in hadde. Ende naer die messe, so ham die hertoge den keyser byder hant, ende leeden duer den ommeganc in een sale die so rijckelicke verchiert was, al hadt gheweist die rechte figuere van der maeltijt vanden.coninc Assuerus, daer die helege scriftuere so vele wonders of verhaelt. Ende in dese voorseyde sale stont een tresoor, ghedect.ix.trappen hoghe, ende vp elcke sijde stonden.iij.Eenhoornen. Voort hinc daer in die sale, die historie van Gedeon in costelicke tapijtserye Ende bouen der tafele daermen adt wast al behanghen met gulden lakene seer costelick.



¶ Hier naer volcht die maeltijt.

    
{== afbeelding 	==} {>>afbeelding<<}
    


{==C.lxix.v==} {>>pagina-aanduiding<<}

DEse mogende keyser sadt inden middele vander tafele, ende die hertoghe van Borgoengien ter luchter sijde, ende neffens hem sadtdes keysers sone Maximiliaen, daer naer die hertoghe Steuin van Beyeren. Ende aen des keysers rechter sijde daer saten drie mogende heren, te wetene die bisscop van mens, die bisscop van Triere, ende die bisschop van luydicke. Ende dat was om dat hi was ghedescendeirt vanden coninclicken bloede vanden helegen.co.sinte Lodewijc.co.vanVranckerijcke. Ende dese selue here van Luydicke hadde een gulden habijt aene, gheuoert met ermijnen. Dese voorghenoemde heren die saten aen skeysers tafele. Ende beneden aen een ander tafele daer sadt die bisscop van Mets, ende die bisscop van Eystendom, ende voort andere heeren.

¶ Item die heren vanden prinche die dienden al ter tafele, daer en was nyement diere sadt Eerst die ionchere van Cleuen, hi hadde een habijt van selueren lakene, ende inder ghelijcke hadde Phelippe monseur, sone van mijn here van Rauesteyn. Ende die hofmeester meester Guillame byse die hadde gulden laken aen, ende so dede ooc mijn here die Cancelier. Aen deerste tafele dienden dye ghene die gulden laken droughen, ende aen dandere vier grauen, te weten mijn here van maerle, mijn here Hubrecht van nassauwen, mijn here Lowijs de chatheau gwyon, ende sijn broeder die Marcgraue van Rucelendon, die.G.van zalmen, de graue van ponthieu, dye here van egmont, die here van carenson, mer Iacob vander Ameye, mijn here van Rabays, mijn here Anthonis die bastaert, van welcker maeltijt die gherechten seer costelic waren.

¶ Item naer dat die maeltijt ghedaen was, so brochtmen daer.xvi.gulden nappen so costelicken ende vul ghesteenten, dat si hem verwonderden diet saghen. Ende men diende daer van crude ende van tregie oueruloedelick. Ende daer naer so ghingen dese heren ter eeren van gode ter kercken, horende vespere ende complie. Ende dat ghedaen sijnde, ghingen weder te peerde. Ende die Hertoghe brochte den keyser weder te sinen pallaeyse met groter menichte van waslichte ende van toortsen, ende namen van malcander vriendelic oorlof, ende elc trac in sijn ruste.


¶ Een feyt van wapenen.

    
{== afbeelding 	==} {>>afbeelding<<}
    

DAer naer was gheordonneirt bi den hertoge kaerle een feyt van wapenen, inder manier van een der battaelgie. Ende waren.xiij.yeghens.xiij.buten der stede van Triere, in Marcius velt, te wetene dese naeruolgende heeren aen deen sijde. Eerst mijn heere Hubrecht van Nassauwe, als capiteyn.
Monseur dorbe
Mer curaet pot
Chaerle de vysant
Anthonis dauchy
Phelips van berghen
Pieter de longheuael
Thomaes callabrois
Lancelot de callabrois

¶ Ende heur peerden hadden baerdgien van wapenen seer costelic, ende daer ouer een verdeck van sijde, half swart, half peersch seer abelicken ghestoffeirt.

¶ Dit sijn dander.xiij.persoonen.
Mijn here van berghen al voren, als capiteyn.
Mijn heere van Walem
Monseur destiers
Monseur de myukes
Frederick de Flassen
Een ander ghenaemt Flamaret.

{==C.lxx.r==} {>>pagina-aanduiding<<}

Mijn heere kaerle van Crieuecuer
Mijn heere Anthonis van Halewijn
Guyot dauchy
Een ghenaemt Gooskin
Iehan de vy
Iehan le seure

¶ Ende elc peert hadde een baerdgie ende een verdeck daer ouere, half ghelu, half sangwijn, seer rijckelic om sien. Ende daer stonden die.xxvi.persoonen in vormen van battaelgien, in die presencie vanden moghenden Keyser ende vanden edelen hertoghe van Bourgoengien, ende ghinghen schermutsen met groter cracht vp malcanderen, niet eygenstaende elc hilt hem in ordene van sinen ghetale Doe waren daer laten vliegen.vi.serpentijnen dye metdallen groot gheschal maeckten. Daer naer hebben si gheloopen vp malcanderen met scerpen glauyen. Ende wie daer pijne of vreese ghecreech, dye en behaelde daer gheen eere, want het was omme te tooghene tfeyt vanden rudderschepe, ende om eere te behalene. Ende men sach daer ten strijde ligghen peerden doot ende lieden ghewont.

¶ Item noch om eere te ghewinnene, soe ghinghen si malcander met sweerden hauwen seer rudelick. Ende ten laetsten twee en twee apart yegens malcanderen, ende sloughen so langhe vp malcanderen dat deen of dandere sijn sweert of sijn harnasch verloos Mijn here van Nassauwen slouch sijn sweert inden middel in sticken. Ende dit aldus ghedaen sijnde, quamen dese edele campioenen voor den keyser ende voor den hertoghe, ende namen malcanderen byder hant, ende toochden obediencie ende weerdicheyt den voorseyde heren, ende reden also te haren logijste.

¶ Aldus ghescheeden sijnde, die hertoghe brochte den keyser weder te sijnen pallaeyse. Ende daer schieden si met vriendelicken oorloue ende met groter minnen.


¶ Hoe dat die Keyser hem seluen toochde in Keyserlicken state.

Item naer dit voorseyde faeyt van wapenen ofte tornoy, ende naer vele raets dye dese voorseyde twee heren te samen hadden, so muechdy hier ooc wat lesen vanden state vanden Keyser, want te Triere vp die marct daer waren tvleeschuys ende tbroothuys of ghebroken, ende van dien ghemaect een grote wijde plaetse, vp welcke plaetse was gemaect een groot stercke stellaedgie, die ghetemmert was groot, breet, ende wijt. Ende daer vp eenen schonen groten stoel ghestelt, omme den keyser inne te sittene, als behanghen met schonen gulden lakene, bouen, beneden, ende aen beeden sijden.


       
        
    
    [Vp den.vi.sten dach van Nouembre]

    ¶ Item vp den.vi.sten dach van Nouembre quam die keyser met sijnen cooruorsters lancx der strate, ende hi hadde een alue aen met eender stoole, ghelijc een dyaken, ende daer ouer een costelicke cappe, ende sijn sandalien waren beneden aen sijn voeten. 

¶ Item mijn heere van Mens eerdtsch Cancelier ouer Germanien die leedde den keyser ouer deen sijde. Hi hadde ouer sijn alue eenen rooden mantel gheuoedert met ermynen, ende sghelijcx ooc alsoe een cappe vp sijn hooft, een almisse dobbel vp ghesleghen, gheuoedert met ermijnen seer rijckelic ende costelick.

¶ Item in deser manieren daer naer so ghinc mijn here van Triere voor den Keyser, als eerdtsch cancelier ouer Gabiaen lant, ende hi drouch erulaten, ende des keysers Tyara dat van goude was, daer meneghen costelicken ende dierbaren steen aen stont.

¶ Item mijn here van Colen als een eerdtsch Cancelier ouer Italyen, hy en was daer niet, maer een eerdtsbisschop in Oostenrijck, des keysers sone Maximiliaen, die ghinc in sijnde stede. Ende hi leedde den keyser ouer dander sijde sonder alue, maer hadde aen eenen rooden mantele, ende vp sijn hooft haddy een aelmisse, gheuoedert met Ermijnen, vp gheslegen. Ende daer inden middele stont ghesneden die maniere van eender crone, ende daer vp die weerelt van goude, in ghelijckenisse van een Dyademe.

¶ Item een palsgraue Eerdtsch drossate van den Rijne, die die gulden weerelt voor den keyser te draghen pleicht, dye en was daer nyet, maer in sijn stede drouch hertoghe Lodewijc van Beyeren den gulden appel.

¶ Item dye Hertoghe van Zassen Eerdtsch Marscalck des Roomschen rijcx, en was daer ooc niet, maer mer Adolf van bappren drouch in sijn stede tsweert voor den keyser

{==C.lxx.v==} {>>pagina-aanduiding<<}

¶ Item die coninc van Bemen Archyschincker en was daer niet, noch en santer nyement in sijn stede, twelck den keyser wonder gaf.

¶ Item die marcgraue van brandenburch die en wasser oock niet, maer sijn sone drouch in sijn stede den scepter voor den keyser. Ende doe ghinc die keyser sitten vp sinen eerlicken stoel met sinen Tyara vp sijn hooft, ende sijn cooruorsters saten neffens hem daer dye trompetten ende claroenen grote melodye maeckten. Ende doe so sachmen daer commen rijdende die here van Egmont met eenen rijnwimpele in sijn hant, al root van coluere. Ende hi ende die sijne reden met grooter ghenouchten onder dye stellaedgie, ende daer voren.

¶ Item die graue van Zalmen, ende mijn heere Anthonis dye bastaert van Bourgoengien, die reden daer van ghelijcken.

¶ Item daer naer quam ghereden ioncker Frederic van Egmont met eender baniere in sijn hant, wesende tvelt van asure, ende daer in eenen claeuwenden leeu van goude.

¶ Item doe quammer ooc ghereden Ooswal van Berghen met eender baniere van seluere in sijn hant, ende daer in staende eenen rooden leeu claeuwende.

¶ Item doe quamen die trompetten met gheluyde. Ende met schoonen state quam die Hertoghe van Bourgoengien, met eenen peersschen fluweelen mantele aen, gheuoedert met ermijnen, ende daer ouer een cappe ghelijc een prinche vanden roomschen rijcke, ende vp sijn hooft een swart bonnet, ende daer vp een coronael van goude, daer meneghen costelicken steen aen stont. Ende hy sadt van sinen peerde, ende bouen vp dye stellaedgie commende, knyelde neder voor den Keyser met rudderlicken state.

¶ Voort quam des hertoghen raet van Berghen, ende des hertoghen raet van Ghulic, als machtich ouer beede die Hertoghen, van Ghulic ende van Berghen. Ende kenden ende verleden voor den Keyser, ende ghinghen te buyten al dat recht ende die aensprake die si beede hebben vp het hertochdom van Gheldre, ende het graefscip van Zutphen. Maer renuncierdent ende gauent ouere inden handen van den Hertoghe van Bourgoengien, die welcke daer bereet stont omme dat te ontfanghen met groter weerdicheyt, ende knyelde voor den keyser, ende leyde sinen vinghere vp tcruyce van skeysers sweert, ende dede daer sijnen eedt, ende beloefde te wesene goet ende ghetrauwe voor skeysers rijcke van Roome. Doen quam die Keyser ende hief den hertoghe vriendelicken vp, ende gaf hem die banniere in sijn hant, ende noemdene Hertoge van Gheldre ende graue van Zutphen. Nv es hi gheweldich here van Gheldre ende van Zutphen, God verleene hem dat hijt paeyselic besitten ende ghebruycken mach.

¶ In desen seluen tijt was by Ghendt gheboren een kint, een meyskin sijnde wiens aermen, beenen ende buyc also groot ende dicke waren als een redelic mensche es, maer sijn handekins ende voetkins waren also cleyn als sulcke kinderkins pleghen.
 
        
        
        
    
    [In tselue iaer van.lxxiiij]

    
¶ Item in tselue iaer van.lxxiiij.doe was al tkerckelicke goet gheamortiseirt van cane zien, prochyekercken, abdyen, ende cloosters, mendicamenten al Vlaendren duere, ende Brabant duere, ende Hollant ende Zeelant, van alle den goedinghen die si binnen.lx.iaren vercouuereirt hadden, ende si moesten gheuen den pacht van drie iaren vanden seluen goedinghen dwelc groot goet bedrouch, ende onnoemlicke schat.

    ¶ Item vp den seluen tijt waren grote schattinghen ghestelt in tlant van Vlaendren, als kaliote vp alle maniere van goede.
 
            
        
    
    [In dit selue iaer vp sinte Anthonis dach]


    ¶ In dit selue iaer so was te Brugge onthooft een metsenaers knape, vp sinte Anthonis dach inden burch, omme dat hi gheuloden was huyten heyre voor Nanchy, ende dat hi tpungioen vanden pijckeniers wech drouch, of wierp, ende waende also te Brugghe vry te sijn. Maer bi scherpe mandementen vanden Prinche was hi onthooft als voorseyde es.

¶ Int selue iaer was te Ghendt een man ghesonden, om dat hi valsche munte ghesleghen hadde. Ende dese iusticie was ghedaen vp sinte Luycx auent, voor tschepen huys te Ghendt.

           
        
       
    
      
        
¶ Hier naer volcht die cause vander orloghe, tusschen den hertoghe Karel van Bourgoengien, ende der stadt van Nuchen.Anno.lxxiiij.


¶ Dat.lxiij.Capittel.


{==C.lxxi.r==} {>>pagina-aanduiding<<}

    
{== afbeelding 	==} {>>afbeelding<<}
    


ITem in dit selue iaer doe was die bisschop van Kuelene, gheheeten Robrecht, dye welcke gheerne hadde sijne bisscopdom met vreden beseten, maer hi en conste, want die van Kuelen ende die van Nusen die waren hem contrarie, ende vele andere steden ende heeren vanden voorseyde bisschopdomme. Ende hier omme trac die selue bisschop Robrecht byden hertoghe Kaerle, ende hi badt den hertoge kaerle also vele dat hi beloefde bijstant te doene, also hi ooc dede.

¶ Item als die hertoge Kaerle hadde wel verstaen die rebellichede van die van Kuelen, ende sonderlinghe van dye van Nuchen, doe trac hi met groter moghentheyt voor die stadt van Nuchen, vp den.xxviij.dach van Hoymaent, ende was sinte Pantelerius dach. Ende hi beleyde die stede te lande ende te watere, ende hi benam hem lieden haer lieder varsch watere, ende hi bedalf hem seluen in sijn parc, vast makende als een stede, ende die van Nuchen hilden hem vromelic sonder verschieten, want si meenden vanden keyser ontset te hebbene, ghemerckt dat die keyser gram wardt vp den hertoghe Kaerle dat hy die Rijnsche steden quam bestormen, aenghesien die vrientschap die si tsamen ghehadt hadden ende minsamicheyt binnen der stede van Tryeren, so onlanghe gheleden sijnde. Ende bouen dien die van Kuelen ende andere steden trocken byden keyser, clachtich vallende ouer den hertoghe Kaerle, hoe dat si iammerlic van hem bedwonghen waren also seere dat si nyeuwers thooft huyt steken en dorsten. Ende die keyser dit hoorende, ontseyde den hertoge Kaerle. Ende het scheen dat die bisschop van Meunstere met onsprekelicken volcke van Westualinghen ghecommen soude hebben vp den hertoge kaerle, ter hulpe van die van Nuchen, welck segghen gheduerde.vi.weken lanc, in tschoonste vanden somere. Maer die tijt ghepasseirt sijnde, ghinc die voorseyde stede vreeselicke bestormen met stercken assaulte, poorten, mueren ende torren in sticken schietende. Ende vele

{==C.lxxi.v==} {>>pagina-aanduiding<<}

poorters van binnen schoten oock veil volcx doot in hertoghe Karels heyr. Ende sy hadden binnen der stede die vroomste capiteynen van al den Rijn een grote quantiteyt, te wetene Heer Herman lantgraue van Zassen
Ian graue van Vngwestren.
Ian graue van Rouckel
Ian sijnen sone☩
Heyndrick stael ende sijn broeder.
Ian van oorperict
Ian van Lijkercke
Den Rouck van Haudezeilt☩
Die postulaet van Kuelene
Iacob graue van Ysenburch
Heer Gheerolf rudder van Breyborch.
die marscalc des grauen van Zassen
Aernout van Onselet
Ioncheer Euert van Wijchen
Felix coen van Wederstein☩
Ian Vlec, ende sijn broeders.
Ende veil rijcke ionghers vanden Rijne, ende huyten duytschen landen.

¶ Item die hertoge Kaerle hadde bi hem vele Inghelschen ende Lombaerden die de gaerden vander stede deden in vlien, ende grote foortse vp die stede doende langen tijt gheduerende 


       
        
    
    [Sinte Barbelen dach in Decembre]

    ¶ Item ontrent sinte Barbelen dach in Decembre, so quam daer die coninc van Denemarcke, metten graue Gheeric van Holdenburch sijnen broedere, metten hertoghe Frederick van Bruynswijc, ende met den hertoge van Mekelenborch. Alle dese heeren die spraken ten besten langhe tijt, maer die coninc van Denemarcke siende dat hi den paeys niet verwinnen en conste, trac weder thuyswaert met sijnen heeren ende princhen.

¶ Item die van Kuelen siende dat die coninck van Denemarcke gheen goet middel hier in vinden en conste, si deden so vele dat die keyser Frederic te kuelen quam met vele ouerlantsche heren, hertoghen ende grauen, ende bisschoppen, daer die menichte groot of was omme den Hertoghe kaerle te beuechtene.

¶ Item in dye vastene so trocken die van kuelen buyte met groter macht, ende sy maecten haer logijs neffens Nuchen ouer den Rijn Ende si deden grote schade in hertoghe Karels heyr met engienen ende met ghescotte.

¶ Item ten laetsten soe quam die keyser selue met groten volcke, ende was ontrent Sinxen omme den hertoghe te verdrijuene. Ende hy quam aen die selue sijde, daer Hertoghe Kaerle lach, ende hi beslouch daer een velt met sijnen volcke om den hertoghe te verdrijuene. Ende si scarmutsten dicswils yeghen malcanderen, maer die keyser en conste hertoghe kaerle nyet verdrijuen. Ende het was gheseyt dat si malcanderen eenen staenden strijt gheleuert souden hebben, maer ten quammer niet toe.

¶ Item dye Paeus van Roome santer eenen Legaet van sijnen weghe met schonen state, omme van desen gheschille den paeys te maken Ende dese tijdinghe aldus te Brugghe commen sijne, dat dese.ij.heren aldus te velde laghen yeghens malcanderen, so was te Brugge ghedreghen eene deuote processie, generale metten heleghen bloede, dattet paeys worden mochte tusschen den keyser ende den Hertoghe Kaerle sonder bloetsturtinghe, ghemerct dat si beede te velde laghen bereet om alle daghe malcanderen strijt te leuerene, twelc dit Incarnacioen bewijst.
Ter vijfster reyse noch ghedreghen was 
Tbloet xpristi tsinte donaes in stede 
XIX.in meye die keyser gheleghen was 
By nuchen en hertoghe kaerle mede 
Diueersche princhen spraken om vrede 
So dede ooc hertoghe Ian van cleuen 
Een legaet van roome groot orbaer dede 
M.CCCC.ende.lxxv.ghescreuen. 


 
            
        
    
    [Den.v.sten dach van wedemaent]

    ¶ Item die hertoghe Kaerle voor Nuchen ghelegen hebbende wel.xlvi.weken, so dede die legaet so vele dat die keyser ende die hertoghe.K.alle die causen vander orloghe vp gauen inden handen van onsen helegen vader den paeus van Rome om tappointierene tusschen den Bisschop van Kuelen ende den capittele van Triere. Ende die paeus soude dit duechdelic remedieren binnen eenen iare, dies souden dese ij.heren haer wapeninge of leggen ende vertrecken vander stede van Nuchen. Ende dit beloefden si beede inden handen vanden legaet, Alexander ghenaemt, also dat die keyser vertrac huyt sijnen parcke, den.v.sten dach van wedemaent, ende die hertoghe Karel van ghelijcken.

¶ [Hier naer volcht] die maniere vanden tractiete, ende bestande van die van Nuchen.¶ [Hier naer volcht] die maniere vanden tractiete, ende bestande van die van Nuchen.

{==C.lxxij.r==} {>>pagina-aanduiding<<}

    
{== afbeelding 	==} {>>afbeelding<<}
    

 
            
        
    
    [VP den laetsten dach van Meye]

    VP den laetsten dach van Meye, Anno.M.cccc.ende.lxxv. die keyser ende die Hertoghe van Bourgoengien die swoeren in goder trauwen, als woorden van princhen, inden handen vanden legaet, te wesene executuers ende verwaters van allen den saken die byden tractiete ende accoorde vanden voorseyde legaet, hem lieden soude gheordonneirt ende beuolen sijn. Ende dit heift ooc also beloeft voor hem seluen, ende huyten name vanden cooruorsters, te wetene 
Die eerdtsbisschop van mens
Die hertoge van Zassen
Die eerdtsbisschop van Triere
Die marcgraue van Brandenburch


       
        
    
    [Vp den vierden dach van Wedemaent]

    ¶ Ende vp den vierden dach van Wedemaent naeruolgende, naer dien dattet al ghesloten ende gheappointiert was tusschen den voorseyde partyen, vp tghene dat die voorseyde legaet hem lieden hadde beuolen ende gheordonneirt. Dese voorseyde Legaet heift ghetoocht ende gheordonneirt in also varre als hijt doen mochte, ende heift beuolen den Keyser ouer hem ende ouer sijn viere princhen kuere heren, ende also varre alst van noorde wesen soude, heift hem lieden verboden ende betrocken onder die obligacie vander belofte ende eede. Ende vp die peyne van versworen te sijne, ende te vallene in die sentencie, ende verwatenesse, ende andere kerckelicke betreckinghen. Dat hanghende die dachuaerden hier naer verclaerst, niet verdraghen noch ghelouen noch belouen ghedaen te sijne, bi hem noch bi anderen princhen hier yeghenwoordich wesende, in sijn velt, noch bi eenich van hem lieden, of van haren ondersaten, die welcke dachuaerden sijn den eersten dach van Septembre. Ende dandere den eersten dach van Lauwe. Die derde ten eynde van meye, naestcommende, ghelijc totten eynde vander cause, si ghelouen ende ghedoghen ghestelt te sijne inden handen van onsen helegen vader den paeus, ende vanden keysere, also varre als sijnen rechte n aencleuen mach, alle die steden ende plaetsen toegehorende den eertsbisschop van Keulen, die welcke die vanden capittele van Kuelen voorseyde houden ende ghebruycken, ende dat alle die causen ende verweeren tusschen den voorseyde Eerdtsbisschop ende den capittele, si dat laten ende stellen int vonnesse van onsen heleghen vader den paeus, ten daghe bouen gheseyt, in al dat den saken aencleuen of toebehooren mach. Die voorseyde keyser cesserende, ende laten alle weghen ende faeyten tusschen den voorseyde eertsbisscop, ende den capittele van Kuelene.

{==C.lxxij.v==} {>>pagina-aanduiding<<}

 
        
        
    
    [Vp den.v.sten dach van Wedemaent]

    ¶ Item vp den.v.sten dach van Wedemaent, dese voorseyde legaet vp ghelijcke voorme ende besprec, ende vp peyne ende sentencie bouen ghestelt heift ghehuyt ende verclaerst, in al so varre als sijn vermueghen was, ende heift beuolen mijn here den hertoghe dat vanden voorseyde causen ende gheschillen, tusschen den voorseyde Eerdtsbisschop ende den capittele, van Kuelen, hi hem dies niet en onderwinde by weghen van faeyten, maer sal ghedooghen ende laten wesen gheiugiert ende getermineirt, alsoot gheseyt es. Ende also dat hi ghedoochde die stede van Nuchen ghestelt te sijne inden handen vanden voorseyde legaet, tot den eynde vander cause. Twelcke beuel ende oordonnancie ende vertooch aldus ghedaen byden voorseyde legaet, die voorseyde keyser inden name bouen gheseyt, ende mijn heere die hertoghe hebbent danckelic ghenomen, sonder eeneghe swaricheyt daer inne te maken.

¶ Item so was voort gheordonneirt dat ter stont naer dat mijn here die hertoghe sijn parc vp ghebroken sal hebben, ende teender andere plaetsen verleyt, so sal die voorseyde keyser vertrecken van ghelijcke, ende sijn parck vp breken, ende elck sal weder trecken te sijnen lande waert.


       
        
        
    
    [Den iare.M.iiijc.lxxv]

    
¶ Item omme dieswille dat gheseyt es ende claerlic verstaen, dat hoe wel dat die coninc van Vranckerijcke ende die Hertoghe van Loreynen sijn ghealigiert metten keyser, so ne sijn sy ne gheensins in tvoorseyde tractie begrepen, noch ooc dye hertoghe van Oostenrijcke, noch die Zwitsers, maer mijn heere die hertoge sal onderhouden tghene dat was voor tbeghinsele van deser oorloghe yeghenwoordich, te wetene dat die cause vanden eerdtsbisschop ghestelt sal wesen in iusticien inden handen van onsen heleghen vader die paeus ofghedaen alle weghen van faeyten. Ende al waert dat hi orloghen wilde vp die fransoysen, die vanden duytschen landen en souden hem gheensins contrarie sijn. Ende aldus bleef dese orloghe ghepaeyst van der stede van Nuchen in dyen tijden voorseyde. Dit ghesciede binnen den iare.M.iiijc.lxxv.

¶ Item in dit selue iaer dede die coninc van Inghelant maken te Brugghe byden Deken vanden scheppers doe was, een tente die meeste dye noeyt ghesien en was, dye welcke was seer rijckelick.


    
            
            
            
            
    
¶ Hoe Hertoghe Kaerle ontboot alle sine landen, om een dachuaert te houden, binnen der stede van Ghendt.

        [VP den.xxv.dach in April en vp den.xxvi.sten dach van Meye]

    
{== afbeelding 	==} {>>afbeelding<<}
    


{==C.lxxiij.r==} {>>pagina-aanduiding<<}

      VP den.xxv.dach in April so was ghehouden eene dachuaert binnen der stede van Ghendt, van alle dese naeruolgende lande. Te wetene Vlaendren, Brabant, Hollant, Zeelant Henegauwe, Gheldre, Zutphen. Ende die van Oude schelde, als Artoys, Bollonoys Pycaerdye. Ende ooc die drie staten van Vlaendren versamende binnen Ghendt, als voorseyde es. Daer was begheert van sprinchens weghe, eene grote sake, ende vele diueersche pointen. Onder alle andere pointen so wilde hi hebben den.vi.sten penninc van alle der lieder goeden, welcke pointen als doe hem ontseyt waren vp den.xxvi.sten dach van Meye, als den dach vander antwoorde diende.

¶ Item in dit selue iaer was te Brugge een Deken vanden lootghieters, gheheeten Reynout Willems, die versmade vp den dach van den heleghen bloede een root sijden byesteken te draghene, naer costumen vp sijnen swarten keerle, nochtans hadde hi present gheweist ten freren, daert vanden.vij.huyswerckers ghesloten was roode gewrochte biesekins te draghene, vp swarte keerels, maer hy contrarie doende, hi wort versproken vp den voorseyde helegen bloetdach vanden anderen.vi.Dekenen, te wetene den Deken vanden temmerlieden, die maetsenare, den tegheldeckere, stroodecker, plaesterare, ende saghere, maer die voorseyde Reynout foolder ende boerder mede, ende sprac vele verwaende woorden, also dat die ander.vi.Dekenen ghinghen ter camere ende gauent te kennene die vander wet.

¶ Item dese voorseyde Reynault ter camere ontboden sijnde, noch sprac hi verwaende woorden in die presencie van die vander wet. Seggende hadde hi willen gheteekent gaen, hy ware noch wel stede meester ghebleuen vanden lootghieters, sulcke ende andere grootsche woorden, hem niet berauwende. So wesen hem Schepenen voor een vonnesse, dat hi vp den toecommende sacraments dach ghecleet soude wesen ghelijc alle dander.vi.dekens, ende daer mede soude sinen paeys gemaect sijn.

¶ Item het gheuiel dat die voorseyde Reynault vp den eersten helegen Sacraments dach daer naer die recht contrarie dede, want hi cleedde sijnen keersdraghers met eenen groenen habijte, om het welcke vele rochelinge was in sint Saluators prochye. Ende anderweruen ouer hem gheclaecht sijnde, ende hem niet willende vougen ter submissien, was met eenen eerlicken dinghedaghe ghebannen.L.iaer huyten lande van Vlaendren.
        

            
            
        
        [Vp den vierden dach in Hoymaent]

        ¶ Item in tselue iaer vp den vierden dach in Hoymaent, so quam die.Co.Edewaert huyt Inghelant te Calis met groter costelichede ende hi hadde wel.xxm. mannen te schepe, omme te treckende in Normandyen, ende so rijckelick en quam noeyt coninc te velde. Ende mevrauwe van bourgoengien was voren ghetrocken tsint Omaers om haren broeder te wellecommen.

 
            
            
        
        [Den.xi.dach van Hoymaent]

¶ Item in tselue iaer van.lxxv.den.xi.dach van Hoymaent, naer dat Hertoghe.K.van voor Nuchen ghescheeden was, doen quam hi te Brugghe, daer hi eerlic ontfanghen was. Maer al tvolc dat met hem quam waren alle meest Inghelschen ende Lombaerden. Ende die stede van Brugghe toochde een parc voor sprinchen hof, ende was een figure van Iudas Machabeus. Ende daer stont ghescreuen.
Benedictus es saluator iherusalem qui contriuisti
Impetum potentis in manu serui tui.

¶ Item des daechs daer naer so vertrac hertoghe.K.te Calis waert van Brugge, omme te wesen biden coninc.Edewaert van Ingelant, daer si vele vriendelicker conuersacien te samen hadden. Ende hertoghe.K.hopede dat die.coninc.Edewaert duer sijn lant van Artoys trecken soude naer Normandyen te sijnder gheliefte, waer in die Inghelsche heeren verblijt waren, ende sprakens den hertoge prijs ende lof. Ende binnen corten daghen daer naer, die hertoghe K.trac met oorloue te Vlaendren waert.

¶ Item als dese mare voor den.co.van Vranckerijcke quam, ontsiende die macht vanden.co.Edewaert, ende die macht vanden Hertoghe K. hi sandt terstont een weerdich ambassade aenden.co.van Inghelant. Ende daer was so verre tusschen ghesproken midts der belofte ende schatte vanden.Co.van Vranckerijcke, als dat.co.Edewaert thuyswaert keerde met sinen volcke, elckerlicke wel betalende int lant vanden hertoghe.K.daer hi duer lijden moeste, maer vele vanden Inghelschen heren waren seere tonvreden, want alle dedel mannen hadden den thienden penninck van haren goede daer aen ghehanghen, ende hem lieden seer tachter ghemaect om die voorseyde reyse.



{==C.lxxiij.v==} {>>pagina-aanduiding<<}

    [Als Hertoghe kaerle quam ende ghescheeden was vanden Coninck van Inghelant]

Als Hertoghe kaerle quam ende ghescheeden was vanden Coninck van Inghelant, quam hi te Brugghe daer die drie staten vanden lande vergadert waren, den welcken hy een seer lanck relaes dede, hem grotelic beclaghende, ende hi seyde datmen hem nyet gheobegiert en hadde in sijne mandementen. Niet yegenstaende datmen hem was gheuende al dat sijn Cancelier heeschende was, maer hoe dat beleet was, dat beuelic gode. Heyndelic die prinche sprac seer scherpe woorden, segghende. Ghi sult mijn mandementen bet obegieren ende ooc mijnen Cancelier, of ick sal hu betooghen dat ghi mijne vianden sijt. Ende si sweghen alle. Ende hem was toe gheleyt vanden vier leden het ghelt van vier duysent mannen, van vier maenden te voren betaelt. Twelc bedrouch die somme van.xxvij.duysent croonen, ende alle die officien van Vlaendren waren verpacht. Ende dit en was noch nyet ghenouch, hy hadde noch huyt Vlaendren C.duyst Rijders siaers, drie iaer lanc gheduerende. Ende te Brugghe was een mandement ter hallen huyt ghelesen, dat hem nyement moeyen en soude te clappene, in wat manieren dese twee coninghen eens gheworden waren so corts, ende dat vp scherpelic ghecorrigiert te sijne.


¶ Hoe die Hertoghe Kaerle track naer Loreynen, ende deder daer vele hanghen die hem contrarie gheweist hadden.

    
{== afbeelding 	==} {>>afbeelding<<}
    


{==C.lxxiiij.r==} {>>pagina-aanduiding<<}


        
        
        
    
    [In tselue Iaer van.lxxv.]

    
ITem in tselue Iaer van.lxxv.trac hertoghe kaerle met groter macht in Loreynen, daer hy scerpe iusticie dede vp die ghene die hem langhe contrarie gheweist hadden, want hi deder hangen wel tot.c.ende.xl.personen

¶ Item binnen den seluen iare waren eenege personen binnen Atrecht, die de stede van Atrecht verraden souden hebben, ende ouerghegheuen inden handen vanden fransoysen vp eenen dach datmen daer drouch processye generale, maer byder gracie gods men wierts gheware, ende die mesdadeghe waren gheiusticiert. 
 
        
        
        
        
    
    [Den.xij.sten dach in Octobre en vp den.xxiij.sten dach vander seluer maent]

    ¶ Item in tselue iaer den.xij.sten dach in Octobre, so quamen seker mandementen aen den Baliu, schouteeten, burchmeesters, schepenen, ende raet vander stede van Brugghe, hoe dat seere ghelaboreirt was tusschen den Coninck van Vranckerijcke ende den hertoge kaerle, als dat ghesloten ende gheconcludeirt was warachtich bestant van.ix.iaren, tusschen den coninc ende den hertoghe voorseyde, so dat die coopman vry varen ende keeren mochte ouer beeden sijden. Maer vp den.xxiij.sten dach vander seluer maent, so was'tvoorseyde bestant warachtich huyt gheroupen ter hallen, tusschen den coninc ende den hertoge voorseyde, het welcke bestant inghinc den.xiij.sten dach in Decembre Anno.lxxiiij.tot dat den termijn van.ix.iaren gheleden sal sijn, in welc seggherscip ende appointement den Hertoge kaerle toe gheseyt was die stede van sinte Quintins, met vele andere diueersche redenen. Ter welcker cause men te Brugge drouch eene deuote processie generale, sint Saluators, vp den.xxiij sten dach van Octobre. Anno.lxxv. Ende in die voorseyde processye waren ghedreghen den Fiertre van mijn here sinte Donaes, ende van sinte Bonifacius. Ende was helich dach gheboden dyen dach. Ende sauens waren veil schone vieren gemaect, ende ander vrolicheden bedreuen 
Es mildelick neghen iaer bestant. 

¶ Meerst hope ghi die bi dancke claecht 
Die claerheyt van trooste heift ons bedaecht 
Gods caritate es wijde ontdaen 
Dedel coninc die de lelien draecht 
Es ghebleuen content, twelc ons behaecht 
Inneghen iaer lanc bestants vermaen 
Den leeu wil xpristus in staden staen. 
Ende hem beschermen voor lijdens gru 
Tsint saluators salmen vrolic gaen 
In processie te brugghe maria lof hu. 


 
            
        
        
    
    [In dye maent van Nouembre en vp den.ix.sten dach in Decembre]

    ¶ Item in tselue iaer in dye maent van Nouembre, so was den staet vander stede van Brugge ouersien. Ende het was ghesloten byden heren ende der wet, ende byden.vi.hooftmannen, ende alle dye Dekenen, dat elc hoet taerwe gheuen soude van kaliote.iiij.groten, ende dye rugghe.ij.groten, ende voort alle andere granen in aduenante. Ende waren ghecoren drie ontfanghers van der stede assijsen. Te wetene Ian van ryebeke, Ian die blasere, ende casin pierins, dies en souden si in gheene wetten sijn. Ende dit was ghedaen bi ottroye vanden prinche, drie iaer gheduerende. Ende dese ontfangers saten in een huysekin aen die west sijde vanden braemberch, toebehorende den hudeuetters in Brugghe. Ende binnen der tijt dat die ambachten van Brugghe vergadert waren om dit te concenteirene, so was ten freren inden ommeganc eenen brief gheplact aenden muer met quaden ghescrifte, seer spijtich sprekende vp die wet ende vp die Dekenen, seer quade ende horribele woorden hem lieden aengaende, om twelcke sommeghe personen gheuanghen, gheexamineirt, ende ooc ghepijnt waren. Ende daer naer so was vp den.ix.sten dach in Decembre noch sulc eenen brief ghestelt, twelc was wel een saecke om moeyte of meuterye te makene onder tvolck.
 
        
                
    
    [In dit voorseyde iaer van.lxxv]

    
¶ In dit voorseyde iaer van.lxxv.soe gheliefdet onsen heleghen vader den paeus Sixtus die vierde, datmen te Roome hilt tiaer van gracien, ende ordonneirde datment voor aen houden soude, telcken.xxv.iaren, twelcke als doe teerste was.

¶ Item int selue iaer was mijn here Anthonis die bastaert van bourgoengien te Rome daer hi met grooter eeren ontfangen was, vele cardenalen ende bisschoppen hem te ghemoete rijdende. Ende hy wart daer ghelegitimeirt ende ghemaect als ghetrauwe kint. Ende alle dye steden van Italien ontfinghen hem met grooter eeren.

¶ Item tes te wetene dat in dit bestant van.ix.iaren, dies voorseyde es, die graue van Simpol huyte ghesloten was om sekere causen daer toe dienende. Ende bouen dien so ghinck dye mare achter hem al Vranckerijcke duere, als

{==C.lxxiiij.v==} {>>pagina-aanduiding<<}

dat dye graue Lodewijck van Lutcenburch voorseyde, graue van Simpol, ende conincstable van Vranckerijcke, dat hy cause was van alle die gheschillen ende oorloghen diemen rijsen sach tusschen den.co.ende den hertoge Kaerle, ende dat om sijn singulier profijt. Ende dat hi tlant van Vranckerijcke grotelic gheten hadde in den ontfanc vanden volcke van wapenen, rekeninghe doende voor.iijc.glauyen, darer dicwils niet.C.en was het welcke groten schat bedrouch grotelic te sinen profijte. Ende men leyde hem te laste dat mesier Iaques de Simpol hem vanghen liet buyten Atrecht, dattet bi sijnen rade was.

¶ Item voort dat sijn sone mijnhere van Ronchy die Zwitsen liet commen in Bourgoengien, ende liet hem steden verbarnen, ende tvolck vermoorden. 

¶ Item voort tvergheuen vanden hertoghe van Gwyenne, met seyde dat die coninc dat bi sinen rade dede doen. Voort dat hi sijn eenich wijf vergaf met venyne, suster sijnde vander coninghinne van Vranckerijcke, om dat hi niet en wilde dat die kinderen die van hem ende van haer commen souden meer verheuen souden wesen dan sijn eerste kinderen, dye gedescendeirt waren huyten houe van ghistele

¶ Item men leyde hem te laste dat sijn meeninghe noch was den.coninck.van Vranckerijcke,ende den hertoge van Bourgoengien noch te vergheuene, om selue noch met sinen gheslachte het regement te hebben. Aldus die here van Simpol hem beduchtende van qualic te varen, ende dat al sijn quaet huyt commen soude, vloot huyt Vranckerijcke te Berghen in henegauwe, om beschut te sijne onder hertoge.Ka.protectie.

¶ Item corts daer naer quam die Cancelier van Bourgoengien daer by hem, om quansuys met hem te collacionerene. Ende hi dede so vele dat si tsamen reden spelen, aldaer die cancelier secretelic volc van wapenen hadde verborghen. Ende daer was die graue van Simpol gheuanghen, ende ghedeliuereirt den fransoysen, die daer naer wachtende waren. Ende hy was gheuoert te parijs, ende geleyt in behoudender hant gheuangen.Anno.i479. in octobre


¶ Hier naer es volghende tverlijden vanden voorseyde graue van Simpol, in articulen.

Dat eerste artikel.
LOdewijc van Lutcenburch wijlen graue van Simpol ende conincstable van Vranckerijcke, hi heift ghekent buyten bande van pijnen voor mueghende mannen ende notable persoonen, niet bi fortsen, noch bi dreeghemente, maer bi vryen wille, dat hi den graue van Chaerloys brochte te montherry, omme te leuerene den coninc, want hi met sinen volcke trac aen deen sijde, omme twelcke hem beloeft was het conincstabelscip van Vrancrijcke.

¶ Voort heift hy verkent die selue Lodewijc van Lutcenburch, als doe hy hoorde dattet paeys ghemaect was, tusschen den coninck ende den hertoghe van Gwyenne, ende dat dye Hertoghe van Gwyenne soude ghetraut hebben des conincx dochtere van Spaengien. Dese selue Lodewijck screef neerstelick aen den hertoghe van Gwyenne eenen brief, aengaende alle ontradinghe van dien, ende dat hi dat huwelic niet doen en soude, of die coninc sijnen broeder en soude hem gheuen thertoochschip van Gwyenne, ghelijck hy hem ghenomen hadde tlant van Normandyen, maer at hi te Roome seynden soude om absolucie vander belofte die hi ghedaen hadde den hertoghe van Bourgoengien, maer dat hi hem soude doen hebben in huwelicke die dochter vanden hertoghe van Bourgoengien. Ende met aldusdaneghe lueghenen heift hy belet groot profijt der croone van Vranckerijcke.

¶ Voort dye selue Lodewijc heift ghekent dat hi mijn here Phelippe pot, ende mijn here Phelippe boutton beloefde te bringhene te sijnen acoorde den hertoghe van Borbon, ende te ghecrijghene sijnen seghele om te treckene in Sauoyen. Maer die hertoghe van Borbon en wilder hem nyet mede moeyen, ende hi wederseyt gheheelic, seggende. Om also aerme te sijne als die prophete Iob was, so en sal ic die croone niet onghetrauwe sijn.

¶ Voort kende die selue Lodewijc hoe dat hem die coninc ghebeden hadde dat hi scrijuen soude aen den coninc Edewaert van Inghelandt, ende aen die coninghinne, ende aen den here van Somberset, ende aen den heere van scales ende meer andere heren, dat si den paeys houden wilden die ghemaect was byden.Coninc.

{==C.lxxv.r==} {>>pagina-aanduiding<<}

ende byden graue van Werwijc, waer vp hy antwoorde dat hijt gheerne doen soude, maer hi dede al die gheheel contrarie aenden here van scales.

¶ Voort soe kende dye selue Lodewijc hoe dat die.co.van Vranckerijcke hem quam te Haen, in Vermandoys, ende hadde ghedaen maken een harryere tusschen hem ende den.co.voorseyde onder welcke barriere die.co.croop, ende quam ootmoedelic totten seluen here Lodewijc, ende nam hem vriendelic inden aerme, hem biddende dat hy hem ghetrouwe wesen soude. Twelcke hi den coninc voorseyde beloefde. Maer binnen.ij.daghen daer naer beloefde hi den hertoghe van Bourgoengien der contrarie, ende dat hi hem bouen al ghetrauwe blijuen soude, vp dat hi hem helpen wilde dat hi Conincstable mochte blijuen ende dat hy hem wilde gheuen.xmleeuwen om sijn wapeninghe mede te houden alst hem noot ware.

¶ Voort verkende noch die selue Lodewijc dat hi ghescreuen hadde aen den hertoge K.van Bourgoengien, als dat hi noch den Coninc van Vranckerijcke leueren soude, ende hem dan sijn leuen te cortene ende te doodene, ende dat men dye Coninghinne verseynden soude varre buyten haren landen in groter ellenden.

¶ Voort verkende dye selue Lodewijc dat hi den Hertoghe van Calaberen ontraden ende verboden hadde te commene byden.co.van vranckerijcke, want dye.co.soude hem eewich gheuanghen houden. Maer riet hem te treckene te Gwysen met sijnen volcke van wapenen om bystant te doene den Inghelschen contrarie der croone van Vranckerijcke.

¶ Voort kende die selue Lodewijc dat hi den coninc van Inghelant beloeft hadde te doene hebben die stede van Amyens, Abeuile, ende Pieroone, omme sijn volc van wapenen in te legghene, ende beloefde hem dat hi hem die croone van Vranckerijcke soude doen winnen. Dies begheerde hy voor sijn deel het Graefschip van Sampaengien ende Brye Ende dye hertoghe van Bretaengien soude hebben tgraefschip van Poyntieu.


¶ Hoe Lodewijc Conincstable van Vranckerijcke onthooft was binnen Parijs.

    
{== afbeelding 	==} {>>afbeelding<<}
    


            
        
    
    [Vp den.xix.sten dach van Decembre]

    
    ITem dyt al gehoort vanden heren vanden parlemente, so wart dye voorseyde Lodewijc verlaten van sijnen Conincstabelschepe, ende van alle den officien die hy in Vranckerijcke hadde, ende hi worde ghedeclareirt crimineil, omme welcke cryeme hy worde ghevonnest ter doot, ende sijn hooft te verliesen vp een schauot, vp die plaetse a greue. Maer omme die hoocheyt vanden huwelicke dat hy voortijts ghedaen hadde, so deden die heren vanden parlemente hem die gracie, datmen sijn edele lichame begrauen soude in die heleghe eerde, naer betamen. Ende dit vonnesse was openbaerlicke ghepronunciert in tparlement, te Parijs, vp den.xix.sten dach van Decembre.Anno.M.iiijc. Ende.lxxv.bi mijn here Pietre doryole, Ruddere ende Cancelier van Vranckerijcke.

¶ Item dese voorseyde here onthooft sijnde in presencie van grooter menichte van volcke, want vele huysen waren die weeghen ende daken ghebroken, om dat so vele volcx daer vp clam om dye iusticie te siene. Ende die iusticie ghedaen sijne, quamen die broeders van den fremenueren, ende droughen hem weerdelic ter eerden ende begrouuene binnen haren conuente. Ende dyt naeruolgende Incarnacioen was ghemaect te Parijs in eewiger memorien.
Comes sancti pauli occubuit parisius
    ¶ Hoe dye Hertoghe Kaerle van Bourgoengien beleyde die stede van Nanchy, int lant van Loreynen.




        
        
    
    
{==C.lxxv.v==} {>>pagina-aanduiding<<}

    
{== afbeelding 	==} {>>afbeelding<<}
    

    [ITem int selue Iaer van.lxxv.]

    
        ITem int selue Iaer van.lxxv.was die Hertoghe Kaerle int lant van Loreynen, daer hier voren wat of verhaelt staet. Ende hi beleyde die stede van Nanchy, die welcke stede haer seluen vp gheuen moeste, den xxviij.sten dach van Nouembre, bi assaulte ende ooc bi honghere. Ende Hertoghe Kaerle ghecreech doe tlant van Loreynen in sijnder onderdanichede, ende hy screef hem seluen here van Nanchy, van Bar, ende van vaudemont.

¶ Item men mochte vraghen wat dede Hertoghe Kaerle in Loreynen, of wat hi daer te doene hadde. Daer vp salmen verstaen dat die hertoghe van Loreynen den hertoghe Kaerle ontseyde in dien tijden als hy voor Nuchen lach. Ende huyt dyen onsegghene resen alle die orloghen, want die Zwitsen quamen totten hertoghe van Loreynen, ende sy trocken int lant van Sauoyen ende van Bourgoengien, stichtende brant ende roof.

¶ Ooc es te wetene dat die hertoghe Lodewijc van Oostenrijcke vercochte den hertoghe Kaerle een graefschip, ligghende aen der Zwitsen lant, ende aen Elzaten, gheheeten tgraefschip van Foretten, daer dat die Zwitsen seer gram om waren, want si onthoofden daer omme eenen Ruddere, hofmeestere ende dienare vanden hertoghe Kaerle voorseyde, ende ne wilden niet dat sulc een prinche kennesse hebben soude in tlant van Zwitsen. Ende hier omme rees eenen grooten twist tusschen Zwitsen ende den hertoghe Kaerle.

¶ Item corts hier naer soe versaemde die hertoge Kaerle weder een grote heyrcracht midts dat hi daer te voren eenen slach ghehadt hadde yegens den zwitsen. Ende hi trac voor een stede gheheeten Fryburch, daer vele zwitsen hem quamen beuechten, maer daer worder grote menichte van hem lieden versleghen, het welcke was den eersten strijt yeghens die zwitsen. Ende die Zwitsen siende tgrote verlies van haren volcke, so ontboden sy den hertoge Kaerle te leueren eenen staenden strijt, ende noemden tijt ende dach van commene.

¶ Item die hertoghe kaerle maecte hier yeghens grote ghereescepe, sinen dach verwachtende. Ende hi stont met sinen edelen.iij.daghen lanc in battaelgien, clouckelic verbeydende sijn vianden die zwitsen, maer si en quamen niet

{==C.lxxvi.r==} {>>pagina-aanduiding<<}

¶ Item die edelen vermoeyt sijnde van dyen langhen verwachtene, ten eynde bi consente vanden prinche, si staecten hare battaelgie, ende elc trac te sijnen logijste, hem lieden ontwapenende, etende ende drinckende, ende slapende van groter vermoeytheden. Dit was den Zwitsen ghewroucht vanden vitaelgiers van dien lande. Ooc mede die Zwitsen saghen al van hooghen berghen die daer int lant staen, dies quamen si onuoorsien van eender sijde, ende die Hertoghe van Loreynen, met Salazar die Capiteyn, dye huyt Vranckerijcke quansuys ghebannen was ende si brochten den standaert van Melanen mede als vrienden, ende sloughen in vander andere sijde, ende si ghecreghen also dye auangaerde, ende versloughen meneghen man. Ende daer was versleghen dye graue van Merle, die hadde eenen wapen rock van Bourgoengien aen, dies meenden si den Hertoge kaerle selue te hebbene, want si en hadden gheen ontfaermenesse, noch sy en spaerden nyement. Ende si wonnen Hertoge Karels parc ende alle dengienen, ende groten swaren schat. Ende dit was int iaer.M.iiijc.ende.lxxvi.in Wedemaent, vp den dach vanden.xm. martelaren, ende dit was den tweesten strijt. Het velt daer dit gheschiede, hiet mozack. Ende Hertoghe.K.vertrac huyten velde, ende moeste die vlucht nemen al tot salines in Borgoengien

¶ Item als die Zwitsen vernamen dat si den graue van Maerle verslegen hadden, ende niet den hertoghe Kaerle, si waren seer ontstelt maer doch si begrouuen den voorseyde heere met groter weerdicheyt naer sijne edelhede in een van haerlieder kercken.
    
           
                
    
       
        
             [Dit es tachste toysoen]

    ¶ Dit es tachste toysoen, ghehouden inden Haghe, in Hollant ende dit waren die heeren die daer die oorden hilden met grooter weerdicheyt. Anno.M.CCCC.ende.lxxvi.Ende eerst.
Alfonce coninc van Aragon ende van Cecilien
Kaerle hertoghe van Orlyens
Hughe de lannoy here van Santes
Anthonis van croy graue van Persen
Pieter van Betfremont here van Caruy
Ian van croy heere van Toures
Anthonis van meluyn here van Antoengen.
Ian van Vergy heere van Fyenes
Boudin van noyre heere du casteul
Andries heere van Humerees
Sanche du cardon graue van Aeraengen
Ian van nuefcasteel heer van Montaghu.
Guyliebert de lannoy heere van wijckeuael.
Lodewijck hertoghe van Alenchon
Hughe de lannoy here van molenbays
Iacob de crichy heere van Renaples
Symoen de la layn heere van houte
Thybault here van Neufcasteel 
Ian bastaert van simpol here van haubordin
Fransoys van borssele here van Oosteruant
Reynault van breeroode heere van Vyanen
Heyndric van borsele heere vander Vere
Ian heere van Auchy
Ian heere van Cleuen, graue van Maerle
Ian heere van Lannoy

¶ Item corts hier naer, so worde die here van Breane, broeder vanden voorseyde graue van Maerle ontfanghen als here van Ghistele, ende vander toolne van Brugghe, ende daer of nam possessie een Rudder, broeder sijnde van mer vrauwe van Bryane.

¶ Item in desen tijt wasmen altijt besich omme tontfanghen tghelt vander amortisacie, als hier voren verhaelt es Ende van desen waren principale voortstelders meester Anthonis aenroen, proost van.s.Donaes in Brugge, als ouer Vlaendren. Ende in Hollant warent meester Ian de leeu, ende Ian van boschuysen die groten twist maecten onder den geestelicken lieden

            
            
            
        
        [In dit selue iaer van.lxxvi.]

        
        ¶ Item in dit selue iaer van.lxxvi.so was vp den auent van sint Ians gheboorte te Bruesel een grote beroerte onder tgemeente ende commuyn yegens die heren, maer mijn here van rauesteyn die steldet al te paeyse vp dien tijt
 
            
                
            
        [Vp den laetsten dach van wedemaent]

            ¶ Item vp den laetsten dach van wedemaent.Anno.lxxvi.dwelcke was eenen sondach, doe was broeder Gillis die baerdemakere doctuer in Theologien van Parijs, ende broeder vanden conuente vanden fremenueren in Brugge bisscop ghewijt in tselue clooster, ten bywesene van drien anderen bisschoppen Te wetene den bisscop van Ambordan huyt scotlant, ende die suffragaen van cherenburch die den dienst ende die cheremonien dede, ende die suffragaen van Camerijcke, twelc deuoot om sien was. Ende hi wort gheheeten bisscop van Sareyten, ende suffragaen van Doornicke.

{==C.lxxvi.v==} {>>pagina-aanduiding<<}

 
            
                
            
        [Vp den.xxvij.sten dach van Hoymaent]

¶ Int selue iaer vp den.xxvij.sten dach van Hoymaent so waren buyten Brugge bi sinte Michiels onthooft een vader, ende sijn sone als straetroouers, die welcke vele lieden of ghestelt hadden ter langher haghe. Ende die executie dede Ian van Dadyzeele stedehoudere vanden Souuerein van Vlaendren.

¶ Item vp den seluen tijt wasmen seere lastich den gheestelicken staet, altijt om tghelt vander amortisacie. Ende Hertoghe kaerle hadde altijt strijt yeghen dye Zwitsen, maer hi bleef altijt meer tonder dan te bouen

 
            
                
            
        [Den.v.sten dach Lauwe]

¶ [Hier naer volcht] den derden strijt vanden hertoghe kaerle yeghen die Zwitsen,¶ [Hier naer volcht] den derden strijt vanden hertoghe kaerle yeghen die Zwitsen,
 waer of datmen secht dat die moghende Prinche, naer huytwijsen vanden Coronijcken (niet ter preindicie van hem gheseyt, noch ter cleenicheyt vanden lande) bleuen soude sijn, welcken strijt gheschiede vp den Derthien auent, den.v.sten dach Lauwe voor Nanchy.Anno.M.iiijc.ende.lxxvi.
            
{== afbeelding 	==} {>>afbeelding<<}
    

ALs dye Hertoghe Kaerle van Borgoengien aldus ghescheeden was, als voorseyde es, soe vergaderde hy weder groote menichte van volcke, ende hi quam weder met groter moghenthede int lant van Loreynen voor die stede van Nanchy, die hi tanderen tijden ghewonnen hadde, ende schoot hem lieden poorte ende mueren of, maer si hilden hem vromelic, nochtans hadde si hem wel willen vp gheuen, behouden lijf ende goet, maer die Hertoghe kaerle die wildese hebben te sijnen wille Ende tvolc van Nanchy aensiende sijne moghentheyt, bleuen ghedoochsaem in haren lijdene. Oock mede hadden si binnen harer stede een groot deel van Lombaerden, fransoysen, ende duytschen.

¶ Item Hertoghe Kaerle lach aldus meneghe weke voor dye stede van Nanchy in groter coude, ende ghebreck van vitaelgie, ende andere diueersche nootdruften, want men tot hem nyet wel gheraken en conste, lettel naerder dan te Lutcenburch, ende dat deden die boeren vanden lande ende andere moordenaers, die laghen in bosschen ende in haghen

¶ Item die voorseyde Hertoghe screef om volck van wapenen edele ende andere, dies waren hem ghesonden een deel pijckeniers huyt vlaen

{==C.lxxvij.r==} {>>pagina-aanduiding<<}

dren, maer si en consten byden prinche niet gheraken vanden vianden. Ooc mede was hem ghesonden een grote somme van pennighen maer dat ghelt en mocht niet voorder gheraken dat te Lutcenburch.

¶ Item die hertoghe Kaerle aldus liggende al den couden wintere voor die stede van Nanchy, nauwelic hebbende.vi.duysent personen van wapenen, so ghebuerdet dat hem ontrac een Lombaert, een graue van kakebache met alle sijn Lombaerden, het welcke was een vroom capiteyn, ende hi sloot selue die passaedge, met twee waghenen daer ons volck sercours huyt commen mochte.

 
            
                
            
        [Vp den.v.sten dach van Lauwe]

¶ Item dit siende monseur Iaques galyoot ooc een Lombaert gaft den prinche te kennene, ende riet hem te vertreckene, ghemerct dat hi secretelic brieuen ontfanghen hadde, dat die Zwitsen vp hem commen souden wel met xvi.of.xviijm.duysent mannen, ende dat si te cranck waren die Zwitsen te beuechtene maer die prinche namt inomweerdicheden Segghende die veruaert es die vertrecke Item het gheuiel vp den.v.sten dachvan Lauwe, sondach wesende, ende ooc derthien auent, so quamen die Zwitsen met groter moghenthede, ontrent den.x.hueren voor der noene vp den hertoghe Kaerle, daer bitterlicken seer ghesleghen was. Daer sachmen den hertoghe Kaerle als een briesschende leeu rijden in die menichte vanden Zwitsen smijtende ende hauwende, sonder ontsienesse. Ende het gheuiel dat die Zwitsen die victorie hadden, ende ons volc iammerlic vermoort, ende vele verdroncken in die riuiere. Ende es wel te bemoedene dat die hertoghe Kaerle daer in dien strijt bleef, ende menich edel man, want si en spaerden nyement Ende eeneghe vloden duer dwatere ouer dye riuiere, auentuerende haerlieder lijf, maer vele van dien verdroncken. Ende die Conte van Cacabache die vinc alle die vluchtege dye hi ghecrijghen conste, ende steldese te rensoene. Ende dese fellen bloedeghen strijt gheuiel vp den.v.sten dach van Lauwe voor die stede van Nanchy. Int iaer.M.CCCC ende.lxxvi.vp den Derthien auent, god ghedincke alle sielen Amen.


Dit es Tincarnacioen van desen,

K ent hu seluen	M enschelick ghedierte
A ensiet dijns leuens	C orte anthierijnghe
R echt so vlas in tvier	C rijcht sijne faelgierte
O nlanghere heift dijn	C racht hier regierijnghe
L eert peinsen hoe	C louck hoe groot verchierijnghe
V ergadert van	L andtschepen casteelen steden
S chimpeghe fortune	V indt wel schoffierijnghe
D aer haest by daelt	V ele moghentheden
V oorwaer dats claer	V p den dach van heden
X pristus ontfaerme	V laendren macht beclaghen
B espronghen lastelick	V reeselick bestreden
V an ruden gheboufte	I n grooten plaghen
R udelick ghstoruen	T lijf vromelic waghen
G heen ontulien peinsende	E erlicken in tvelt☩
V an houden.xliij.	N oeyt int versaghen
N eghen iaer ooc graue	A ls nv ghetelt
D ie gracie gods	N emene in haer ghewelt
I eghens felle fortune	C en nyement steken
E ere sy hem die	I onstelick van hem spreken

¶ O vlaendre screyt dijn karel es doot ghesleghen
Derthien auent te nanchi met zwitsen beleghen
¶ Anima Caroli ducis burgundye Requiescat in pace Amen. i476.
    
{== afbeelding 
        	
    ==} {>>afbeelding<<}
    


{==C.lxxvij.v==} {>>pagina-aanduiding<<}

    
{== afbeelding 	==} {>>afbeelding<<}
    



    ¶ Hoe die heere Anthonis bastaert, die tijdinghe ontfanghen hadde, vander doot vanden Hertoghe Kaerle.

    Ende hoe mer Ioncvrauwe Marie, met allen die heeren ende vrauwen, iammerlicke beclaechden tverlies van haren lieuen vadere, salegher ghedachten.

¶ Dat.lxv.Capittel.

Mijn here Anthonis die bastaert die tijdinghe ontfaen hebbende vander doot vanden Hertoghe, salegher ghedachten, was seere bedruct, ende Marie sijn eeneghe dochtere van ghelijcken, ende alle dye vrauwen ende ioncfrauwen vanden houe waren in grote drucke, ende alle dye landen van sulck een vroom prinche, want ontsienlicker niet vele ghesien en was.

¶ Item die coninck van Vranckerijcke ooc die tijdinghe hebbende dat hertoge Kaerle doot was, hy brac terstont tbestant van ix.iaren dat tusschen den Hertoghe Kaerle ende hem ghemaect was, ende begonste terstont ghereeschepe van orloghen te maken, ende vele quaets te doene in sprinchen landen.etc.

¶ Voort soe was vele beroerten in allen plecken. Ende specialicken was seere bedruct me vrauwe van Bourgoengien, sijne gheselnede. Ende binnen der stede van Ghendt waren ontboden mijn here van Rauesteyn, ende meer andere edele, omme aduijs te nemene, hoe datmen die landen soude moghen regieren.

¶ Item soe was gheordineirt dat die vier landen te samen beloofden ende beseghelden mer Ioncfrauwe Marie van Bour-

{==C.lxxviij.r==} {>>pagina-aanduiding<<}

goengien goet ende ghetrauwe te wesene. Ende dit sijn die vier landen, te wetene Vlaendren met datter aen cleift, ende met sijnen toebehoorten, te wetene tlant van Namen, ende van Artoys. Brabant met sijnen toebehoorten, te wetene Lottrijcke, Lymborch, ende tgraefscip des helichs rijcx. Hollant met sijnen toebehoorten, te wetene Zeelant, Hoorne, Heyncuse, ende Westurieslant Henegauwe met Pycaerdyen, ende tlandt van Bollonoys, vanden welcken mer voorseyde Ionckfrauwe van Bourgoengien den voorseyde landen groten danc seyde.

¶ Item corts daer naer so was die Hertoghe van Ghelre ontsleghen huyter vanghenesse van Cortrijcke, ende hi was seer vrolick ende blijde binnen der stede van Ghendt.

¶ Item inden seluen tijt was die Suffragaen van Ludicke, die gheuanghen hadde gheweist drie iaer in Ghelderlandt, byden toe doene van mijn here van Himbercourt, ooc verlost ende ontslegen, ende weder ghestelt in sinen staet.

¶ Item tcommuyn van Ghendt certeyn verstaende dat hertoghe Kaerle doot was, ende aensiende tquaet regement dat si langhe hadden moeten lijden van haren regierders, so trocken si elc bysonder in die wapene, te wetene elc ambocht vp sijn huys, hem lieden daer secretelick houdende, vanden welcken me vrauwe ende mer ioncfrauwe van Bourgoengien seer beladen waren, ende deden besoucken weghen van paeyse, ende van slandts vrientschepe, maer tcommuyn van Ghendt en wilde huyter wapene nyet scheeden, ten ware datmen hem lieden liete ghebruycken hare rechten ende preuilegien, alsoot hem lieden beloeft was inden paeys van Doornicke, dies was te Ghendt vp den.xxviij.dach van Lauwe die kaliote of gheroupen, dye welcke gheduert hadde sichtent den Iare liij.tot int iaer.M.iiijc.ende.lxxvi. Ende baden mer ioncfrauwe ootmoedelicke dat si als graefnede van Vlaendren hem lieden dat beseghelen wilde, het welcke me ioncfrauwe hem lieden vriendelic consenteirde, maervolgende in ghescriften, aldus inhoudende

MArie byder gracien gods Hertoghinne van Bourgoengien, doen te wetene dat wi ontfaen hebben dootmoedege supplicacie ende versouc, ons wel gheminden Schepenen van beede den bancken van Ghendt, ende dye.ij.Dekenen vander voorseyde stede, also wel voor hem lieden, als ouer ende inden name vanden goeden lieden, poorters, ende inwonende van onser voorseyde stede begrepen in sekere pointen ende articulen daer of tinhouden van dyen hier naer verclaerst staet.

¶ Item die Schepenen vanden tween bancken ende die.ij.Dekenen vander voornoemde stede van Ghendt, hebben last te biddene mer gheduchter ioncfrauwe in alder ootmoedicheyt, dat haer ghelieue in die stede van den eersten articulen vander preuileidgie, dat hoe bi huerer gracie, onlancx gheaccordeirt heift dese huer stede van Ghendt te stellene in sulcker vryheden, rechten ende preuilegien, husaedgien ende costumen, ende in sulcke ghebruycsamichede van dien, dat die voorseyde stede was ten tijden, dat wijlen van salegher memorien die hertoghe Phelips haer groot here regierde, ende sijn lant ontfinc, ende alsoo die poorters ende inwonende van die stede van Ghendt daer of ghebruyct hebben, tot int iaer.M.iiijc.ende.L.achteruolgende den paeys van Doornicke, ende also hi te sijnen ontfanghen eedt dede. Ende in deser manieren ghelieue haer den eedt te doene. Ende voort in die presencie of by wesene van die van Ghendt te nyeuten te doene alle die verbanden ende obligacien die sichtent den seluen tijt ghedaen ende ghemaect hebben gheweist, ten laste vander stede, vanden poorters, ende inwonende van diere.

¶ Eerst dat die vanden ambachten moghen van nuv voort aen kiesen hueren Deken nae der ouder costume, sonder die selue Dekens te presenteirene die vander wet vander voorseyde stede


       
        
    
    [Den vierden dach van Sporcle]

¶ Item insghelijcx dat die vander weuerye sullen ooc haren Deken kiesen nae oude costumen, also si ghewone sijn van doene, eenen discreten man daer toe dienende. Ootmoedelic versouckende byden voorseyde Schepenen, Dekenen, ende goede lieden van Ghendt hem lieden te willen verleenen, consenteiren, ende willecueren dese voornoemde pointen ende articulen. Ende dye doen incorporeiren in tvoorseyde preuilegie hem lieden als nuv bi ons ghegheuen, in die stede vanden eersten ende vanden tweesten articulen, daer in verclaerst, ende also si hier bouen aen ons

{==C.lxxviij.v==} {>>pagina-aanduiding<<}

versocht hebben, ende hem lieden te deelene hier vp onse gracien. Waer omme wi aengesien die voorseyde saken, ende gheconsenteirt bi ons die voorseyde pointen ende articulen, sonderlinge ghemerckt dye gode minne ende ionste die dye voorseyde goede lieden van ghendt ons van langhen tijden ghetoocht ende bewesen hebben. Ende omme ander redenen int lange verclaerst, in tvoorseyde preuilegie hebben gheconsenteirt, gheaccordeirt ende ghewillecuert, consenteren accorderen, ende willecueren, voor ons ende onse hoyrs, ende naercommers, grauen ende graefneden van Vlaendren den seluen goeden, poorters, ende inwonende van Ghendt, dese voorseyde pointen ende articulen hier bouen ghescreuen ende verclaerst, omme vanden inhoudene van dien, bi onse voorseyde stede te huseirene ende te ghebruyckene eewelic ende tallen daghen paeysiuelicke te vulcommene, sonder belet of deficulteyt ter contrarie. Belouende dit als princersse te onderhoudene, also varre alst in ons es, ende te doen expedierene, inder vormen bouen gheseyt, onder onsen seghele in groenen wasse, ende met sijden coorden also gheringhe als onsen seghele ware ghemaect ende ghegraueirt, sonder eenich sins te doene of te latene doene ter contrarie, in oorcontschepe van welcken saken hebben wy dese yeghenwoordege letteren gheteekent met onser hant. Ende omme meerder approbacie onse harde lieue ende seere gheminde neue, mijn here van Rauesteyn heift dit oock gheteekent met sijnder hant tonsen versoucke, ende ghedaen seghelen met sijnen seghele hier aen ghehanghen. Ende dit was ghedaen den vierden dach van Sporcle.Anno.M.CCCC.ende.lxxvi.


       
        
    
    [Den.x.sten dach van Sporcle]

¶ Item in tselue iaer den.x.sten dach van Sporcle, so trac me ioncfrauwe van Bourgoengien te Zwijngaerde waert omme die rechten ende preuilegien te onderhoudene. Ende specialic was dye cause vanden ballinghen, die welcke waren wel seuen hondert vp dien tijt, ende si en mochten als doe aen haer nyet verweruen haerlieder incommen met haer maer si vercreghen huer inlant, duer vreese van beroerte binnen.ij.daghen daer naer, ende hadden gracie.

¶ Item me ioncfrauwe track naer Zwijnaerde, als voorseyde es, met.v.vergulden waghene, die alle ouerdect waren met swarten lakene, ende ooc die peerden totten voeten, ende die wagenaers alle in swarte abijten. Ende inden eersten waghene sadt me ioncfrauwe voorseyde. Ende die wedewe van haren vader sadt neffens haer te harer rechter hant, dies men mer ioncfrauwe grote eere sprac. Ende met haer reden te peerde.
Eerst die bisschop van Ludicke
Mijn heere van Rauesteyn.
Phelippe monseur
Mijn heere van Bryane
Die graue van Romont, ende vele andere edele heeren.

¶ Ende dye van Ghendt hadden huyt ghemaect.ijc. artchiers al met swarte iorneyen, hebbende boghen ende trossen, ende schoon saladen vp thooft seer rijckelic. Ende bouen dien so waren ghecoren huyten ambochten van Ghendt totten ghetale van.iiijc.mannen die alle mede ghinghen in tvulle harnasch, omme mer ioncfrauwe voorseyde te bewarene. Ende te Zwijnaerde was een gulden laken ghesleghen bouen haren hoofde, daer si sadt naer costume.


       
        
    
    [Den.xvi.sten dach van Sporcle]

¶ Item tsanderdaechs den.xvi.sten dach van Sporcle quam si weder binnen Ghendt met hueren state, ende track also te sinte Pieters, daer si messe hoorde, ende beswoer daer dye heleghe kercke naer costume. Ende van daer trac mer ioncfrau Marie in.s.Ians kercke voor den docsael, daer si tlant van Vlaendren beswoer, achteruolgende die preuilegien, ende naer thuytwijsen vanden paeyse van Doornicke, inder seluer manieren dat hertoge phelips haer groothere besweerende was. Ende beloefde alle verbanden ende obligacien te nieuten te doene, ende daer was den clocstrinc neder ghelaten,waer aen hinghen.iij.roosenhoeden, in teeken vanden maechdelicken state, ende si trac met hueren maechdelicken handen den reep, ende dede die clocke vp slaen.v.slaghen, ende tvolck tviel vp sijn knyen, ende dancten gode. Ende van daer trac si ten toochhuyse, daer ontallic volc was Ende daer was een Aduocaet van ghendt die huer hueren eedt staefde, in deser manieren.



Dit es den eedt van der Princersse Marie.


{==C.lxxix.r==} {>>pagina-aanduiding<<}

DAt sweerdy gherecht vrauwe ende graefnede van Vlaendren te sijne, metdatter toebehoort, die heyleghe kercke huer recht te houdene ende te doen houdene, ende dye preuilegien, vryheden, costumen, ende husaedgien, ende rechten te houdene, also wilen van saleger ghedachten die Hertoghe Phelips huwen grootheere dat beswoer, alsoe dye poorters ende inwonende van Ghendt dat ghebruyct hebben totten iare.M.CCCC.L.achteruolghende den paeys van Doornicke. Ende ooc die nyeu preuilegien van hu ghegheuen, ende beloeft te nyeuten te doene alle verbanden dye sichtent den iaer.L.ghemaeckt sijn ten laste vanden poorters ende inwonende van Ghendt, wedewen ende weesen in rechte te houdene, ende al te doene dat eene gherechte vrauwe ende graefnede van Vlaendren schuldich es van doen, al den tijt dat ghijt wesen sult, also moet hu god helpen ende alle gods heleghen.

¶ Item dit ghedaen sijnde, dye voorseyde Aduocaet dede den volcke dat beneden stont hueren eedt ooc doen der voorseyde princersse, ende beloefden haer goede en ghetrauwe subgijten te sijne.
    
{== afbeelding 	==} {>>afbeelding<<}
    

¶ Dit naeruolghende es die Coronijcke van ioncfrauwe Marie, eeneghe dochter vanden edelen hertoghe Kaerle, als maecht sijnde. Ende regierde tlant als Princersse, met haren heren, ontrent.xiij.maenden.Anno.M.CCCC.lxxvi.


       
        
    
    [Vp den.xviij.sten dach van Sporcle]

MArie van Bourgoengien, eeneghe dochtere vanden Hertoge Kaerle, graue van Vlaendren was graefnede van Vlaendren, in die stede van haren vadere, ende hadde alle dye signoryen ende heerlicheden dye huer vader hadde. Ende hueren eedt ghedaen hebbende, so trac dye voorseyde princersse van daer tot haren houe met schoonen state. Ende achteruolghende die preuileidgien vanden coninc Lodewijc van Vranckerijcke, so sandt si vier commissaresen ter ghereeschepe om een nieuwe wet te vermakene Ende was ghedaen vp den.xviij.sten dach van Sporcle naer die costume.


       
        
    
    [Den.xxvij.sten dach van Sporcle]

¶ Item in desen seluen tijt ghinghen dye van Brugghe in die wapene, elc in sijn ambochts huys, sonder yement yet te mesdoene, om dat si hadden gheerne ghesien te nyeuten doen den brief vanden verbande, die welcke ghenouch bi bedwanghe gheconsenteirt was int iaer.M.iiijc.ende.xl.twecke hem lieden aldoe beloeft was te doene binnen.xiiij.daghen. Ende omme tcommuyn te vreden te stellen, so was te Brugge byden beuele van onser nyeuwer princersse Iacob van halewijn sinen eedt weder nyeuwe ghedaen doen, voor vijf schepenen van Brugge vanden Baliuschepe van Brugghe. Ende daer was ghedaen commen een Anthonis vander Vicht, ende hy swoer Scoutheeten van Brugghe voor die Schepenen voorseyde, in die presencie vanden voorseyde Baliu. Ende dit was vp den.xxvij.sten dach van Sporcle.

¶ Item des anderdaechs was een ghebodt ghedaen vander brusscher keyte, dat dye maer.ij.Inghelschen ghelden en soude, ende die Delfsche keyte.iiij.Inghelschen, ende die Assijse vanden corte wijnen was oock ghemindert.xij.mijten vp elcken stoop.

¶ Item vp desen tijt so ruymden eeneghe heeren huyter stede van Brugghe, daer meester Guylame Hautein eene of was,

{==C.lxxix.v==} {>>pagina-aanduiding<<}

ende hadden hem gheborghen in een schip, wel voorsien van goude ende van seluer, wijn, olye broot ende harinc. Ende eenege wordens gheware, ende liepen achter te haluen weghe Damme, ende brochten tschip weder omme, ende hem daer mede, ende droncken sijnen wijn, ende aten sijn spijse, maer si en daden hem anders niet.

¶ Item inden seluen tijt corts daer naer trac die burchmeester van Brugge Ian van nieuwenhoue dhoude oock huyt Brugghe, ende die ontfanghere generael, meester Pieter lanchals ooc, ende het bleec dat si vanden commuyne veruaert waren.


       
        
    
    [Den xxviij.sten dach van Sporcle]

¶ Item vp den.xxviij.sten dach van Sporcle mijn here vanden Gruythuyse, capiteyn van der stede van Brugghe quam ghereden van Ghendt, ende sprac binnen den auende alle die Dekenen van Brugghe, hem lieden biddende dat si huyter wapenen gaen wilden, elck in sinen vrede, hi behoeft hem lieden groten bystant te doene. Maer alle dye ambochten spraken si en begheerden niet te mesdoene, maer si begheerden bouen alle sake dye brieuen van verbande te nyeuten te hebbene, ende hare rechten ende preuilegien te ghebruyckene, ghelijc die Hertoghe phelips salegher ghedachten tlant beswoer in sijnen tijden.


       
        
    
    [Den vierden dach in Maerte]

¶ Mijn here vanden Gruythuyse beloefde sijn beste te doene, ende haer rechte ende preuilegien te doene ghebruyckene. Ende hi trac weder te ghendt waert by mer ioncfrauwe van Bourgoengien, ende hy dede so vele dat hi den brief vanden verbande vercreech, ende meer ander felle verbanden, daer tcommuyn van Brugge niet vp en geloofde, ende quamen weder binnen Brugghe metten voorseyde verbande, den vierden dach in Maerte. Ende byden Dekenen ende commuyne commende, hi ontdeckte tlast dat hy hadde van mer ioncfrauwe van Bourgoengien, het welcke waren die pointen hier nae volghende.

¶ Eerst dat mijn ioncfrauwe hebben soude den vijfsten penninc vanden incommene vander stede van Brugge

¶ Ten tweesten so wie bastaert ware, ende te Brugghe storue sonder poorter of poortersse te sijne, dat mijn Ioncfrauwe voorseyde daer of soude hebben deene heltscheede vanden goede, ende die stede dander heltscheede, maer die bastaerden poorters of poorterssen sijnde, als die storuen, haerlieder maechschip souden haerlieder goet deelen, inder manieren of sy gheen bastaert en waren.

¶ Ten derden was die begheerte, dat dye Dekenen ende al tcommuyn hem verbinden souden vp die verbuerte van lijue ende van goede, ende vanden ambochten dat si nyemende mesdoen en souden. Te wetene mer Ioncfrauwe of hare naercommers, grauen of graefneden sijnde van Vlaendren, of dye van haren bloede waren, ofte officiers, Baliuus, Schouteetens, burchmeesters, schepenen, raet, tsheeren knapen, scadebeletters, ende andere naeruolghende. Vp twelcke het voorseyde commuyn antwoorde dat si hem in gheender manieren meer verbinden en wilden, ghemerct dat elc dye poorter es ende hy mesdoet, sijn lijf ende goet staet te rechte ende te wette. Ende so varre was hier of ghesproken, dat die begheerte van dien verbande achter ghehouden was, want men gheuoelde wel bycans bi wien dattet versocht was, maer vanden anderen.ij.pointen soudemen goelicx te vreden sijn.


       
        
    
    [Den vijfsten dach van Maerte.Anno.lxxvi]

¶ Item doe badt mijn heere vanden gruythuyse alle den Dekens ende Ambochten dat si huyter wapene wilden gaen, elck in sijne vrede. Dies beloefde hi hem lieden den brief van verbande te doen hebbene, ende te casserene. Ende dit was vp den vijfsten dach van Maerte.Anno.lxxvi.


       
        
    
    [Den.vij.sten dach van Maerte]

¶ Item het ghebuerde dat hem elc vouchde thuyswaert te gane vp den.vij.sten dach van Maerte. Ende mijn here vanden Gruythuyse voorseyde, quam ten schepen huyse ten.viij.hueren voor der noene. Ende aenden motalen preicstoel inden burch was ghehanghen een gulden laken, in welcken preicstoel die voorseyde here ghinc staen, aen hebbende dye oordene vanden toysoene. Ende bi hem quamen iiij.doctueren in Theologie, te wetene.
Meester Eustaes leewercke Iacopijn
Meester Willem van lisseweghe Freminuer
Meester Iacob bekeman Caermer
Meester Ioris van beauuais Augustijn.

¶ Ende meester Ian Alaert, als Notaris, cappellaen van onse vrauwen in Brugge Ende daer was dat groot verbant ghelesen in walsche ende in vlaemsche, inde presencie vanden Hooftmannen, Dekenen ende

{==C.lxxx.r==} {>>pagina-aanduiding<<}

tghemeene commuyn vander stede van Brugghe. Ende daer was den voorseyde brief vanden verbande in die yeghenwoordicheyt van elcken ghecasseirt, ende te nyeten ghedaen, daer al tghemeene volc seere in verblijt was, ende beloefden mer ioncfrauwen van Bourgoengien voorseyde, met luyden voyse, eewich goet ende ghetrauwe te wesene totter doot.

¶ Item vp welcke huere ende tijt mijn here vanden Gruythuyse noch tooche.ij. brieuen van verbande, grotelicx der voorseyde stede yeghen gaende, wonderlicke dinghen inhoudende, dye daer ooc ghelesen ende ghecasseirt waren. Ende hier mede trac elck in tsijne blijdelic thuyswaert, waer of men grootelick wel Gode bedancken mochte van sijnder hoogher gracie, dye dit aldus voorsien hadde. Ooc mede so was het goede ghemeente vanden stede van Brugghe hier in grotelick te prijsene, dat si hem soe soetelic ende paeysiuelic ghedreghen hadden, sonder eeneghe beroerte te makene, ofte yement te mesdoene, ende elck trac vredelick in tsijne, huyt ghedaen datmen ten poorten bleef wakende, aenghesien die beroerte vanden Fransoysen.

¶ Item inden seluen tijt waren alle die preuilegien vander stede van Brugghe gheuisenteirt, ter halle bi die vander wet, Dekens ende hooftmannen, ende die.iiij.doctueren voornoemt dye lasense, verclaersende tlatijn, ende twalsche in vlaemsche. Ende in alle dese sticken so behaelde mijn here van den Gruythuyse eere ende vrientschap aen tcommuyn vander stede van Brugghe.

¶ Voort so begheerde daer mer Lodewijc vanden Gruythuyse datmen mer voorseyde Ioncfrauwe van Bourgoengien blijdelic ende vriendelijcke ontfanghen soude, als sy te Brugghe commen soude, omme tlandt te besweerene, ende die wet te vermakene. Daer vp dat al tghemeene volc riep, iawy iawi gheerne met blijden sinne.
Tverbant onulugghe 
Inden burch te brugghe 
Ghecasseirt sonder spaerte 
Noch vry twee brieuen 
Om ons ghelieuen 
Nv seuene in Maerte. 
 
Seuene in maerte corts onghetruert 
Doe bleef te brugghe tcalfsuel geschuert 

¶ Item in desen seluen tijt waren te ghendt gheuanghen, ende in sgrauen steen gheleet die Cancelier van Bourgoengien, die poortenare, verbeydere vanden bisschopdom van Theerenburch, ende mijn heere van Imbercourt Ruddere, ende Rewaert vanden lande van Luydicke.

¶ Corts daer naer ghinghen die van ghendt weder in dye wapene in haer Ambochts huysen. Ende si haelden huyt haerlieder huysen ses rijckelicke personen, ende leydense int chancelet.


       
        
    
    [Den.ix.sten dach van Maerte]

¶ Item vp den.ix.sten dach van Maerte, so waren dese voornoemde personen gheleet vanden Chancelette in tsgrauen steen, met meneghen ghewapenden man, ende waren al den nacht gheexamineirt totten vier hueren inden morghen stont. Ende vp den.xiij.sten dach in Maerte daer naer, so wasser voor sgrauen steen vp een schauot eene van desen onthooft.


       
        
    
    [Vp den.xiiij.sten dach in Maerte]

¶ Vp den.xiiij.sten dach in Maerte, soe wasser noch eene van desen onthooft, dye welcke was blent, die wonderlicke saken verkende van grooter foortse ende ouerdadicheyt, want hy wijsde een lade staende in eenen muer, daer vele brieuen in vonden waren, beseghelt met sprinchens seghele, ende in dese was nyet ghescreuen. Ende es te verstane, als si met hueren medepleghers yement huyter stede van Ghendt verdrijuen wilden, of bannen, of tlijf nemen, so ghinghen si totter voorseyde lade, ende namen eenen brief daer huyte ende screuender inne dat hem lieden gheliefde, quansuys het was een mandement vanden prinche, ende also bedoruen si meneghen onnooselen man. Ende es te merckene dat die cancelier van Borgoengien om ghelts wille al die brieuen ghesegelt hadde


       
        
         
    
    [Vp den.xv.sten dach van Maerte en den.xvij.sten dach van maerte]

¶ Item vp den.xv.sten dach van Maerte doe wasser daer ter seluer plecke onthooft noch een hout man.

¶ Item vp den.xvij.sten dach van maerte, dwelc was vp eenen maendach, doe wasser noch onthooft een eerbaer poortere van gendt die voorscepene of ghegaen was, ende noch twee met hem.

{==C.lxxx.v==} {>>pagina-aanduiding<<}

 
        
        
        
        
    
    [Den.xviij.sten dach in Maerte en den.xxij.sten dach van Maerte en vp den.xxvi.sten dach in Maerte]

¶ Item doe wasser so verre tusschen ghesproken dat mer Ioncfrauwe van Bourgoengien elck Deken sijn banniere weder gaf, ende baden vergheuenesse mer ioncfrauwe voorseyde ende ooc mer vrauwe de Duwayereghe wedewe vanden hertoghe Kaerle. Ende hem lieden was remis ende quijtscheldinghe ghegeuen, om twelcke si blijdelick alle huyter wapene ghinghen, ende schieden, ende elc ghinc thuys waert in sijn' ruste ende vrede. Ende dit was vp den.xviij.sten dach in Maerte, ten.xi.hueren voor der noene, ende doe was die werck clocke gheluyt, diemen binnen langher tijt niet gheluyt en hadde.

¶ Item tcommuyn vanden Vryen quam te Brugghe, den.xxij.sten dach van Maerte, ende schuerden die vierschare vanden Vryen ende smeten dye selueren kricke ontwee, ende wierpen den krichoudere onder die voeten ende vinghen vier schepenen vanden Vryen, ende dedense byden Baliu van Brugghe vp den steen legghen, ende riepen met luyden voyse dat si onder die van Brugghe wesen wilden Doe smeten si vele schappraden open, ende schuerden alle die brieuen die si daer inne vonden, groote schade doende den ghenen die die brieuen aenghinghen.

¶ Item van daer ghingen si ten bisscops houe, ende smeten daer die consistorie vp, ende namen alle die daechbrieuen, instrumenten, ende protocollen, ende deden alle die brieuen ten viere, seggende si en wilden niet meer ghedaecht sijn, maer si wilden te wette ende rechte staen onder die van Brugghe.

¶ Item tcommuyn van Brugghe was seere verstoort, want vp den.xxvi.sten dach in Maerte, in desen seluen tijt ontrent half vastene deden si den Baliu van Brugghe gaen ende halen vele notabele personen. Te wetene
Lodewijc greffijnck
Ian gyens
Iacob die witte☩
Ian van ryebeke
Ian cameele☩
Cornelis breydele
Dye welcke alle gheleet waren vp den steen gheuanghen.


       
        
        
    
    [Den.xxvij.sten dach in Maerte]

¶ Item vp den.xxvij.sten dach in Maerte so begheere tvoorseyde commuyn gheuanghen te hebbene alle dye ghene die sichtent den iare van.lx.Burchmeesters of Tresoriers gheweist hadden. Maer si en waren niet al gheuanghen. Ende men dede die rekeninghe ouersien vanden Tresoriers vp tschepen huys, in die presencie van hoofmannen ende Dekenen, ende dit gheduerde een deel daghen. Ende worden doe noch gheuanghen dese naeruolghende persoonen, te wetene.
Mer Ian de baenst ruddere
Maertin lem
Ian dhond die grossier dhoude
Mer Ancelmus adoorne
Ian van nyeuwenhoue.f.Clays
Ian dhond grossier die ionghe, ende meer andere.

¶ Ende midts dat Ian van nyeuwenhoue dhoude Burchmeester sijnde van tschepen huys hem seluen absenteirde vander stede van Brugghe, bedectelic sijne binnen der stede van Ghendt, so was hi ende andere die ghevlucht waren in gheroupen, vp een groote correctie, maer dye voorseyde Ian van Nyeuwenhoue en dorste hem niet ghetroosten in Brugghe te commene, dies was by der wet hooftmannen ende Dekenen gheboden, so wat persoon den voorseyde Ian ghecrijghen conste, men soude hem gheuen.iiijc. croonen.


       
        
        
    
    [Den.xxvi.sten dach in Maerte]

¶ Item die van Brugghe sonden vp dien tijt.ix.ghedeputeirde huyt den.is leden bi mer ioncfrau van Bourgoengien, biddende ootmoedelicke dat haer soude ghelieuen te commene in hare stede van Brugghe. het welcke si consenteirde. Dies was te Brugghe grote ghereeschepe ghemaect van alle den volcke vander stede, ende van alle die nacien om haer te ontfangen, maer sy en quam doe niet bi specialen belette. Ende dit was vp den.xxvi.sten dach in Maerte, daer tvolc van Brugghe seere in beladen was.


       
        
    
    [Den laetsten dach van Maerte]

¶ Item dye voorseyde.ix.ghedeputeirde van Brugghe trocken weder bi mer ioncfrauwe voorseyde, ende si vercreghen beseghelthede dat die vanden Vryen gheen let meer sijn en souden, maer habitanten onder die stede van Brugghe. Ende datmen gheene ambochten doen en soude binnen der mijle ront omme die stede van Brugghe, ende vele meer andere pointen. Ende vele vanden commuyne vanden Vryen quamen te Brug-

{==C.lxxxi.r==} {>>pagina-aanduiding<<}

ghe den laetsten dach van Maerte, ende versaemden eeneghe ten Freren, ander ten Iacoppijnen, die derde te Eechoute, wel willende wesen onder die stede van Brugghe, ende si en rusteden niet omme dat te begheeren.

¶ Item vp dien seluen tijt, vp den laetsten dach van Maerte, soe ouerleet dese weerelt die prelaet vanden Eechoute, gheheeten heer Claeys plante.

¶ Item vp den seluen tijt soe waren oock eeneghe ghedeputeirde van Brugghe ghesonden binnen der stede vander Sluys, omme te wetene hoe dat beede die casteelen ghemant waren, want mijn here Symon de la lain was ouerleden. Ende dye vander Sluys ontfinghen eerbaerlicken dye voorseyde ghedeputeirde van Brugghe, ende beloefden te Brugghe te commene, also si oock deden, ende hem lieden was eerlick den wijn gheschoncken. Ende was doe Capiteyn van beede die Casteelen ter Sluys mijn heere van Pamele.


       
        
    
    [Den derden dach van April]

¶ Item vp dien tijt so bleuen die van ghendt in die wapene staende, ende en wildender niet huyt scheeden, ten ware datmen iusticie dede ouer den Cancelier van Bourgoengien, ende dat om sekere causen die men vp hem te segghen wiste, die groot ende wonderlicke quaet waren. Oock wilden dye van Ghendt gheiusticiert hebben eenen Ruddere die sie deden halen int landt van Aelst, daer hi gheulucht was, soe varre dat dese iij.persoonen gheleyt waren ter exame, ende seere ghepijnt. Byden welcken si bi haren verlijdene, worden gheuonnest ter doot ende onthooft te sijne vp een schauot, het welcke alsoo volbrocht was, al vp den derden dach van April, ende was witte donderdach, te wetene dat mijn heere dye Cancelier eerst onthooft was vp tbloote scauot, sonder becleeden. Ende daer naer so was die tweede onthooft, maer doe was tschauot becleet met eenen rooden lakene. Ende den derden dye was onthooft, sittende vp eenen stoel, om dat hi in sijn beenen te seere ghequetst was, ende gheen macht en hadde om te knielene. Ende ontrent tschauot was ghehanghen een swart laken. Ende die iusticie al dus vulcommen sijne, waren die lichamen gehaelt met processien ende eerlicken begrauen. Item noch bleef te Ghendt gheuanghen dye Protonotare van Clingy, die verbeyder gheheten was van Tbisschopdom van Theerenburch, maer om dies wille dat hi Diaken was, soe was huytstel ghenomen tot naer dye paeschdaghen, hoe datmen met hem leuen soude.

¶ Item dese iusticie dus ghedaen sijnde, als voorseyde es, so waren noch ghedeputeirde van Brugghe ghesonden by mer ioncfrauwe Marie van Bourgoengien binnen der stede van Ghendt, ende baden haer vriendelicke dat si te Brugghe commen wilde, ten welcken si vriendelicken gheneghen was, maer si seyde. Waende si van wapeninge in wapeninghe te commene, si hadde lieuer te Ghendt te blijuene. Vp twelcke huer belooft was dat si te Brugghe gheen moeyte van wapeninghe vinden en soude. Dies was ghesloten bi mer ioncfrauwe, ende hueren edelen ende ooc by die van Ghendt dat si te Brugge commen soude vp den paeschauent.Anno.M.iiijc.ende.lxxvij.


        
        
    
¶ Dit ghesciede binnen den iare van.lxxvij.

    [Den.v.sten dach van April]

¶ Item dye van Ghendt vp den.v.sten dach van April beweichden mer ioncfrauwe voorseyde, tot Vrsele met seer schonen state, daer die van Brugge met schoonder menichte van volcke int harnasch yeghen quamen seere rijckelic, te wetene die schotters vanden cruysboghe, ende vanden hantboghe grote menichte te peerde, ende ooc vele te voet, al met nyeuwen swarten Iorneyen, duerhauwen ende duerhackelt, omme datmen tharnasch daer duer sien soude, ende met schonen saladen vp thooft, vele met stalen boghen, ander met schonen goedgen, ende die hantboghe schutters met schonen boghen, ende troffen alleens ghecleet als dandere. Ende ooc meer ander poorters, ende ionghers vander stede reden ooc heerlicken yegens mer Ioncfrauwe voorseyde, huer ontfangende ende gheleedende tot binnen harer stede, daer groote ghereescepe ende triumphe ghemaect was, als hier naer blijcken sal.

¶ Dits dordonnanchie van dat te Brugghe ghedaen was, mer Ioncfrauwe Maryerer blijder incomste.

{==C.lxxxi.v==} {>>pagina-aanduiding<<}

    
{== afbeelding 	==} {>>afbeelding<<}
    

ITem dye cruyspoorte was behanghen al met witten lakene besaeyt met vijncoorden, ende daer hinghen.ij.groote swarte pauaysen, elc met een gulden.M.met eenen schilt metter wapene van Bourgoengien, ende inden middel vander poorte tusschen die twee torren hinc een costelic tafereel.

¶ Item vander cruyspoorte totten houe, waren ghemaeckt aen beede sijden vander strate baelgien, daer die poorterye, ende alle die Ambochten lancx stonden met barnende toortsen, elck naer sijn vocatie.

¶ Item alle die huysen waren ooc behanghen met witte lakene, of met tapijtserye, ghespannen met vijncoorden, lozanche, ende rute wijs, elc om yenst. Ende elc Ambacht hadde een schoon maechdekin sitten in eenen troon, ghecleet met witten Ende in vele ghebuerschepen sghelijcx, dwelc seer schoone om sien was.

¶ Item die Ioncfrauwen vanden wijngaerde ghinghen met processien yeghens mer Ioncfrauwe van Bourgoengien, haer presenterende eenen seer schoonen costelicken hoet, ghemaect van roosen, in eenen platteel van fijn cristallijn, dye welcke platteel droughen drie schoone maechdekins, elck hebbende eenen schoonen roosen hoet vp thooft, ende vp den principalen stont ghemeackt dye gheheele wapene van Bourgoengien, welcken hoet ende platteel mer ioncfrauwe van Bourgoengien in grooten dancke nam.

{==C.lxxxij.r==} {>>pagina-aanduiding<<}

¶ Item alle die collegien ende cloosters van brugghe ghingen alle in processien yegens haer. 

¶ Item vp die spille vanden Iacoppijnen torre stont bouen een wiel, vul toortsen daer bouen al huyt barnende, twelck seer vreimt om sien was.

¶ Item aen dhoude muelenbrugge, daer stont een rijckelic parc met stommen figueren, hoe dat Moyses ionck sijnde, verlost was, ende daer stont ghescreuen. Tremit virgo de aquis moysem liberauit, ende daer stont noch ghescreuen. Dominus deus patrum vestrorum, deus abraham, deus ysaac, deus Iacob misit ad nos.

¶ Item voor blanckeberghe stont een ander rijckelic parc, hoe dye schoone maecht Axa die benedictie ontfinc van haren vadere ende daer stont ghescreuen. Axa virgo benedictionem suscepit, ende daer onder stont noch ghescreuen. Omnia opera eius in side: nec sidem suam vnquam mutauit ab eo.

¶ Item voor mijns heren hof stont een derde parc, seer rijckelic, hoe die coninghinne van panthasalia vanden coninc Pryaem van Troyen blijdelic ontfanghen was, ende daer stont ghescreuen. Panthasalia virgo in ciuitaten troyanam amicabiliter recepta fuit. Ende daer stont noch ghescreuen. Et factum est gaudium in illa ciuitate cum turba plurima.etc.

¶ Item es ooc te wetene dat die nacien vanden cooplieden diueersche huysen in die hoochstrate costelic behangen hadden, met gouden lakene, ende met andere tapijtserye, ende met andere lakenen swart, wit ende groen, ende root die huysen voren al bestelt met toortsen, ende elc toortse stont in eenen tinnen platteel, dwelc elc dede om tschoonst ende om rijckelicst.

¶ Item doosterlinghen hadden thuys van Iacob heldebolle, al behanghen met rooden lakene met schilderyen van skeysers wapene, ende metter wapen vanden.vij.cooruosters, also groot die schilden als een man lanc es, ende skeysers wapen metten tymmere eerlic van schilderyen, ende elcke toortse hadde eenen roosen hoet. Ende die toortsen waren in grooter menichte.

¶ Item onse gheduchte ioncfrauwe van Bourgoengien aensiende die groote triumphe ende eere die huer ghedaen was, si namt in groter dancbaerheyt. Ende es te wetene dat mer ioncfrauwe sadt in eenen osbare al vercleet met swarten fluweel, ende si was gheparreirt als rauwe draghende, aen hebbende eenen swarten rauwe mantele, ende was alsoo gheconuoyert met al haren state tot in des princhen hof, daer si blijdelic ontfaen was vander wet van Brugghe, die haer willecomden alst betaemde.

¶ Item corts daer naer het ghebuerde dat tcommuyn van Brugghe niet anders en wisten dan schoon wedere, ende niet en waenden bedroghen te wesene, hopende ende meenende dat die ghedeputeirde van Brugge vercreghen hadden van onser ghenadeghe vrauwe, dat die vanden Vryen gheen let en souden wesen, maer habitanten ende ondersaten van die van Brugghe. Twelcke vp desen tijt contrarie beuonden was, want die vanden Vryen Burchmeesters, schepenen ende den ontfangher die hadden overlanc besegheltheyt ghecreghen, bi schalcke listen, ende om een grote somme van penninghen, ende ooc belofte van wapeninghe, ten dienste van mer voorseyde ioncfrauwe, om te bewarene yegens die fransoysen tlant van Vlaendren. Ende ditte ter cleenicheyt vander stede van Brugghe, waer of dat eeneghe ghedeputeirde van Brugge groten ondanc behaelden, dat si dit niet ghetrauwelic te kenen gheheuen en hadden. Ende specialic stont in vreesen meester Ian coolbrant Pensionaris van Brugghe, die welcke altoos teghendt gheleghen hadde, ende alle dinc wel wist, want hi las voor die van Brugge, datter maer drie leden ghescreuen stonden. Ende die preuilegien wel ouersiende, daer stonden vier leden ghescreuen.

¶ Item als die vanden Vryen aldus huer nieuwe preuilegien aldus vercreghen hadden, so waren si seere verblijt, alst recht was, ende deden so vele aen dye edelen van mer ioncfrauwe voorseyde, dat si viere ghelijcke besegelde brieuen hadden, waer of dat si een behilden voor hem seluen, ende eenen lieten sy binnen der stede van Ghendt, ende die derde sonden si eeneghe van haren vrienden binnen der stede van Brugge, ende die vierde lettere sonden si binnen der stede van ypere, als quansuys te tooghene den anderen drie leden, dat si vulmaect vierde ledt waren. Ende dit onghesponnen gaerne te

{==C.lxxxij.v==} {>>pagina-aanduiding<<}

Brugge huytcommende voor tcommuyn worden si ontsteken in groter gramschepen, ende wilden weten wie hem lieden dus mesleet hadde, ende begonsten te rochellene ende te murmureren onderlinghe, ende en wilden niet ghedooghen dat onse gheduchte ioncfrauwe die stede van Brugge besweeren soude, voor dat die.iiij.brieuen van dye vanden Vryen ghecasseirt ende te nieuten ghedaen souden sijn. Nyet yeghenstaende dat me ioncfrau tot.s.Donaes ghecommen was om die stede te besweerene, tot den welcken tvolc niet ghenegen en was. Aldus so vertrac si weder goedertierlic te haren houe. Ende dit was swoensdaechs in die paessche daghen.ix.in April. Anno.M.iiijc.ende.lxxvij.

¶ Item vp desen seluen dach tsachternoens versaemden alle die ambochten van brugge, elc ledt onder tsijne, vanden welcken die.xvij.neeringhen versaemden ten Eechoute, ende oock andere leden met groter beroerte, so varre dat si binnen der seluer nacht een vergaderinge maecten binnen den cloostere vanden fremenueren. Ende sloten binnen der seluer nacht ter marct te treckene. Aldus soe sandt elck ambocht om sijn banniere, ende trocken tsanderdaechs ghewapender hant ter marct, dwelck was den.x.sten in April, ende stonden also in ordonnancien, elc onder sinen standaert of banniere.

¶ Item in dese beroerten worden gheuanghen dese naeruolgende personen, te weten meester Ian coolbrant, Iacob coolbrant, Ghelein van theimzebeke, Ian die vleeschauwer, Ian die hont de drapier, alle scepenen van Brugghe.

¶ Item was ooc gheuanghen Alaert goetghebuer, crichoudere vanden Vryen, ende noch ij.personen met hem diemen seyde nieuwe ghesworene Schepenen sijnde vanden vryen.

¶ Item doe ghinghen eeneghe seere beroert sijnde int huys van Ian van nyeuwenhoue dhoude, daer si pijcken huyt haelden, ende sloughen dye vleeschstanden vp, ende bedreuen daer grote ruythede die ongemaniert was.etc.

¶ Item mijn gheduchte ioncfrauwe van bourgoengien haer volc aldus ontstelt sijnde, so sandt si haer edele mannen ter marct, byden commune. Te weten mijn here van Rauestein mijn here vanden Gruythuyse, ende mijn here van Gasebeke, ende noch.ij.duytsche rudders, biddende van mer Ioncfrauwen weghe, dat si paysiuelic bi malcanderen blijuen wilden, men soude hem lieden warachtelic een nieuwe preuilegie gheuen, naer haers selfs begheerte in wat manieren dat sijse wilden begheeren of heesschen consten. Ende dit vertooch dede Ian van Dadyzele hooch Baliu van Ghendt daer mede dat tvolc eens deels te vreden was.


       
        
    
    [Den.xi.sten dach van April]

¶ Item tvolc van Brugge noch seere ontstelt wesende vp mijnhere Daneel van moerkercke, si sonden eeneghe lieden huyt om hem te vanghene, wan hi wilde capiteyn sijn vanden westvrye, want hi hadde in vele prochien wapenschauwinge beghinnen beuelen te doen maer naer dat hi vernomen hadde dat Iacob van Halewijn baliu van Brugge huyt was om hem te vanghen, hi ontuloot sijn tweester te peerde van Ghistele naer thorout, ende van thorout naer thielt, ende van daer naer poucken, ende trac also naer Ghendt. Ende die van Brugghe brochten gheuanghen den baliu van Oudenburch mijn heere Felix van Ghistele vp den.xi.sten dach van April nae paesschen.

¶ Item doe wasser vp die marct een parc ghemaect om   scepenen hoofmannen, ende dekenen daer binnen ongedroomt te sijn, ende bancken omme vp te sitten, om dagelicx tsamen te spreken, raet ende aduijs met malcanderen te nemene.

¶ Item Ian breydel die stedehouder vanden capiteyn was, hem was als doe verboden dat hi niet met also vele vreimde knapen achter stede gaen en soude.

¶ Item vp den.xiij.dach van April quamen dye vanden vryen, hem lieden presenterende ter goeder obediencie van die van Brugge. Ende ghinghen ooc ghewapent staen van aen sinte Christoffels kercke tot voor die nyeuwe halle, als goede habitanten ende ondersaten van Brugghe.

¶ Item vp den seluen dach was Ian van boonhen te brugge gheuangen. Ende vp den.xiiij.dach van April waren alle die hooftmannen ende dekenen vergadert in tvoorseyde parc, daer meester Ian coolbrant hem quam excuseren van allen saken, daer hoofmannen, ende Dekens bleuen totten auende Ende meester Ian coolbrant was weder gheleet vp den steen gheuangen. Ende dit quam al toe by lueghenen want men seyde hem tonrechte aen dat hi vanden preuilegien wiste, ende ooc al dandere, of daer of ghelt ghenomen soude hebben, datter inne verclaert stont dat si een let blijuen souden, ende en gaf dit nyet te kennene, maer het was al lueghen beuonden

{==C.lxxxiij.r==} {>>pagina-aanduiding<<}

 
        
        
    
    [Den.xv.sten dach in april]

¶ Item doe was ghesloten byden.ix.leden van Brugghe, datmen te Ghendt trecken soude, omme aldaer te ghecrijghene haren brief, daer viere leden in ghescreuen stonden, ende was also ghedaen. maer die goede lieden van Ghendt en wilden vanden brieue niet scheeden, ten ware datmen hem lieden eenen nyeuwen brief brochte besegelt, daer maer drie leden in staen en souden, twelcke ooc al so ghedaen was. Want dye ghedeputeirde van Brugghe vertrocken den.xv.sten dach in april naer noene, te clocke.ij.metten seluen brieue te Ghendt waert, daer si onder weghe ghemoetten den hooch Baliu van Ghendt, die dye voorseyde ghedeputeirde dede weder omme keeren, want hi brochte met hem den seluen brief, daer omme dat si trocken.

¶ Item vp den seluen dach was groote beroerte te brugge, want men dede hooftmannen ende Dekenen vergaderen int parc, hebbende bi hem lieden van elcken sestendeele twee mannen, sonder meer, daer si scerpelic malcanderen ondersochten, ende elc swoer vp sijn deel hemelrijcx, dat sijer gheen van al niet of en wisten, presenterende lijf ende goet te pande te stellene. Ende waert ooc datment metter waerheyt vp hem lieden nyet prouuen en conste, datmen dan die crijschers ende aensegghers corrigeren soude so dat behoort, in sulcker manieren, dats hem elc andere wachten soude van ghelijcken.

¶ Item hooftmannen ende Dekenen hier mede aldus besich sittende, so quammer eenen wonderlicken roup aen tvoorseyde parc, van iij.of van.iiij.persoonen, die welcke riepen Hier sijn Dekenen die hondert croonen ontfanghen hebben, slaet doot, slaet doot, dies hooftmannen ende Dekenen hertelick versaecht waren, als recht was, maer den heleghen geest sandt grote gracie inden Deken vanden goutsmeden, als dat hi luyde riep. Alle man onder sijnen standaert. Ende terstont vertrac elc onder sijn banniere, ende so deden hooftmannen ende Dekenen ooc, ende men ruymde terstont dye cramen van huerlieder logijsten, ende al die bancken aen deen sijde. Ende elc stelde hem vp zijn verweeren, also hi leuen ende steruen wilde, haerlieder huuen ende saladen ghispende, ende hem int harnasch vougende, ende daer was menege caleuuer gheuult met drie of vier looden om malcanderen te dooden. Ende was vp eenen dysendach, maer god sandt sijn gracie dat welverghinc

¶ Item terstont mijn here vanden Gruythuyse capiteyn van Brugge metsgaders den Burchmeesters van Brugge, trocken bi hooftmannen ende dekenen, vragende of si eenege beroerte onderlinghe hadden yeghens malcanderen. Maer si seyden alle te samen neen sy of god wille. Daer tvolck seere in verblijdet was, ende riepen alle te samen eendrachticheyt. Dies was gheordonneirt dat Dekens ende hooftmannen weder int parc versamen souden, omme te vernemene wie si waren dye dyen quaden roup vanden dootslane huyt ghegheuen hadden. Ende daer was een gheuanghen ende bouen gheleet. Ende dyt ouer een draghen gheduerde tot den.viij.hueren inden auent. maer het ghelucte dat binnen desen tijden Ian van Daedzeele hooch Baliu van Ghendt haestelic quam bi hooftmannen ende Dekenen, ende hy brochte die brieuen met hem, seggende dat een notabele ambassade van Ghendt te Brugge waert quam, ende met dier blijder mare cesseirde die beroerte, dye als doe onder tvolc te Brugghe was.

¶ Item het es waer datter goede mannen binnen den seluen auende quamen van Ghendt, alsoot gheseyt was, ende men reeter yeghens met barnende toortsen.

¶Item vp den.xvi] sten dach van April, quam te Brugghe een rijckelic ambassaet van skeysers weghe, omme te sprekene met onse Princersse, ende met haren edelen Rade. Ende waren seere eerlic in ghehaelt vanden edelen vanden houe, van mijn here van Rauesteyn, mijn here vanden Gruythuyse, ende mijn here van gazebeke. Ende vp die marct commende, so stont dat volc ghebattaelgiert in schoonder ordonnancie, elc onder sijn banniere, ende men schoot menich engien huyt ghenouchten. Ende dese ambassaduers waren dese naeruolgende personen, te wetene
Die bisschop van Trieren.
Die bisschop van Mets
Die hertoghe Lodewijc van Beyeren
Meester Georgius Cancelier van Rome

¶ Ende dese quamen om vasticheyt te makene tusschen Maximiliaen des Keysers sone,

{==C.lxxxiij.v==} {>>pagina-aanduiding<<}

ende onse gheduchte princersse, omme te commene tot eenen wettelicken huwelicke.


       
        
    
    [Den.xvij.sten dach van April]

¶ Item vp den.xvij.sten dach van April, so quam me ioncfrauwe van Bourgoengien in dye cleene catte vp die marct, daer si tvolc inde wapen sach staen, ende si bleef snoens daer etende. Dies waren daer voor dye poorterye ende voor die Dekenen ghelesen vele profijtelicke pointen, die me ioncfrau beloofde te beseghelene. Ende die voorseyde van beede dye bancken van ghendt, met meer notable, die quamen die van Brugghe visenteren, belouende in broederlicke minne die van Brugge bi te stane met lijue ende met goede, also datter so varre in gelaboreirt was, dat die van brugghe vertrocken vander marct ende huyter wapene, so deden ooc die vanden ambochten vanden Vryen met groter blijscap. Ende men speilde bouen vp die halle metter speillieden van groter blijscap. Dit was vp eenen donderdach, ende hadden doe.viij.dagen vp die marct ghestaen, vanden welcken men god dancken mochte datter gheen bloetsturtinge en ghesciede 
Marie noch weese te brugge eedt dede  
Achtiene april twelc gods beleet dede 

¶ Item vp den.xviij.dach van April naer paesschen. Anno.lxxvij.vp eenen vrydach voor dye noene, doe quam me ioncfrau vp tscepen huys van Brugghe, ende beswoer die stede van Brugge, ende tlant van vlaendren met sinen toe behoorten. Ende daer was een swart fluweelen laken ter veynsteren huyt ghehangen, besteken met vijncoorden ende met rooden roosen Ende beneden stont een parc gemaect daer Dekenen ende hoofmannen in stonden, die daer mer ioncfrau voorseyde swoeren goede ende ghetrauwe subgijten te sijne, ende al tvolc ghemeenlic Ende meester Anthonis de louf Pensionaris van   brugge die staefde me vrauwe haren eedt, ende den volcke beneden van ghelijcken.
Virgo maria bis nona iurat aprilis 
Cesar pro nato tunc hancposcit bene grato 


 
            
        
    
    [Den.xix.sten dach van April]

    ¶ Vp den.xix.sten dach van April voor dye noen, so vermaecten die temmerlieden, die maetsenaers, ende dye wijnscrooders haerlieder eeden, ende die oude Dekens deden die nieuwe haren eedt doen, ende hare vijnders van ghelijcken, sonder dye te vertooghene der wet van Brugge. Ende es te wetene dat mer ioncfrauwe voorseyde dese.iij.ambochten haerlieder preuilegie ende beseghelthede van dyen vernyeut ende gheconfirmeirt heift om teeweghen daghen te gheduerende sonder faelgieren.

¶ Item vp den seluen dach so vermaecte men die wette Brugge, ende was gheordonneirt dat men huyt den.ix.leden.xiij.Scepenen kiesen soude, te weten.v.huyter poorterye, ende dander.viij.huyten.viij.leden. Ende dese. xiij.schepenen souden eenen burchmeestere kiesen, ende insghelijcx soudemen.xiij.raden kiesen.ende die souden ooc eenen burchmeester vanden courpse kiesen.twelc also ghedaen was. Ende was thoude recht vander stede van brugge, geordonnerit biden vi.g.van vlaendren, boudin metten schonen baerde, vader van Boudin van Rijssele.

¶ Burchmeesters van Brugghe.
Ian de keyt	Ian bosschaert

¶ Schepenen
Marck vanden velde	
Rijckquaert macharis	
Willem houtmarck	poorters.
Colaert lauwereins	
Colaert de labye	
Zegher van rooden	huyten.iiij.neeringhen
Ian hauwe	huyten vleeschambocht
Ian michiels	huyten.xvij.neeringhen
Gregorius heyns	huyten hamere
Pieter bultijnc	huyten ledere
Ian marant	huyter naelde.
Clays van hanneman	huyten backers
Burchmeestere	huyten makelaers

¶ Raden.
Cornelis van doorne	
Willem van gheldre	
Boudin petijt	poorters
Steuin vander gheinste	
Burchmeester voren	
Iacob van score	huyten.iiij.neeringhen
Lieuin van assenede	huten vleeschauwers
Ian dhamere	huyten.xvij.neeringen
Hubrecht de iagher	huyten hamere
Ian crabbe	huyten ledere
Alaert de lade sous	huyter naelde
Ian van meunicreede	huyten backers
Lyoen spijnghele	huyten makelaers

 
            
        
    
    [Den.xxi.sten dach van April]

¶ Item vp desen seluen tijt dese edele Ambassaden voornomt, die deden so vele bi openbare besegelde brieuen voortijts ghemaect tusschen den keyser ouer deen sijde, ende den hertoghe Kaerle ouer dander sijde saleger

{==C.lxxxiiij.r==} {>>pagina-aanduiding<<}

ghedachten, hoe dat ghecommunikiert ghesloten ende gheseghelt was voor dye stede van Nuchen, hertelick by hem beeden, als dat Maximilianus des keysers sone grauwen ende hebben soude in huwelicke Marie dye eeneghe dochtere vanden hertoghe kaerle die welcke brieuen ende besegelthede ende ghelooue ghegeuen was, ouermits vele meer circumstantien daer toe dienende, also varre streckende dat dit huwelic by mer ioncfrau voorseyde ende haren edelen raet gheconsenteirt, gheaccordeirt, ende vulmaectelic ghesloten was. Ende dyt was vp den.xxi.sten dach van April ten.xi.hueren vander nacht, ghedaen int hof te Brugge. Ende aenghesien dat dese saken haestelic begheerden ghedaen te sijne, so was mer ioncfrauwe voorseyde naer dye maniere vander edelheyt als doe beslapen van den Hertoghe van Beyeren, huyter name vanden edelen Maximiliaen. Ende sijn rechter been was ghewapent, bewijsende dat die voorseyde Maximiliaen sijnder bruyt vechtender hant helpen ende beschermen soude yeghens'al haer vianden. Ende dit aldus ghedaen sijnde, die voorseyde Ambassaduers vertrocken blijdelic huyt Brugghe, ende men beschanc hemlieden met wijne, tregie, ende wasse eerlicken, elc naer sijnder weerdicheyt


       
        
    
    [Den.xxiij.sten dach in April]

¶ Item vp den.xxiij.sten dach in April. Anno lxxvij.welc was sint Ioris dach, so waren te Brugge openbaerlic ghelesen in diueersche plecken die nieuwe preuilegien des lants van Vlaendren. Ende ooc bouen dien al dat die van Brugge begheert hadden aen mer ioncfrau van Bourgoengien, dwelcke si al ghewillichlic gheconsenteirt ende besegelt hadde


       
        
    
    [En.xxv.sten dach van April]

¶ Item dit aldus ghedaen sijnde, ende eerlic te vreden ghestelt, so vertrack die voorseyde princersse huyt brugghe den.xxv.sten dach van April, ende was sinte marcus'dach voor die noene, ende was weder van die van Brugghe met machte van volcke, als met de poorterye ende die scotters, ende meer andere gheconuoyeert tot Vrsele toe, daerse die van Ghendt met schoonen state van volcke weder verwachteden, ende huer daer ontfinghen, reysende met haer weder binnen der stede van Ghendt.

¶ Item in dese selue maent quam dye coninc van Vranckerijcke met groter macht van volcke in tlant van Aertoys, ende ooc ten nyeuwen dijcke, ende dede groote ouerdaet int voorseyde lant, daer mijn here vander soeterstede ende mijn here van peenen metten Casselaers, ende andere vlaminghen hem vromelic weerden yeghens die fransoysen, maer haerlieder macht was te cleene dat si den.co.niet bestrijden en mochten. Ende die.co.destrueirde al dat lancx der Riuiere was, ende hi verbrande tcasteel van montorie, ende meer andere sloten. In welcke wapeninge hi altoos met hem voerde als gheuanghen man Anthonis dye bastaert van Bourgoengien, dye dit met drouuen ooghen wel aensien mochte, alst wel recht was.

¶ Item die van Hesdijn gauen hem vppe, ende tcasteel inden handen vanden.co.van Vranckerijcke, ende daer naer ghecreech hy die stede van Buenen, ende Theerenburch was hem ooc in handen ghegheuen, so dat hi gheweldich here wart ouer al tlandt van Aertoys, sonder Atrecht, sinte Omaers, ende die van Aryen die hilden hem vromelicke.

¶ Item mijn ioncfrauwe van Bourgoengien aldus weder te ghendt sijnde, so begheerde die hertoghe Ian   van Cleuen datmen den hertoge van Gheldre weder leggen soude in echt van vangenesse, ghelijc hy voortijts gheweist hadde, het welcke also ghedaen was.maer hy ghecreech alsulcke vrienden dat hi poorter van ghendt worde, ende vry ambochtsman in tambocht vanden goutsmeden, byden welcken die poorterye ende tambocht voorseyde quamen bi mer gheduchte vrauwe, ende begheerden haren poortere naer tinhouden van hueren preuilegien, ende het ghebuerde also, ondancx den ghenen die hem leet hadden in dien tijden.

¶ Item die Hertoge van Cleuen dien wast seer leet dat thuwelic voortganc hadde tusschen skeysers sone ende mer ioncfrauwe, want hy hadde lieuer ghesien dat sijns selfs sone brudegomme van haer gheweist hadde, maer als voorseyde es, daer was te vele of ouerleden, dies trac dye hertoghe van Cleuen met eenen grammen moede te Cleuen waert.

¶ Item in desen seluen tijt resen in alle steden die ghemeenten yeghens die heren, ende leydense in echten van vanghenessen, beclagende van swaren ouerlaste, dat si ghedoocht hadden, het welcke bleec aen die vander sluys ende aen die van Ardenburch, die hem alle beclaghende waren in dien tijden.

{==C.lxxxiiij.v==} {>>pagina-aanduiding<<}

¶ Item thgemeente van Ypre ghinc in die wapene met bannieren ter marct, ende stonden daer vele daghen, ende vinghen vele van haren regierders ende heren, ende haeldense huyt andere steden daer sy gheulucht waren. Ende insghelijcx die van Bruessele daden ooc iusticie ouer eeneghe van haren heren met groter beroerte.

¶ Item shertoghenbossche ende Tantwerpen was ooc tvolck al in roere ,tghemeene yeghens die heren, roupende wrake van harer schade ende mesleedinghe.

¶ Item Dambassaden vanden keyser bleuen bi mer ioncfrauwe voorseyde, verwachtende die comste van skeysers sone den brudegomme die welcke nederwaerts quam nae Vlaendren. 

¶ Item het es waer hoe dat me vrauwe van Bourgoengien, corts naer dat Hertoghe kaerle doot was, als een drouue wedewe die sandt aen haren broedere den coninck Edewaert van Inghelant, haer claghelicke gheuaernesse met seer lamentelicke brieuen. Ende die selue brieuen ghehoort sijnde in dye presencie vanden edelen van Inghelant so sprac die hertoghe van Clarenche totten Coninck Edewaert sinen broedere. Seggende here van dese deerlicker doot sidy cause ende culpabele, waer bi dat die coninc bescaemt ende gram wort. Ende vraechde by wat redenen men hem sulcke saken te laste leyde. Die Hertoghe van Clarence seyde, omme dat ghi met groten volcke ouer ghetrocken waert, om den.Co.van Vranckerijcke te beuechtene, ende Normandyen te conquesteirene, daer hu selue die hertoghe Kaerle quam visenteren in onse stede van Calis. Ende hi consenteirde hu te treckene, duer sijn landt van Artoys, als een ghetrauwe edel prinche, ende beddeghenoot van onser lieuer suster, maer ghi hebt contrarie ghedaen, want ghy hebt om ghelts wille paeys ghemaect metten.co.van Vranckerijcke, ende onsen lieuen broeder buyten ghesloten, ende sonder tweten van hem weder ghekeert in Inghelant. Ende hadt ghi dit niet ghedaen, die hertoghe kaerle en ware vp die Zwitsen niet ghetrocken. Bi den welcken ic wel segghen mach dat ghi cause sijt dat die edel hertoghe Kaerle verraden es, ende dat onse sustere een drouue bedruckte wedewe es. Ende dese selue woorden ghetuychden mede me Loerd Descales, ende meer andere edele mannen. Ende daer was een grote beroerte. Nyet te min die.co.beet sijnen breydel, ende meende hem noch te wrekene alst tijt ware, alsoo hy corts daer naer dede. Want hi dede vergaderen sijn coninclijk parlement, ende heeft ghedaen bannen huyter croone van Inghelant de hertoghe van Clarence, ende me Loerd descales, ende meer edele heren van haren medeplegers, terstont Inghelant te ruymene. By den welcken sie versaemt hebben ontrent xiiij.duysent mannen. Ende trocken ouere te Normandyen waert.

¶ Item in desen tijt was een Rudder huyt Inghelant, die voortijts vander bende van Werwijc gheweist hadde, ende was ghebannen huyter croone van Inghelant, byden welcken dat dese voorseyde Ruddere hem betrac in Vranckerijcke, omme hem te beschuddene. Ende hi daer sijnde, drouch hem so wijsselicke onder die Fransche heren dat hi ten eynde gheroupen wort totten rade vanden.co.van Vranckerijcke. Also dat dese selue rudder Inghelsman sijnde, verhoorde aen eenen ruddere van den houe, als dat die.co.van Vranckerijcke vreese hadde, dat hem die Coninc Edewaert van Inghelant contrarie worden mochte, ter cause van Margriete sijnder sustere, die wedewe vanden Hertoghe Kaerle van Bourgoengien. Dies ordonneirde die coninc Lodewijc van vranckerijcke datmen een notabele Ambassade seynden soude in Inghelant, ende daer vrienden ghecrijghen die den.co.edewaert vergheuen souden. Ende dat vp den.xvi.dach van Meye, daer of dat die principale verrader wesen soude die vpperste camerlinck van mijn Loerd de clarence. Ende desen Inghelschen Ruddere trac also heymelic huyt vranckerijcke als hy mochte, ende quam te Calis, ende trac also voorts ouere in Inghelant, niet ontsiende die doot noch dat hy ghebannen was, maer hy trac byden.coninc.van Inghelant, ende gaf hem dit voorstel te kennene, om twelcke hem dye co.tlijf gaf. Ende hi dede vanghen den camerlinc van me Loerd van Clarence, die hem ter stont beschuldich kende. Ende hy wrouchde noch.iij.andere, die alle onthooft waren ende ghequaertiert. Ende die.co.edewaert ghinc grote ghereeschepe maken van wapeninge omme te commene vp den.co.van Vranckerijcke,

{==C.lxxxv.r==} {>>pagina-aanduiding<<}

ende die wedewe sijnder suster in staden te stane, want si hadde een ambassade ghesonden aen haren broedere den coninc. Te wetene den Abt van sinte Pieters te Ghendt, ende meer andere edele mannen huyt Vlaendren grotelick sijnen bystant begheerende.

¶ Item in tselue iaer in die maent van meye, so was een ghetrauwelic bestant gesloten tusschen den oosterlinghen ende den hollanders drie iaer lanck gheduerende. Dye welcke ghelijc souden die zee helpen bewaren yegens die fransoysen.


       
       
    
    [Den vierden dach van Meye]

¶ Item vp den vierden dach van Meye, so dede die.co.van Vranckerijcke so vele dat haer die stede van Atrecht vp gaf, behouden lijf ende goet, het welcke die.co.nyet consenteren en wilde, ten ware datmen hem gaue vierwaruen twintich mannen, sijnen wille mede te doene, het welcke die van Atrecht consenteirden. Ende dat gheschiet sijnde, so quamen die fransoysen in Atrecht, ten daghe voorseyde ten iiij.hueren naer der noene, ende was vp eenen sondach. Ende dye Fransoysen aldus sijnde binnen Atrecht, so dede die.co.die.lxxx.persoonen den hals of hauwen, het welcke waren vleeschauwers, hudeuetters, ende lijneweuers, ende dat omme dat si altoos bewaerden dat die stede inden handen vanden fransoysen nyet commen en mochte, maer wilden goet ende ghetrauwe blijuen mer Ioncfrauwe van Bourgoengien. Ende aldus sijnse voor haer stede deerlick ghemartelizeirt, ende die stede was ghewonnen sonder stoot of slach.


       
        
    
    [Den.vi.sten dach van meye]

¶ Item in tselue Iaer vp den.vi.sten dach van meye, so was die wet vanden Vryen ghemaect binnen Brugge, ende die schepenen waren nieuwe ghecoren huyt den Vryen, te wetene Oost noort ende west, drie iaer lanc gheduerende. Ende die costume van schepenen te blijuene haer leuen lanc was doe al of gheleyt ende te nieuten ghedaen.


       
        
    
    [Den.viij.sten dach van Meye]

¶ Vp den.viij.sten dach van Meye quam me ioncfrau Marie van Denremonde weder te ghendt, ende en hadde niet voorder geweist om seker causen. Ende alle die serganten van Ghendt stonden lancx der straten tot den walle toe, int harnasch, twelc schone om sien was. 


       
        
    
    [Den.ix.sten dach van Meye]

¶ Item vp den.ix.sten dach van Meye, ende was vrydach doe sloughen die van ghendt huyte met haren casselryen, ende trocken yegens hare vianden, ende die Hertoghe van Gheldre was haerlieder capiteyn. Ende ontrent den seluen tijt so trac me ioncfrau van Bourgoengien te Brabant waert, om tlant te besweerene, ende die ghescillen te paeyserene ende te middelene.


       
        
    
    [Den.xiiij.sten dach van Meye]

¶ Vp den.xiiij.sten dach van Meye, welc was Assencioens dach, so was een processie generale ghedreghen sinte cruys buyten, metten.iij.fierters, te wetene sinte Donaes.s.Bonefacius, ende.s.Loy, om onsen here te bidden dat alle dingen salichlic vergaen mochten.i477
M erckelic es nv int lant van Vlaendren 
C ommende moeyte ende grote onlede 
C oninc lodewijc wil ons slaen in spaendren 
C racht doende sijnder nichte ende mette mede 
C onfuselic vernielende casteel en stede 
L anghende naer der vlaminghen bloet 
V oorwaer het es een simpel sede 
V p een weese te strijdene, en maget soet 
V erghetende tbestant ende belofte goet 
V anden welcken wi processie draghen 
V eerthiene in meye met fierters behoet 
I n.s.cruys kercke, noot doet ons claghen 
I hesus behoede vlaendre van plaghen 



        
        
    
    [Den.xv.sten dach van Meye en den.xxv.sten dach van Meye]

    ¶ Vp den.xv.sten dach van Meye, so trocken die roode capproenen van Brugge ten randen waert onder hueren capiteyn om den wech voren te bereedene, ende waren.C.ende.L. mannen tsamen, vp den.xxv.sten dach van Meye, ende was Assencioens dach, doe waren dye bannieren ter hallen huytghesteken also elck sien mochte.

¶ Item vp dyen seluen dach so wasser een rij man ouergheleet ende ghepijnt ter begheerte vanden commune. Ende binnen der seluer nacht was hi gheexamineirt vp eenen pijnbanc in die nieuwe camer, in die presencie van schepenen, hooftmannen, ende dekenen, daer hem een horrible point aen gheseyt was te sijnder groter confusie, ende inden middel vander maerct was een schauot ghemaect, int aensien van alle den volcke van Brugge, die alle ghewapent stonden, elc onder sijn banniere, maer si en wilden ter oorloghe waert niet trecken, ten ware dat het houekin ghewyet ware. Ende tvolck bleef vp dien dach ende des nachts ter marckt. Ende tvolc aldus ter marct staende, waren verwondert, waer omme die schepenen gheene expedicie van desen en deden.

        
        
    [Den.xvij.sten dach van Meye]

¶ Item so ghebuerdet vp den.xvij.sten dach

{==C.lxxxv.v==} {>>pagina-aanduiding<<}

van Meye dat die suffragaen vanden Fremenueren, meester Eustaes doctuer ende Iacoppijn, ende mijn here vanden Gruythuyse, ende huyt elcker nacie eerbaer cooplieden, quamen ootmoedelic bidden om gracie, te wetene datmen sijn goet aen tasten soude, ende niet sijn lijf, ende quamen ooc mede.ij.soete maechdekins, dye beede des voorseyde mesdadeghen dochters waren, knielende ende biddende voor haren lieuen vadere, segghende. Laet hem te lijue al en behouden wi niet een mijte, wi sijnder wel mede te vreden, om welcke bede ende compasselicke woorden vanden cooplieden ende vanden voornomde doctueren was menegen traen ghelaten, maer tcommuyn van Brugge en was met gheenen woorden te payene, maer hiesschen recht ende iusticie. Aldus bleuen si eenpaerlic ter marct staende, ende men deder gheene ghereetschepe, soe varre dat naer die noene een man seyde. Willen wi alle eendrachtelic bi een bliuen ende wel varen so volcht mi. Dander seyden iawy. Doe soe nam die persoon sijn pijngioen in die hant, ende hy ghinc ten Schepen huyse waert, ende alle dandere vochten hem ooc met huerlieder pijngioenen, met so groter druyst dat si in dye breydel strate ouer malcander vielen, ende brochten mede colueueren, alle gheuult om schieten, ende omme haer onrecht te wrekene. Ende commende voor die schepen camere, sie en vondender nyement inne. Dies worden sy ontsteken met gramschepen, ende ghinghen in alle cloostere soucken, om dye Schepenen te vindene die si net en begheerden te mesdoene, maer baden vriendelicken om argher te belettene, dat si iusticie vorderen wilden. Ende Schepenen ter vierschare commende naer tbeleeden van iusticien, so was hi verwesen ter doot, ende hi was tsnauents ontrent die clocke seuen onthooft vp tschauot vp die marct, in die presencie van alden volcke, ende was vp eenen saterdach. Ende die cellebroerkins dye namen den dooden lichame, ende leydene in een kiste, ende hy was ghedreghen met vele barnende toortsen ten graue, ende was begrauen in sint Iacobs kercke.


       
        
    
    [Den.xviij.sten dach van Meye]

¶ Item tsondaechs daer naer, twelck was den.xviij.sten dach van Meye, noch en was tcommuyn van Brugghe niet weltevreden, si wilden datmer noch andere expedieren soude. Dies deden si noch eenen anderen halen vp die halle voor alle die hooftmannen ende Dekenen, daer een pijnbanck ghestelt was, om te doene lijden sijne messusen, diemen hem aenseyde, die welcke groot waren.

¶ Item binnen den seluen auende waren der noch twee oock ter hallen ghehaelt, waer of deen was here van Cortwijc in Scotlant. Ende waren lange ende spade inden nacht gheexamineirt, also lange dat dese drye personen ghenade baden met weenenden ooghen, ende met bitteren tranen, ende presenteirden al te buten te gane al dat si in die weerelt hadden, vp dat si haer lijf behouden mochten, ende datmense wilde stellen in eeneghe cloosteren, om schamelick haren nootdruft te hebbene, ende anders niet, omme twelcke hooftmannen ende Deekenen so grote compassie hadden, dat si hoepten ende meenden aen die gracie gods dat men die wreede ambochtslieden vermurwen soude, ende ter compassie bringhen. Aldus so waren sie weder gheleet in behoudender hant


       
        
    
    [Den xix.sten dach in Meye]

¶ Item vp den.xix.dach van Meye, vp eenen maendach om gracie aen onsen here te verweruene, soe was in elcke prochye kercke ghesonghen eene schone messe vanden heleghen gheest, also solempnelic met orghelen, ende met beyaerden, alsment vp den Sincxen doen soude moghen. Ende es te bemoedene dat alsulcke deuote wercken gode bequame waren, want vp den voorseyde.xix.sten dach in Meye yeghen den auent, waren ghebrocht in vierscharen voor Burchmeesters ende Schepenen dese voorghenoemde persoonen. Ende hem lieden was daer vertoocht haer lieder grote messusen, ende dat in diueersche grote sticken, also dat hem drien ghewesen was in corten woorden. Dat si al haer eruemueble ende onmueble te buyten gaen souden, ende gheen excusacie soucken, noch gheen ander wettelichede verbeyden en souden. Dwelc si gheerne consenteirden om haerlieder lijf te behoudene. Ende doe was den eenen gheconsenteirt, ende ooc beuolen te kiesene van.ij.cloosteren teene. Te wetene ten Eechoute often carmers, ende dander moeste kiesen ten Iacoppijnen, of ten Freren, ende nemmermeer daer huyte te gane, vp die verbuerte van haer lieder lijf. Ende bouen dien moesten si gaen in haren lijnen cleederen, bloots hoofts,

{==C.lxxxvi.r==} {>>pagina-aanduiding<<}

ende baeruoets ter marct voor elcke banniere, ende elcken Dekene vergheuenesse bidden, van tghene dies si mesdaen hadden.

¶ Item dese heren waren vanden baliu ende schouteeten gheleet rontsomme die marct, voor elcke banniere, alsoot voorseyde es, in hare lijnen cleederen, blootshoofts.etc. Dwelcke een grote sware penitencie voor hemlieden was, die so hooghe ende machtege heren waren. Ende al dus ronts omme die marct geweist hebbende, gheleet vanden Baliu ende vanden Schouteeten, waren weder in die vanghenesse gheleet totter tijt dat sy seker borghe ghestelt souden hebben, van deser sentencie te vulcommene, maer een van hemlieden die en was sot grotelic nyet belast. Daer omme was hem gheordonneirt nemmermeer in wetten meer te sijne, ende waer in datmen hem beuinden conste dat hi der stede goet enichsins tonrecht theanueirt hadde, dat hy daer voeren gheuen soude voor elcken penninc viere, naer rechten ende preuilegien vander stede van Brugghe, ende daer voren sekere ende borghe te stellen. Ende dit aldus ghedaen sijnde, so baden die Baliu, ende den Schouteeten, Burchmeesters ende schepenen, ende die Dekenen alle den commune, dat sy hem voughen wilden om huyt te treckene yegens die fransoysen onse vianden. Dies beloefden die heren, als vanden anderen gheuanghenen scerpelic te ondersouckene, ende elcken te corrigierene naer sijne mesdaet. Ende dit altijt in yeghenwoordicheyt van hooftmannen, ende Dekenen.


       
        
    
    [En.xx.sten dach van Meye]

¶ VP welcke belofte ende antwoorde die van Brugge te velde slougen, vp den.xx.sten dach van Meye. Anno.lxxvij.ende ghinghen huyter stede in groten ghetale, rijckelic ghewapent elc in tsijne met tenten ende met pauwelioenen ende met carijnen. Ende alle die smalle steden onder Brugghe staende, die volchden alle met hueren standaerden ende bannieren. Ende die vander sluys brochten.xxij.frissche serganten met een banniere ende met eenen rijckelicken carijne, ende so deden alle ander smalle steden van ghelijcken. Ende mijn here van Dudzeele was capiteyn vander stede van Brugghe, ende hi voerde den standaert van mer Ioncfrau Marie huyt Brugghe. Ende mer Pieter metten eye here van Marcke die voerde tpijngoen van Brugge, ende trocken aldus tot achter die machdaleene, daer si verwachten dien nacht met haren tenten ende pauwelioenen tot des anderen daechs daer naer.
¶ Den.xx.sten dach in meye gheleghen 
Liep tbrussche volc den fransoysen ieghen 


 
            
        
    
    [Den.xxij.sten dach in Meye]

    ¶ Item met sandt hem lieden terstont achter vele schone artijlgerye van serpentijnen, ende ander engienen. Dies vertrocken si van daer den.xxij.sten dach in Meye, ende haesten hem om te commen bi die van Ghendt, die welcke waren neder ghesleghen met schonen gheselscepe, ontrent Meenen, daer si bespiet hadden een schoon plaetse ende een ghenouchlic velt, twelck si al besteken hadden met groenen meyen, daer si dye van Brugge met groter ghenouchte ende vrientscap blijdelicken ontfinghen, het welcke tusschen die.ij.voorseyde steden een broederlicke minne maeckte, wel voughende.

¶ Item in desen tijt waren ooc eenege vanden gheuanghene heren te Brugge ontslegen ende ghetauxeirt vp grote somme van penninghen. Daer inne dat si hem obligierden ende verbonden, aenghesien dat si tlijf ontdraghen mochten. Ende bouen dien stelden si grote sekere ende borghen. waert by dyen datmense yewers inne achterhalen conste, het ware in teuijle of in cryeme, dat si altoos ghereet stonden ter correctie, ende nemmermeer in wetten te commene, ende elck soude weder keeren voor eenen penninck.iiij.waer of deen heltscheede hebben soude mer ioncfrauwe van Bourgoengien tharen profijte. Ende dander helt die stede van Brugge. Ende dit was ghedaen byder wet, hoofmannen, ende Dekenen, ende die.vi.ghecommitteirde die doe tregement hadden vander stede goedinghen, waren hier inne wel te vreden. Ende waren dese.
Eerst Ian de plaet	Willem moreel
Casin pyerins	Donaes de moor
Pieter van muelenbeke	JIan die blasere



       
        
    
    [Den.xxiiij.sten dach van Meye]

¶ Item vp den.xxiiij.sten dach van Meye. anno lxxvij.so warender.ij.te Brugge gherecht metten sweerde vp een schauot, voor dye halle. Deerste om dieswille dat hi een fransijn makere doot stac verradelic, vp den goeden vrydach, ende was gheuanghen metten faeyte.

¶ Item die tweeste was een backere, wonende byder olybrugghe, die welcke nam een ionck meyskin, sijn kijnt sijnde, huyt

{==C.lxxxvi.v==} {>>pagina-aanduiding<<}

den bedde daert lach en sliep ende tkindekin wart ontwaken, seggende. Vaerkin waer wildy mi draghen. Die voorseyde backere seyde, sus kindekin sus. Ende hi tkint nemende droucht vp eenen gotier of watersteen, ende stac tkint die kele of yeghen alle vaderlicke natuere. Ende dat ghedaen sijnde, die voorseyde quam met den bebloeden messe inden burch, ter vanghenesse van Brugghe, ende hi ghinc sijns dancx gheuanghen openbaerlic belijdende wat hi ghedaen hadde, om die welcke onnatuerlicke mesdaet dye voorseyde onthooft was, maer hem was sijn kerchof ghegheuen. Ende deerste was buyten der stede vp een radt ghestelt, ende dyt ghebuerde vp den Sinxen auent.M.CCCC.ende.lxxvij.


       
        
    
    [Den.xxv.sten dach van Meye]

¶ Item vp den.xxv.sten dach van Meye, welc was Sincxen dach, so was smorgens ten.viij.hueren een ghebodt ghedaen metter clocke ter hallen huyt, dat alle die Tantwerpen ghetrocken waren ter maerct dat si weder keeren moesten binnen den derden daghe, vp die verbuerte van vic. pont pareseyde. Ende dat nyement gheorloft en ware wijf of man huyter stede van Brugghe te trecken hi en moeste binnen den auende weder keeren, vp ghelijcke boete.

¶ Item maer omme tprofijt ende gherief van den cooplieden, so was wedere gheconsenteirt huyt elcken huyse een hooft te moghen treckene Tantwerpen, te wetene, twijf of den man, omme aldaer betalinghe te moghen doene, ende oock betalinghe te moghen ontfanghene, want men hadde claerlic vernomen dat die van Doornicke in ghelaten hadden.viijc.mannen, met.ijc.glauyen huyt Vranckerijcke, daer tvolc seere in ghestoort was Ende omme dies wille was tauwet tot allen poorten verdict ende versterckt. Ende dit hadde ghedaen die prouoost van Doornicke, sonder tweten vanden ghemeenen volcke, huyten welcken rees een groote turbacie, ende gheschil binnen Doornicke. Ende tvolc liep al in die wapene, ende wilden den prouoost doot slaen, maer sy lietent goedelicke lijden, ende swoeren te samen goet conincx te wesen, als onghetrauwe ende meyneedeghe lieden, want si hadden belofte ghedaen den goeden lieden van Ghendt ter contrarie, om welcke onghetrauwicheyt die van Ghendt ende die van Brugghe, trocken ligghen ontrent Doornicke, om hem lieden schade ende hinder te doene.

¶ Item in desen tijt was grote rommelinghe in allen landen, want die van Hutrecht ne wilden niet ghedooghen dat meester Simoen vander sluys medecijn wijlen was vanden hertoghe.K.langer domproost blijuen soude.

¶ Item vp dese seluen tijt, dye zeelanders ghinghen te Amstelredam, ende bedoruen al dat mijn heere vanden Gruythuyse toe behoorde, ende en wilden niet ghedooghen dat hi daer meer regement hebben soude. Ende die dit dede, dat was een sone van Amstelredam, dus nam hi thuys aen van naerheden, ende besattet met volcke van wapenen yeghens elcken diets hem aentrecken wilde, maer daer naer dede hijere weder sijn hant of, ende mijn here vanden Gruythuyse bleef sijn eerlichede besittende.

¶ Vp desen seluen tijt was grote beroerte binnen der stede van Lueuene, die heren ghinghen ter marct yeghens tcommuyn met haren schotters. Ende tcommuyn quam cloeckelic met groter druyst yeghens die heren, so dat si die heren sloughen vander marct, midts der hulpe vanden clercken van Lueuene, die den commuyne by stonden.


       
        
    
    [Den.xxix.sten dach van Meye]

¶ Item me ioncfrauwe van Bourgoengien als doe te Lueuen sijnde, was hier inne beladen, ende dede al haer beste omme alle die gheschillen te middelene ende te paeyserene, so varre dat si hueren eedt dede te Lueuen, als vanden lande van Brabant, sdonderdaechs naer Sinxen, twelc was den.xxix.sten dach van Meye. Anno.M.CCCC.ende.lxxvij.


       
        
    
    [Den derden dach van Wedemaent]

¶ Item vp den derden dach van Wedemaent so was beuolen den Leenhouders ende officieren van Brugghe bi letteren van mandementen, hem lieden vp te stellene binnen den vierden daghe, vp die verbuerte van haren leenen, ende bouen dien gherekent te sijne teeweghen daghen vianden slandts, of men soude andere mannen in haerlieder stede stellen, tharen coste Ende die mannen wederkeerende vander orloghe, die souden ghebruycken teeweghen daghen alsulcke verbuerde leenen, om twelcke hem alle die Leenhouders neerstelic vp saten, omme haerlieder leenen ende eerlicheden te beurydene.

¶ Item te Brugghe in sinte Katelijne strate

{==C.lxxxvij.r==} {>>pagina-aanduiding<<}

byden bogaerde woonde als doe een tempelier die goet fransoys was, ende die screef den coninc van Vranckerijcke al ouere wat men hier bedreef. Ende men worts gheware, ende hi was handen ende voeten ghebonden, ende gheleyt vp eenen waghene, ende was gheuoert te Rijssele int casteel.

¶ Item vp desen seluen tijt quamen die fransoysen voor sinte Omaers, ontrent met.xl.peerden, ende vertoochden hem tot aen die barriere vander stede. Ende dyt was vp eenen morghen stont, ontrent den.viij.hueren.

¶ Item van sint Omaers trocken huyte om dat volc te schoffierene. Ende die fransoysen dat siende, sy deysden achterwaert, altoos tot daer si eene ambuche gheleyt hadden in eene valleye van lieden van wapenen daer die van sint omaers nyet of en wisten, maer volchdense, so dat si omrinct wierden Daer was seere gheuochten, maer die van sint Omaers bleuender al meest, ende waren wel.C.ende.lxxx.mannen, daer niet een of en ontghinc. Maer men seyde datter wel.xl.waren gheuanghen, ende te rentsoene ghestelt


       
        
    
    [Den.v.sten dach in Wedemaent]

¶ Vp den.v.sten dach in Wedemaent, soe wasser te Ghendt eenen man onthooft, die metten hertoge Kaerle voor Nanchy gheleghen hadde, maer hi trac ouere aen dander sijde, byden coninck van Vranckerijcke. Ende hi drouch loose bootschepen van sconincx weghe. Ende hi quam in Vlaendren ontrent Peteghem, ghecleet als een obseruant, omme te bet sijne verraderye te voorderene, maer hy wort bekent ende gheuanghen, ende meer ander met hem, ende hy wordt te Ghendt gheuoert, ende voor sgrauen steen onthooft, ende daer naer ghequarteleirt, ende die sticken buyter poorten ghehanghen.

¶ Item naer dien dat onse gheduchte vrauwe te Lueuene haren eedt ghedaen hadde, vertrac si naer Bruessele. Ende daer blijdelic ontfanghen sijnde, ende alle dinghen in goede passe stellende, vertrac si voort te Antwerpen, daer si in quam by auende. Ende waren meestendeel voor alle huysen ghehanghen lanteernen te harer incomste.

¶ Item vp den seluen tijt was te Brugghe gheordonneirt om den groten onuoorsienegen cost, die die stede van Brugge daghelicx aen quam, datmen die rijcke poorters van Brugge bidden soude, dat si wat leeninghe souden willen doen, elc naer sijn vermueghen, te wetene.L.pont.xl.pont.xxx.of.xx.xij.of.x.vi.of.iij.som meer som min. Ende dye selue die dit leenden was seker ghedaen van betaelt te sijne in toecommende tijden. Die welcke leeninghe bedrouch een groote somme van penninghen.


       
        
    
    [Den xiiij.sten dach van Wedemaent en den xvi.sten dach van Wedemaent. Anno.i477]

¶ Item was noch gheordonneirt te Brugghe huyt te seyndene te peerde.L.mannen van wapenen, elck man met drie peerden, gheheeten vichtich glauyen, ende dat al vp der stede cost van Brugghe, waer of dat elcke glauye hadde.xxv.libra groten, bedraghende in tgheheele.xiijc.libra groten, welcke somme al gheuonden was in dese voorseyde leeninghe. Ende omme dat die voorseyde somme byden voorseyde poorters gheleent in die hant was, so was gheconsenteirt datmen al tvolck van Brugghe, dat in Saudyen lach, inden dienst van onser gheduchte Princersse, betalinghe doen soude vande tweester maent, daer si inne ghetorden waren. Ende dat was ghedaen vp den xiiij.sten dach van Wedemaent, so was tvoorseyde ghelt ghesonden in theyr te Spyere. Ende daer was elcken betalinghe ghedaen. Ende dese.L.glauien van Brugge trocken ten heyre waert, wel ghewapent ende voorsien, vp den xvi.sten dach van Wedemaent. Anno.i477.


    
¶ Hier naer volcht hoe die Coninck van Vranckerijcke ghecreech die stede van Camerijcke, ende ooc tcasteel, met groter behendichede.

ITem in die maent van Wedemaent.Anno.lxxvij.die coninc Lodewijc van Vranckerijcke, dye xi.van dier name, was huyte om die stede van Camerijcke te roouene ende te priueren van hueren priuilegien ende vryheden, ende dit te imployerene te sijnder eerlichede ende dominancie, om also te bet te doen hebben sijn volc van wapenen duerlijt ende passaegie, ende omme dat die stede van Camerijcke, soude moghen worden een plecke daer sijn volc van wapenen in soude moghen rusten, ende ligghen in sterckte ende in bewaernesse, sonder te crijghene eenich grief van haren vyande-

{==C.lxxxvij.v==} {>>pagina-aanduiding<<}

den daer ontrent gheleghen.

¶ Item als dit vernamen die Gouuernuers vander voorseyde stede van Camerijcke, also wel die kerckelicke persoonen als die leeke, dat huerlieder stede in dangiere was van vele quaets ende griefs te ghecrijghene byden coninck, sy sonden aen den coninc een seer rijckelic Ambassade, biddende ootmoedelicke dat hem ghelieuen wilde die preuilegien ende vrydommen vander stede ende vander kercke te bewarene ende te beschermene, ende toochden vele diueersche brieuen van Keysers ende van Coninghen ghegheuen. Byden welcken bleec dat alle die coninghen ende princhen dye voor hem gheregneirt hadden, meer altoos gheneghen waren om die stede ende kercke van Camerijcke te dotheren ende te verchierene, met preuilegien ende vryheden dan anders, so dat si niet en wilden dat dye voorseyde stede soude sijn in bedwanc van eeneghe weerlicke heeren, maer alleene onder den Keyserlicken staet, also si oeyt gheweist hadde.

¶ Item die coninc dit horende, begheerde vanden poorters vander stede, gheleent te hebbene.xl.duysent gouden croonen, ter hulpe van sijnder wapeninghe. Ende waert dat si dat daden, so beloefde hi dat hi der stede nemmermeer ander last doen en soude, ende dat hy dye somme vanden.xl.duysent croonen noch naermaels wel betalen soude. Dye welcke somme en worde doe niet gheleent So dreechde die coninc die stede van Camerijcke dat hi daer sijn volc van wapenen soude logieren, ende hy soude die poorters stellen in groter seruitute ende aermoede.

¶ Item tvolc vander stede dit horende, waren veruaert, ende si consenteerden die leeninghe te doene. Ende daer was ghemaect een pointinge ende settinghe vp die poorters ende tghemeente vander stede. Ende eeneghe die niet machtich en waren ghelt te gheuen, die gauen selueren croesen ende selueren ryemen, ende andere yuweelen, so dat die voorseyde somme gheuonden was, ende ghegheuen den commissaresen daer toe ghestelt, omme die tontfanghene van sconincx weghe. Aldus moesten die prouoosten vander stede, ende andere den coninc obegieren. Ende die vryheyt vander stede wort verandert in seruitute vp dyen tijt.

¶ Item men moet weten die persoonen die die stede van Camerijcke hadden in gouuernemente van sconincx weghe, omme te bewarene naer sijnder begheerte, ende dat si hem vraechden in wat manieren dat si die stede regieren souden. Te wetene of die stede neutrael blijuen soude, also si hier voormaels gheweist hadde. Ende of si in die stede souden moghen laten commen die Bourgoengioenen of en souden: Ende dye coninc antwoorde dat si die Bourgoengioenen wel souden moghen laten commen in die stede om eten ende om drincken.

¶ Item die poorters vander stede dit verstaende, waren seere verblijt, ende sonden een Ambassade aen mer Ioncfrau Marye van Bourgoengien, graefnede van Vlaendren. Die welcke Ambassade wart gheuanghen van dye van Valenchiene, ende arresteirdense binnender stede voorseyde. Aldus soe was beledt huerlieder last, mer vrauwe te kennen te gheuene.

¶ Item in desen seluen tijt, so quamen.viij.Bourgoengioenen huyter stede van duway in die stede van Camerijcke, ende naer tpreuilegie vander neutraliteyt, si trocken in dye stede hem lieden vermeyende, ende maecten goede chiere, ende also ghedaen hebbende, si vertrocken van daer. Ende die fransoysen dit horende ende vernemende dat die bourgoengioenen gheweist hadden binnen der stede van camerijcke, si gauent den coninc terstont te kennene.

¶ Item die coninc dit horende, hi sandt terstont binnen Camerijcke eenen capiteyn, ghenaemt Maraphijn, ende sijn kersten name was Lodewijc de la cirite. Dese voorseyde capiteyn in die stede commen sijnde, beual den prouoost van Camerijcke, dat si voor hem sien souden, dat si niet en ghecreghen die indignacie van den coninck. Ende die voorseyde Maraphijn in die stede commende trac terstont in tcasteel te Celles, dwelcke es dye vanghenesse vanden Bisschop van Camerijcke. Dwelcke Casteel hy bereede ter wapeninghe, ende al die muelnen die nam hi in sijn beuanc, ende beslootse binnen bedwanck vanden casteele. Ende dit ghedaen sijnde, die voorseyde Maraphijn die luuschede int casteel, ghelijc een leeu in een speloncke, ende hy dede meneghe grote vreese den poorters ende inwonende vander stede van Camerijcke aen.

{==C.lxxxviij.r==} {>>pagina-aanduiding<<}

¶ In tselue iaer ontrent half Hoymaent, als die Coninc commen was van Atrecht, ende gheweist hebbende in faeyte van wapenen te velde als voorseyde es. Eeneghe by hem hebbende, die welcke benijden den paeys ende vryhede vander stede van Camerijcke. Si seyden den coninc dat hi in nemen soude dye stede van Camerijcke, ende dat hy sijn volck daer in soude seynden omme te logierene, om dat die Bourgoengioenen gheenen wech en souden hebben te Vranckerijcke waert. Ende aldus so sandt die coninc te Camerijcke waert mijn heere de Lude, dwelck was een man van huytnemende grooter wreetheyt met.iiij.duysent mannen te peerde, of daer ontrent. Ende hi dede een ghebot doen, beuelende sijn lieden van wapenen, dat waert bi al dyen dat si saghen eeneghe poorters van Camerijcke eeneghe wedersporicheyt oft rebellicheyt bedrijuen, dat sijs sonder ontfaermichede souden terstont dootslaen, so datter nyement vanden volcke vander stede alsoo vele als eenen stock in sijn hant dorste draghen, binnen dier tijt.


       
        
    
    [Den dach van sint Iacob en sinte Christoffels]

¶ Item het volc van wapenen in Camerijcke commen sijnde te peerde, si stonden ter marct wel twee hueren eer dat elck wiste sijn logijts. Ende binnen deser tijt dye heere van Lude versochte seer aen den capiteyn Marafijn, die welcke lange daer geweist hadde int casteel te Celles, ende veil wiste van den regemente vander stede, of daer yement ware die contrarie ware of dade van des conincx gheboden. Ende dese Maraphijn wrouchder drie. Eenen meester Gillis nettelec, die welcke Deken was van onser vrauwen kercke in Camerijcke. Ende dese voorseyde meester Gillis vreesende van mesualle, hy veranderde sijn habijt, ende trac secretelick huyter stede byder partye van Bourgoengien, ende also worde hi ghesauueirt. Voort worder noch ghewroucht een grootmachtich poorter, ghenaemt Aernout pijngaert, ende noch een Ambochtsman, die welcke hadden woorden ghesproken, daer omme dat sy beede onthooft waren, ende was vp den dach van sint Iacob en sinte Christoffels.

¶ Item dit aensiende dye poorters vander stede van Camerijcke, si worden vreesende dese voorseyde wreethede. Ende tes waer dat huyter stede waren ghecoren.xij.personen, ende waren ghesonden in ostaegien in Vranckerijcke. Te wetene.v.monicken, ende vij.poorters, die welcke gheuanghen bleuen tot den iare.lxxviij. Ende corts daer naer des conincx sin veranderde in soeticheden.

¶ Item dye coninc van Vranckerijcke met machte sijnde in dye stede van Camerijcke. In dit selue iaer, dede dye wapenen vanden Keysere die voor die poorten vander stede langhe iaren ghestaen hadden ofdoen, ende dedere stellen die wapene vanden Coninc van Vranckerijcke voorseyde.

¶ Item vp desen tijt hadden die van Lueuene hare Meyere eerlic huyt ghesonden, ende last ghegheuen dat hi niet weder keeren en soude voor hi des Keysers sone gesien ende ghesproken hadde, twelcke hy vulquam, alsoot hem belast was, want hi reet wel.C.mijlen bouen cuelene, daer hy den Keyser ende sijnen sone vandt, daer hi eerlick ende blijdelick ontfanghen was. Ende naer veel spraken die si tsamen hadden, soe beloefde skeysers sone met groter meueghentheyt binnen corten daghen te sijne te Cuelen, ende sijnder weerder bruyt ontsedt te doene, ende oock al haer landen, met sulcken heyrcrachte, dats haer vianden verdrieten soude. Ende ten licteekene dat hi dat vulcommen soude, soe schanck tvoorseyden Keysers sone den Meyere van Lueuene eenen schoonen gulden cop, ende daer inne duysent honghersche guldenen, elcken gulden weert sijnde v.schellingen groten Vlaemscher munte. Ende hier mede orlof nemende, ende met meer ghelaste saken, so quam dye voorseyde Meyere weder binnen der stede van Lueuene, ende hi toochde den gulden cop, ende die duysent ducaten den heeren van Lueuene, ende die drye staten van Brabandt, ende dye drie staten van Vlaendren, ende alle die edele vanden vier landen, die landen die te Lueuene als doe versaemt waren, om nyeumare te horene, ende warachticheyt hier of te wetene. Ende alle dinghen ghehoort hebbende, droughen ouer een dye vier landen, ende dye drie staten van Vlaendren, dat si trecken souden yeghens den edelen bruydegomme te Cuelene, of binnen der stede van Maestricht.

{==C.lxxxviij.v==} {>>pagina-aanduiding<<}

¶ Item die graue van Wijncestre heere vanden Gruythuyse die quam int vlaemsche heyr int vulle harnasch, den vlamingen te baten, rijdende van tente te tente, elcken moet gheuende.

¶ Item in desen seluen tijt wonnen die fransoysen die stede van Amyens, maer het was bi verraderye, want die heer van Perrewijs was capiteyn binnen Auennes, ende hy vacht vromelick yeghen die fransoysen vp teen eynde, maer dander capiteyn ende verraders van binnen, lieten die Fransoysen van achter inne. Ende also wort dye stede ghewonnen, ende die edel here van Perrewijs waende eerlic ontcommen, ende hy vanden muer springende, brac sijn been, ende hi wort gheuangen. Ende die co.deit al ten sweerde doen al dat in Auennes was geestelic, weerlic, man, wijf, ende kinderen

        [Item om tvoorseyde volc van Vlaendren moet te gheuene]

Item om tvoorseyde volc van Vlaendren moet te gheuene, so was te Brugghe een dichtkin ghemaect vp den name van onse ionghe princersse, als quansuys of sijt int heyr ghesonden hadde.
Als hier naer volcht.
Mijne gheminde ick biddu hertelick 
Aensiet hoe lettel mijn voys gheacht es 
Remedieert mijn lijden smertelick 
In also varre alst in hu macht es 
Een weese een maecht die dus vercracht es 
Van hem die my ter vonten hief 
Acht doet mi bijstant, eert al versmacht es 
Noeyt volck so goede cause besief 
Betraut in gode hebdy my lief 
Voor een maecht vechten es eer ende vruecht 
Raept moet ghi bluscht hy eyghen grief 
God sal ons helpen bi sijnder duecht 
Ooc biddic hu minlic hebt of ghi muecht 
Eendrachticheyt tsamen wats gheschiet 
Ne weist in zijn heyrcracht niet ongehuecht 
In tmeeste volc en licht dye victorie niet 
Eere ionst, ende duecht mijn siele hu biedt 
 
By my als ionghe princersse cleene 
Doet bystant dat hu god vruecht verleene. 

¶ Ende dit selue ghescrifte was ghesonden int ghendtsche ende in brussche heyr, ende was allomme wellecomme. Ende ooc waren dese twee heyrcrachten, als Ghendt met harer casselrye, ende Brugghe met die vanden vryen, ende metten smalle steden, seer sterc ende wel ghelogiert in tvelt te Spiere, ende elck hadde sijn parc so vromelik ende sterc ghestoffiert naer costume also die orloghe toebehoorde, dattet een wonder om sien was.

¶ Item het ghebuerde vp den.xxv.dach van Wedemaent. Anno.lxxvij.dat mijn heere van Gheldre naer middernacht een sprincreyse ende assault dede vp dye vasticheyt van pont amerre, so varre dat hijer tvier in dede steken, ende tvolc verslouch, ende ghecreech die engienen dier binnen waren, ende namender vele coeyen, scapen ende swijnen. Ende dit ghesciet sijnde, hy consenteirde den voetganghers van ghendt die dreuen al den roof te haren parcke waert. Seggende met schonen woorden, broeders van Brugge si sullen desen butijnc duechdelic deelen, alsoot betamelic es.


            
                
            
            [Den.xxvi.dach in wedemaent Anno.lxxvij]

¶ Item mijn here van Gheldre rijdende ontrent Doornicke met lettel volcx van wapenen by hem, ende was hooghe vp den dach gheworden, ende was doe vp den.xxvi.dach in wedemaent Anno.lxxvij. Dese hertoge aldus rijdende, so quamen die fransoysen teender ander poorten huyt, ende besprongen hem met groter menichte, so varre dat hem geraden was te vliene. Maer hi seyde dat en sal mi god nemmermeer verwijten dat ic vlien sal of dat ic mijns dancx mi sal gheuanghen gheuen, maer ic salder mi duer vechten of doot blijuen. Ende het ghebuerde dat die fransoysen so foortselic vp den hertoghe quamen, daer hi hem so princelic weerde, so dat hi hem ten sijne doot vacht want hi grotelic vermenicht was, maer es daer rudderlic in tvelt ghebleuen, ende met hem een edel man van ghendt, ghenaemt Ian vander gracht, die bleeffer ooc zijn sestere te peerde. Ende die fransoysen voerden den hertoge doot binnen Doornicke, daer si hem weerdelic deden begrauen in sinte Iacobs cappelle, in onser vrauwen kercke, met schone exequien.

¶ Item die van ghendt dit wetende, si velden haer tenten ende pauwelioenen, ende si loeden huere carrijnen, ende trocken thuyswaert met al den rooue, sonder die van brugge mede te deelen, ende namen bouen dien.xij.carrijnpeerden, toebehorende die van brugge, ende ghinghen binnen den auende tot Oudenaerde met al den rooue.

{==C.lxxxix.r==} {>>pagina-aanduiding<<}

 
            
                
            
            [Den.xxvij.sten dach in wedemaent]

¶ Item die van Brugghe metsgaders den anderen Vlamingen, merckende dat dye van Ghendt gheulucht waren, si waren medallen moedeloos, ende meenden alle verraden te sijne, ende drougen ouer een dat si ooc thuysewaert trecken wilden, ende velden haerlieder tenten ende pauwelioenen, ende trocken naer Cortrijcke, ende dit was vp den.xxvij.sten dach in wedemaent

 
            
                
            
            [Den.xxix.sten dach van Wedemaent]

¶ Item tvolc van Cortijcke, ende daer ontrent was seere beladen dat die van Brugge thuysewaert wilden, ende baden hemlieden hertelicken dat si doch peynsen wilden om tprofijt vanden lande van Vlaendren. Ende men slough al omme die clocke aen een boort in alle prochien ende daer versaemde groot volc, so varre dat den.xxix.sten dach van Wedemaent te Cortijcke een trompet gheslegen was, ende metten mont gheseyt dat alle die ghene die onse gheduchte Princersse wel wilden, dat si haestelicken trecken souden ter seluer plecke daer si gheleghen hadden, ende men soude hem lieden haer engienen naer seynden terstont.

¶ Item die van Brugghe ende die vanden Vryen ende meer ander steden trocken rechteuoort met haren carijnen daer si gheweist hadden, ende si deelden hem in drie heyrcrachten, ende dye van Brugghe ghinghen ligghen daer dye van ghendt huyt gheruymt waren, ende die van den Vryen trocken ligghen int parc van dye van Brugge, ende die derde partye van al tander volc trac ligghen daer die vanden vryen gheleghen hadden, ende aldus meende hem elc vast te gaen makene yeghens die vianden

 
            
        
        
            
            [Den.xxx.sten dach van Wedemaent en den eersten dach van Hoymaent]

¶ Item die van Doornicke siende die besicheyt vanden vlaminghen, ende dat sy moede van reysene waren, si quamen vp den.xxx.sten dach van Wedemaent, smorghens met trijsen vander sonne, met drie grote heyrcrachten, met sulcke cleedinghe als die vlaminghen hadden alle te peerde ende wit ghewapent. Ende midts dat die van Brugge gheen engienen en hadden, so waren si vele te blootere. Ende daer warer grote menichte die kele of ghesteken, want si in gheender ordonnancie noch ter weere en consten gheraken Eeneghe swommen duer die schelde, andere liepen duycken in bosschen ende in haghen, andere ontscapeirden ende liepen thuysewaert Ende daer waren vele brugghelinghen gheuanghen ende gheleet binnen Doornicke, daer si hooghelic gherentsoeneirt waren, ende sy ghecreghen alle die artijlgerye van Brugghe, ende ontsprekelicke groten schat. Ende die van Brugghe diere ontscapeirt waren, quamen thuysewaert al druypende vp den eersten dach van Hoymaent, soberlic ghewapent, want si haddent al achter ghelaten om tlijf tontdraghen. Ende daer bleef vele volcx versleghen.

¶ Item dat die van Brugghe segghen wilden dat si verraden waren, dat was al niet, maer si waren soe weeldich ende soe broodroncken dat sy gheen sorghe en droughen, want si hadden meestendeel alle.xij.grote sdaechs, si droncken hem lieden droncken, si speilden tverkeerde, ende si rouffelden, eeneghe ontboden bedden van Brugghe, ende deden haerlieder wijfs bi hem commen, als ofter al keermesse gheweist hadde. Ende eeneghe warer die songhen al den dach.xij.groten sdaechs ende eenen nyeuwen rock, nemmermeer paeys verleene ons god. Ende andere seyden droncken drincken wint.xij.groten.ende vele andere onghemanierde saken dye daer ghebuerden, ende si en ontsaghen hueren Capiteyn niet. Ende aldus gheuaren te parcke waert, maer haer lieder menichte was te cleene om haer vianden te wederstane, want die meeste menichte en volchde hem niet. Ende aldus quam dye scoffulture vp die van Brugge, ende daer bleef gheuanghen den capiteyn vanden roode capproene, dye welcke hiet Pieter dye mol. Ende Iacob van Halewijn Baliu van Brugghe was daer ooc gheuanghen ende noch vele meer andere Ambachtslieden ende ghemeen volck.

¶ Item alle dye standaerden ende bannieren die die van Doornicke ghecreghen in die voorseyde sprincreyse, die waren alle ghesteken in onser vrauwen kercke te Doornicke. Ende die landtslieden die quamen binnen.ij.of.iij.daghen daer nae in tvoorseyde parc, ende brochten te Brugghe tenten ende pauwelioenen, potten ende pannen te cope, dye si metter haest al achter lieten.

¶ Item den standaert van mer Ioncfrauwe van Bourgoengien, ende den standaert van Brugghe die waren ghebrocht ende ghestelt int velt achter die magdaleene. Ende

{==C.lxxxix.v==} {>>pagina-aanduiding<<}

daer waren beuolen alle die vluchtege saudenieren vanden poorters, ende vanden ambochten. Ende also vele volcx alsmen huyt elck ledt ghemiste, waren daer toe weder ander gheordonneirt om weder darwaert te seynden.

¶ Item mijn here van Dudzeele capiteyn van den volcke van Brugghe, hi was ontboden van buyten der magdalene in die camere van Brugghe, voor Burchmeesters, scepenen, hooftmannen, ende dekenen, ende die.vi.ghecommitteirde, daer hi swoer bi sinen rudderscepe, al woudemen hem gheuen.M.croonen sdaechs, hi en soude met sulcken volcke nemmermeer huyt trecken willen, want si en sijn niet te bestierene, ende hi claechde seere dat hi die schande nemmermeer verwinnen en mochte.

 
            
                
            
            [Den derden dach van Hoymaent]

¶ Item mijn here Adriaen van haeskercke was capitein gemaect van.ij.of.iij.m. volcx huyt diueersche prochyen, als Iabbeke, ende zeleghen, ende meer andere daer ontrent gheleghen. Ende hi trac ligghen te Waerdamme, verbeydende die van Brugge. Dus moesten die van brugge weder huyt trecken houde ende nieuwe, vp eewelic haerlieder ambocht te verliesene. Ende si vertrocken den derden dach van Hoymaent, naer Waerdamme, onder mijn heere Daneel van moerbeke. Ende tsegghen was dat sy souden gaen ligghen ontrent Haerlebeke lancx der Leye.

 
            
        
            
            [Den.ij.sten dach van Hoymaent]

¶ Item het garnysoen van Valenchiene, van Duway, ende van Rijssele. Dese.iij.garnisoenen hadden malcanderen dach ghestelt vp den.ij.sten dach van Hoymaent byder stede van Doornicke, waer of tgarnisoen van Rijssele ende van Duway ghinghen luysschen by Doornicke in een busch. Ende tgarnisoen van Valenchijne ghinghen galoperen, ende rijdende clouckelic voor die poorten van Doornicke. Ende die van Doornicke quamen clouckelic huyte, ende die van Valenchiene weken Ende die van Doornicke volchdense scerpelic Ende als die van Valenchiene varre ghenouch waren, soe keerden si weder omme vp die van Doornicke. Ende dandere van Rijssele ende van Duway quamen van achter inghesleghen, soe dat si omringhet waren. Ende al dat huyt Doornicke quam was daer versleghen

 
            
                
            
            [Den vierden dach van Hoymaent]

¶ Vp den vierden dach van Hoymaent voor die noene waren te Brugghe onthooft drie persoonen. Deerste die hadde gheseyt dat die Schouteeten van Brugghe ende sijn broedere mijn here vander vicht alle quade verraders waren, ende dese beroerte maeckte hy ij.daghen achter een. Ende dander was een arbeyder van sconincx brugghe, die sach den bisschop van Doornicke achter strate gaen Hi maecte hem seluen here ende vind den Bisschop voorseyde met sijnen medepleghers, ende hi track eenen vpsteker huyte als om den bisscop te grieuene van sijnen lijue, ende hi hiet hem verradere met meer andere spijteghe woorden, waer omme die vander wet, die Dekenen ende hoofmannen alle seere vergramt waren, sulc eenen prelaet ende bisschop alsoo te hantierene. Die derde was een makelare van goeden gheslachte, ende hy hadde eens raet gheweist vander stede van Brugghe, maer hi hadde metsgaders sijne medepleghers gheweist ten comptoire van sommeghe cooplieden, ende hemlieden vertasseirt ende of ghedreecht een groote somme van penninghen, het welcke voor straetroof gherekent was. Ende naer lange ontfaermenesse was hi ten hende onthooft, omme andere exemple daer aen te nemene. Ende dese.iij.personen waren gherecht inden burch vanden hancman van Ghendt, want die hancman van Brugghe was te Doornicke gheuanghen metten anderen.

 
            
        
            
            [Den.viij.sten dach van Hoymaent]

¶ Vp den.viij.sten dach van Hoymaent was ghesloten bi de vander wet, hoofmannen ende Dekenen, datmen houden soude eenen eerlicken dinghedach, het welcke ghedaen was. Ende waren ontboden ter rechte te stane.xij.persoonen, ende tsanderdaechs daer naer hoorde elck sijne sentencie. Eenege van desen waren ghebannen.L.iaer huyten lande van Vlaendren, andere.vij.iaer, andere sonder tijt, ende som deden si ander beteringe. 

 
            
        
            
            [Den.xviij.sten dach van Hoymaent]

¶ Item vp den.xviij.sten dach van Hoymaent, so wasser een man van Ghendt waert ghestelt vp een scauot ghebonden, ende stont daer een groote huere, ende dat om dieswille dat hy in dye toochdaghen vander Brugghe marckt groote beroerte maecte lancx der strate tusschen der crane brugghe, ende sint Ians brugge in die cramen vanden lakene ende hy seyde sonder cesseren dat die van ghendt alle meutmakers waren, ende dat die van ypre waren alle ongheloouighe heretijc

{==C.xc.r==} {>>pagina-aanduiding<<}

ken, ende dat die van Brugge bugghers waren Ende dese woorden sprac hi ooc voor den burchmeestere vanden courpse, dies was hy in den steen gheleyt, daer hi lach tot desen dach voorseyde. Ende daer een huere ghestaen hebbende, so quam dye hontslaghere ende verbant hem sijn ooghen, ende stac hem met een scherpe elsene duer sijn tonghe, ende was bouen dyen ghebannen.vi.iaer huyten lande van Vlaendren vp sijn hooft.

 
            
                
            
            [Den.xi.sten dach vander seluer maent]

¶ Item vp den.xi.sten dach vander seluer maent, twelc was sinte Benedictus dach was ghedreghen eene deuote processie generale, gaende huyter burch ouer dhoude muelen brugghe, voorby den Iacoppijnen lancx den diuere, tot in onser vrauwen kercke, daermen een schoone Antiffene sanck, ende van daer in sinte Saluators kercke sghelijcx, ende quamen van daer duer die steen strate ouer die marckt, ouer die plaetse Mauberch weder inden burch te sinte Donaes Ende die bisschop van Doornicke drouch selue thelich sacrament, ende dede den dienst te sinte Donaes voorseyde, ende hi gaf elcken die deuotelic metter processie ghinghen.xl.daghen pardoens. Ende dit was om den almoghenden god te biddene om victorie ende voorspoet te ghecrijghene vp den vianden.

¶ Ende voor dese processie ghinghen voor die wet.vi.persoonen in haer lijnwaet, blootshoofts, elc met een keerse in haer hant, daer aen hinghen.iij.schildekins, een die wapene van Bourgoengien, tander die wapene van Brugghe, ende terde die wapene van haren ambochte. Ende dit was in amenden van onredelicke ende quade woorden te sprekene in diueersche stonden. Ende tvolc ghinc in dese processie seer deuotelic, eenege baeruoets andere ghinghen ten heleghen sacramente, om welcke deuocie die bisschop verlanghede sijn gracie tot tsondaechs gheduerende, ende men preicte in dese processie.viij.sermoenen. Laus deo.
¶ Item als die van Ghendt hem wel bedochten dat si hem qualic ghehadt hadden, si trocken weder huyt met eenen dullen hoofde te Cortijcke waert, daer si niet al te willecomme en waren, ende midts dat dye van Ghendt ende die van Brugghe ongheordineirt waren ter orloghe, ende niement en wilden obegieren, so was gheordonneirt bi mer vrauwe van Bourgoengien, ende byden edelen van den lande, datmen Saudenieren nemen soude, ende gheuense.iij.vrancken dye maent, comt.v.groten ende eenen Inghelschen sdaechs.

¶ Item dit ghedaen sijnde, mijn here van Lutcenburch capiteyn generael hi quam tot ioncker Ian vanden Gruythuyse met een deel van dese nyeuwe ghehuerde saudenieren binnen Cortrijcke, om Cortrijcke te versterckene. Ende die van Ghendt dit vernemende, si liepen te Cortrijcke in die wapene, soe dat mijn heere van Lutcenburch moeste vlien, ende si quetsten ioncker Ian van den Gruythuyse, ende sloughen.v.of.vi.saudenieren doot, ende schoten met eender serpentijne int huys daer die heeren in gheulucht waren. Ende hier of vielen die heeren clachtich aen mer vrauwe die princersse ende aen die stadt van Ghendt.

¶ Item beede die ouerdekens, ende noch wel xxiiij.Dekenen van Ghendt reden terstont wel met.iijc.peerden te Cortrijcke waert. Ende daer was iusticie ghedaen van.iij.ghentenaers, die vpstelders waren vander voorseyde beroerte, ende drie van Cortrijcke. Aldus so wasser.vi.onthooft.

¶ Item in desen seluen tijt tgarnysoen van Valenchiene ende van Duway ende van Rijssele si hielden het garnysoen van Doornicke alsoe cort in dye stede, dat si niet een hooft en dorsten huytsteken. Nyet yeghenstaende die van Doornicke ontfinghen groten schat vanden rentsoene van dye van Brugghe, maer die van Valenchiene, die van Rijssele ende van Duway hadden oock vele fransoysen gheuanghen, maer men ghecreegher niet of, want het waren al aerme waelkins Want die Coninck van Vranckerijcke en was niet huyt dan om ghelt ende schat te ghecrijghene.

 
            
        
            
            [Den dach van sinte Marie magdaleene]

¶ Vp den dach van sinte Marie magdaleene drouchmen binnen der stede van Brugghe eene schone processye metten heleghen bloede, in onser vrauwen kercke, daer dye Suffragaen van Doornicke thelich bloet drouch, ende selue den dienst dede, ende hy gaf elcken.xl.daghen pardoens. Die cause was om te biddene om paeys ende om vrede.

{==C.xc.v==} {>>pagina-aanduiding<<}

M edicinaelste hoochste offerande 
C uerieus ghebenedijt christus bloet 
C omt ons te baten in onse meshande 
C laert ons schande by huwer ootmoet 
C onforteirt ghi niet ons lijf ons goet 
L acen so sullen die sonden ons plaghen 
X pristus bloet hu ontfaermen doet 
V an hu eest dat wi processie draghen 
V p magdaleenen dach tsi hu behaghen 
V erporret sijt ghi den sesten termijn 
I n onse vrauwe kerck was nv tgewagen 
I ck bidde hu latet hu bequame sijn 

¶ Item in desen tijt waren ten nyeuwen dijcke wel.xxm.vlaminghen ghereet, omme te strijdene yeghens die fransoysen.

¶ Item in dien tijt was een knechtkin van xiij.iaren, ende was van Brugge gheboren, dat voor Doornicke ghewont was ende ontscapeirde in een stick corens, ende lach daer.xv.dagen dat niet en adt dan surcle ende haeukins van coorne, ende bi ghelucke warer.ij.vrauwen die trensoen van haren mans droughen te Doornicke, ende vonden dit kint ende drougent ten naesten huyse, ende suuerden hem sijn wonden, daer die maeyen huyt liepen, ende gauen tkijnt gheete melc, byden welcken het wat bequam. Ende dese vrauwen commende te Brugghe, daden tkint clijncken, ende vader ende moeder wordent gheware, ende liepen met weenenden ooghen haer kint thuys halen.

 
            
        
            
            [Den.xxvij.sten dach van Hoymaent]

¶ Item in desen tijt was mijn here van symay ghemaect huyter name van mer Ioncfrau van Bourgoengien capiteyn vander stede van bethune, die welcke hi overgaf den fransoysen, ende hi track selue vechten metten fransoysen, so varre dat hi bi duway in een sprincreyse gheuanghen was. Ende hi boot.xxxm. croonen voor sijn rentsoen, ende hy was mer ioncfrauwe van bourgoengien ghebrocht in eenen waghene, den.xxvij.sten dach van Hoymaent, ende sijn sone met hem.

¶ Item vp desen tijt waren dye hollanders seer sterc ter zee, ende si ghecreghen die schone craueelen vanden fransoysen, twelcke waren lieden van orloghen, ende si vonden daer inne vlaminghen, picaerts, ende brabanders, scotten, ende ooc hollanders, die si alte male verdroncken, maer de fransoysen die hilden si gheuangen

 
            
        
            
            [Den.xix.sten dach van Hoymaent. Anno.M.iiijc.ende.lxxvij]

¶ Item als onse gheuanghen brugghelinghen waren binnen Doornicke, dye welcke waren wel.viijc.bi ghetale, so was daer woonachtich eenen persoon die van Brugge gheboren was, dye welcke den brugghelinghen al te vele spijts dede, ende hy wrouchdese wie die rijcste waren, daer menich man bijstier om was. Ende dese voorseyde man quam te brugghe stoutelic vp die strate gaende, niet yegenstaende dat hy vele quaets corens vp sijn tonghe hadde, hendelicke hi quam sinte Donaes in die kercke ,daer hi bespiet was ende beleyt. Ende hi vloodt in die santuwarie, maer hy wasser sauents te clocke.ix.huyt ghehaelt met.ij.dienaers vanden proosschen, ende met.ij.dienaers van brugge, ende was vp den steen gheleet gheuanghen, vp den.xix.sten dach van Hoymaent. Anno.M.iiijc.ende.lxxvij.

 
            
                
                
            
            [Den xxi.sten dach van Hoymaent en den eersten dach van Ougstmaent]

¶ Item die Ambassaduers van des keysers sone Maximiliaen ons brudegomme, als si langhe tijt gheweist hadden te Gendt by mer Ionckfrauwe, ende wel gheaccoordeirt in allen sticken, so vertrocken si huyt ghendt den xxi.sten dach van Hoymaent, wel ghetroost ende verblijt, ende reysden naer onsen bruydegomme, ende om onsen here te biddene dat hi ons ghehulpich wilde wesen in al onse nooden. So was te Brugge ghedreghen eene processye generale, metten heleghen drye Fierters. Te weetene sinte Donaes, sinte Bonefacius, ende sinte Loy. Ende was vp den eersten dach van Ougstmaent ten Iacoppijnen. Ende men drouch die processie om drie causen. Te wetene om gode te biddene om paeys, om ghetijdich wedere, ende omme dat die brulocht salichlic vergaen soude. Alst blijct in die naeruolghende Incarnacioen.
I onstlicke sielkijns vouchthu ter bedinge 
I nwendighe tranen aenschaut ons eere 
V an dese oorloghe crijcht ons beuredinge 
V oort dat god de bruloft in duecht vermeere 
V oorspoedich wedere, bidt daer omme seere 
V ervlijt ons bonefacius donaes en loy 
V ercoorne gods heleghen vul wijser leere 
L acen anders blijuen wij in t vernoy 
C leenes svolcx wijsheyt al niet dan hoy 
C onforteirt ons dan in ons verswaren 
C onsciencie smaect niet dan sondeghen toy 
C racht doet ons dies gaen in ougst verbaren 
M et processien minlic ten predicaren 


{==C.xci.r==} {>>pagina-aanduiding<<}

 
            
        
            
            [Den.v.sten dach van Ougst]

¶ Vp den.v.sten dach van Ougst ontrent der noene wordet ouer al so duyster datmen waende dattet Eclyps gheweist hadde, maer was een teeken van onghenouchten. Ende in dese selue maent wast groot ongewedere van dondere ende van blixem, ende het reghende groot water datter die vruchten des ackers mede verladen waren al die maent duere.

 
            
        
            
            [Den.xi.sten dach van Ougst]

¶ Item vp den.xi.sten dach van Ougst, ende was maendach, soe was te Ghendt ghedaen in Sint Ians kercke die huytuaert ouer sie siele vanden hertoghe Kaerle, salegher ghedachten, seere rijckelic, alst wel betaemde, naer dordonnancie vanden landen.

¶ Item van hier voort salmen beghinnen van der comste vanden Hertoghe van Oostenrijc Maximiliaen, skeysers Fredericx eeneghe sone, oudt ontrent.xviij.iaren, als'bruydegomme van mer Ioncfrau Marie van Bourgoengien, oudt sijnde ontrent den xxij.iaren. Tincarnacioen.
Marie als bruyt in ghendt skeysers sone ontfinc 
Achtiene in ougst den edelen ionghelinc. 



        
        
    
    Hoe die edel Hertoghe Maximiliaen, int vulle harnasch met grooten state te Ghendt in quam.

    Ende hoe hy daer ontfanghen was, ten willecommene van sijnder bruyt, vrau Marie van bourgoengien.
    
{== afbeelding 	==} {>>afbeelding<<}
    


{==C.xci.v==} {>>pagina-aanduiding<<}


        
        
    
    [Den.xviij.sten dach in Ougst]

VP den.xviij.sten dach in Ougst quam die edele hertoghe Maximiliaen binnen die schone stede van Ghendt. Anno.lxxvij.met seere rijclekelicken ende triumphantelicken, ende seer schonen state. Ende hy quam van die stede van Bruessele tot der stede van Denremonde, ende also voort tot der voorseyde stede van Ghendt. Ende eerst so quammer inne.CC ende.L.cranekijniers ende coleuueriers, ende eeneghe met glauyen. Ende dese waren alle te voet in seer schoonder ordonancien gaende, twee en twee te samen. Ende daer naer quamen.xxxij.carrijnen gheladen al met artijlgerye van orloghen, ende alaem ter kuekene dienende, ende daer naer quamen noch.ijc.ende.L.cranekijniers, ghelijc als voren, dye welcke ghinghen bewarende huer carrijnen. Ende daer naer quamen wel.vic.mannen te peerde, al int swarte ghecleet, ende al int harnasch, ende hadden al meest swarte pinioenkins aen hare lanchien. Ende voort voor den edelen hertoghe waren gheuoert.viij.grote swarte bannieren die viercant waren, ende die scachten waren oock swart gheuarwet, dwelc gheselschip seer schone ende ghenouchlic om sien was.

¶ Item voor den edelen prinche Maximiliaen reden.v.heraulten, alle verwapent metter wapene van Oostenrijcke. Ende ooc so reden daer alle die heraulten vanden edelen Hergtoghe Kaerle, salegher ghedachten metten wapenen van sijnen lantschepen, ende hem wijlent toegehorende. Ende voor den prinche was gheuoert een sweert, met trompetten voor hem trompende hooghelic, ende groot ende schoon gheluyt makende, dwelc ooc seere ghenouchlic om horen was, ende ooc om sien.

¶ Item dit ghepasseert sijnde, so quamen daer noch in seere schoonder ordonnancien ende seere rijckelic toe ghemaect, op schone costelicke peerden, noch wel.vic.mannen van wapenen. Ende daer was menich edelman int gheselschip. Te wetene bisschoppen, hertoghen, ende grauen, welc gheselscip seere schone ende triumphelic omsien was.

¶ Item die van Ghendt, metsgaders haer lieder casselrye reden yeghens hem, alle in witten habijten, met rooden capproenkins, ende met swarten hoeden, ontrecht.vc. personen, seer costelick ende rijckelick toeghemaect in schoonder ende triumphelicker ordonnancie, gheseten op costelicke peerden, welcke processye gheduerde wel.iiij.hueren lanck.

¶ Item dye van Ghendt hadden ooc gheordonneirt vele schoone slomme personagien ende propheten ten blijden wellecomme vanden edelen prinche Maximiliaen. Ende hy quam ter poorten inne van sinte Baefs waert, ende lancx den huysen was groote chierhiede ghedaen. Ende daer stont ghescreuen. Tu es dux noster pugna prelium nostrum, et
omnia que dixeris nobis faciemus. Ooc stonter noch gheschreuen. Amor fecit amaritudinen Ende bouen een ander parc stont gheschreuen Clamor factus est ecce sponsus venit.

¶ Dese eerweerdighe prinche alle dese saken ghesien hebbende, hi reet te logijste int huys vanden prothonotare, ende het was vp eenen maendach. Ende sijn bancket ghedaen sijnde tsauents, hi reet als brudegomme tot sijnder bruyt, int hof ten walle, met.vi.of.viij.heren bi hem. Ende dit was ontrent den.xi.hueren inder nacht, daer alle dye edele bereet stonden omme den brudegomme tontfanghene. Ende die bruyt den brudegomme siende so knielde si neder ter eerden, ende hi van ghelijcken, malcanderen inden aerme nemende, ende veranderden beede so seere, ende wierden la so wit, al hadden si die doot varwe aen ghehadt, dwelc was een teeken van hertelicker liefden. Ende me vrauwe de duwagiereghe nam ooc den brudegomme inden aerme, hem cussende ende seggende. Naer hu heeft ons hertelic verlanct. Ende aldaer waren si beede ondertrauwe ghedaen van eenen legaet van Roome. Ende doe was daer gheordonneirt een rijckelic bancket. Ende dat ghedaen sijnde, so nam die bruydegomme vriendelicken oorlof aen sijn bruyt, ende trac weder naer sijn logijts.

¶ Item daer so was alle dien nacht grote triumphe ghedaen van vieren, alle dye stede duere, ende alle manieren van ghenouchten.


¶ Hier naer volcht hoe dat die edel Hertoghe Maximiliaen, sone vanden keyser Frederick, trauwede sijn bruyt, Marie van Bourgoengien.


¶ Dat.lxvi.Capittel.


{==C.xcij.r==} {>>pagina-aanduiding<<}


{== afbeelding 	==} {>>afbeelding<<}
    

ALs alle dese voorseyde saken gheleden waren, so quam die voorseyde brudegomme tsanderdaechs, ende was dijsendach des morghens, ten vi.hueren, seere rijckelick ghecleet tot sijnder bruyt, die welcke ooc seer chierlick bereet was, ende daer waren si beede ghetrauwet vanden Legaet voorseyde. Ende daer waren die bruytleeders mijn heere vanden Gruythuyse, ende die graue van Synay, in die presentie vanden Bisschop van Mets, den Bisschep van Triere, ende den Bisschop van Doornicke, ende vele meer andere Princhen ende princerssen. Ende die bruydegom besliep sijn bruyt des dijsendaechs sauents, maer het was gheordonneirt datmen die brulocht te Brugghe houden soude. Ende hi was die xxx.ste Graue van Vlaendren van sijns wijfs weghe, vrau Marie van Bourgoengien eeneghe dochtere vanden Hertoge Kaerle.

¶ Item die lantgraue van Hessen, die metten voorseyde brudegomme commen was, dye quam te Brugghe met groot volc van wapenen, vp den.xxvi.dach van Ougst, dijsendach sijnde, alle met cranekynieren ende colueueren ende pijckenieren, met vele carrijnen, ende vele mannen van wapenen te peerde. Ende dese trocken alle naer sint Omaers, om te wederstane den fransoysen, ende waren wel.vc.mannen sterck, daer al tvolc van Vlaendren seer in verblijde, alst wel redene was.

¶ Vp desen seluen tijt dede die coninc Lodewijc van Vranckerijcke grote neersticheyt omme die stede van sint Omaers te verradene Ende hi ghecreech vrienden van binnen der stede, te wetene eene gheheeten Ian de la

{==C.xcij.v==} {>>pagina-aanduiding<<}

heye, met sijnen medepleghers. Ende was doe gheordonneirt vp eenen sekeren auentstont, dat dese voorseyde Ian de la heye soude tvier ghesteken hebben ten.iij.steden binnen sint Omaers. Ende dye fransoysen tvier ghesien hebbende, souden met groter cracht voor die poorte ghecommen hebben, dies soude die voorseyde Ian de la heye tauwet ter poorten of ghesleghen hebben met sijnen medepleghers, ende also die fransoysen inne ghelaten maer byder gracien gods dese valsche verraderye en quam nyet ter perfectie. Ende Ian voorseyde wart gheuanghen, ende ghequarteleirt, ende ter poorte, ten Fransoysen waert sijn hooft huyt ghesteken.

¶ Item die coninc dit vernemende dat sijne valschede openbaer gheworden was, ende sijn vrient ghequartiert, ende oock verstaende dat die Hertoghe Maximiliaen in Vlaendren commen was, ende ghehuwet met sijnder nichte van Bourgoengien. Ende dat die lantsgraue van Hessen met veel volcx van wapenen, binnen sint Omaers was. Hi vandt in sinen raet dat hi vertrac van sint Omaers naer Theerenburch.


       
        
    
    [Den.xxviij.sten dach van Ougst. Anno lxxvij]

¶ Als hertoghe Maximiliaen aldus ghehuwet was aen onse hoghe ende moghende princersse, so quam hi ter bede vanden edelen ende vanden nacien binnen der stede van Brugghe, vp den.xxviij.sten dach van Ougst. Anno lxxvij.ende was vp eenen donderdach. Ende met hem quam mevrauwe van Bourgoengien sijne gheselnede, ende me vrauwe de Duwayereghe van Bourgoengien, ende met groter menichte van duytschen heren, ende ooc van desen landen, ende vele edele vrauwen ende ioncfrauwen.



        
        
    
[Hoe die Hertoghe Maximiliaen, int vulle harnasch te Brugghe in quam]

    
{== afbeelding 	==} {>>afbeelding<<}
    

    
{==C.xciij.r==} {>>pagina-aanduiding<<}

    Hoe die Hertoghe Maximiliaen, int vulle harnasch te Brugghe in quam, met sijnder hertoghinne vrau Marie, ende wat chierlicheyt hem ghetoocht ende bewesen was, thaerder blijder incomste.

        
        
    
    [Den.xxviij sten dach van Ougst]

ITem die edel hertoghe Maximiliaen quam binnen sijnder stede van Brugghe, vp den.xxviij sten dach van Ougst, ghelijck als hi dede binnen der stede van Ghendt, metten seluen heren ende state al in ordonnancien, met swarten standaerden ende pingioenen, ende oock met eenen standaert daer een maecht in stont. Ende dese Prinche voorseyde sadt in sijn vulle harnasch, ende sijn peert was verdect ende verchiert totten voeten toe vul van gouden en selueren bellen, seer rijckelic ende triumphelic om sien. Waer in het ghemeyn volc grote ghenouchte ende corragie in nam.

¶ Item die cruyspoorte daer hi in quam, was al behanghen seer chierlic met lakene, ende bouen voor die poorte stont een seer schoon tafereel, daer die voorseyde edele hertoghe in stont gheconterfeyt naer sinen persoon van schilderyen, ende daer stont ghescreuen. Benedictus qui venit in nomine domini. Dwelck hi ende alle sijne edele heeren ende mannen die met hem quamen seere besaghen.

¶ Item aen beeden sijden vanden straten stonden alle die Ambochten met barnende toortsen voor hem lieden, streckende tot mijns heeren hof toe.

¶ Item die schotters vanden oude boghe ende vanden ionghen, ende ooc vanden hantboghe, reden alle te peerde yeghen hem, wel.iij.mijlen varre al in tvulle harnasch, elc met eender porneye, root ende swart, ende wit in den middele.

¶ Item ooc redender yeghens grote menichte van poorters ende van ambochtslieden, al met ghelijcken iorneyen. Dies dye heeren verwonderden, waermen soe vele peerden in Brugghe vant. Ende alle dander schotters die niet te peerde en waren, dye stonden ter marckt aen beeden sijden, alle int harnasch.

¶ Item die nacie vanden Oosterlinghen reden ooc met groter menichte yeghens hem, ende elck hadde eenen knape met eender barnende toortse in die handt draghende, totten houe toe.

¶ Item voort reden yeghen den voorseyde edelen Prinche, die Baliu, Schoteeten, ende vele wethouders die hem seer minlicken willecomden, ende vele ander heren ende poorters die hem ende sijne gheselnede conuoyeerden tot den houe toe, dwelc hi seer wel nam.

¶ Item aen die oude muelenbrugghe daer stont ghemaect een rijckelic parc, daer in datmen toochde hoe wijlent dye Romeynen blijdelic ontfinghen den Prinche Iulius Cesar, bewijsende hoe blijdelic die van Brugghe daer hueren Prinche ontfinghen. Ende daer stont ghescreuen. Gloriosissime princeps defende nos ne pereamus.

¶ Item in die hoochstrate waren vele huysen wonderlicke verchiert, met behanghene, ende met toortsen.

¶ Item dye Poortingaloysen hadden onsprekelicke vele barnende toortsen. Insghelijcx die Florentijnen, dye Venecianen, die Oosterlinghen. Ende die Spaengiaerden hadden een huys van bouen vpt dack tot beneden toe vul barnende toortsen, ende alle andere nacien van ghelijcken.

¶ Item aen thuys gheheeten Blanckenberghe, stont ooc een chierlic parc, ende was Ioseph die patriarcke, die welcke rijckelic ontfanghen was. Ende daer stont gheschreuen. Sapientiam amaui et exquisiui a iuuentute mea, et exquisiui eam sponsam mihi assumere.

¶ Item dye oude ende nyeuwe halle waren rijckelic behanghen met lakene, blaeu, wit ende root besaeyt met sprinchen wapene.

¶ Item noch voor sprinchen hof stont een parck, daer in ghetoocht was, hoe dat die Prinche Theodosius om sijnder eerbaerheyt wille quam ter keyserlicker croone, ende daer stont ghescreuen. Iusticia indutus fui, et vestiui me sicut vestimento et dyademate iudicio meo. Ende in dusdaneger manieren ende schoonder triumphe passereide die voorseyde edel Prinche, met sijnder edele gheselnede, tot binnen sijnen houe.etc. 
Maximiliaen hooch prinche ontfaen 
Achtentwintich in Ougst M of ghedaen. 


        [Hoe die edel Hertoghe Maximiliaen, beswoer die Stede van Brugghe]

Hoe die edel Hertoghe Maximiliaen, beswoer die Stede van Brugghe, ende consenteerde al dat die Hertoghinne me Vrauwe Marye van Bourgoengien besworen hadde.

{==C.xciij.v==} {>>pagina-aanduiding<<}

            
{== afbeelding 	==} {>>afbeelding<<}
    


            
        
            
            [Den.xxix.sten dach in Ougst]

ITem des anderdaechs, vrydach sijnde, ende was den.xxix.sten dach in Ougst, so beswoer hi die stede van Brugghe, confirmerende al dat sijn gheselnede, als vrauwe besworen hadde. Ende die vander stede daden hem ooc eedt van ghelijcken, ende hem was ghesconcken vander stede eenen rijckelicken selueren vergulden cop.
Brugghe beswoer met blijder nacie 
Skeysers sone vp sint Ians collacie 

¶ Item vp den.xxxi.dach van Ougst, dye welcke was sondach, doe reet onse Prince Maximiliaen ende sijn gheselnede, ende me vrauwe de Duwagiereghe met groten state int Gruythuys, ende van daer ten cloostere van Synay, gheseyt ten Colletten, dat men doe wyede huyter name van sinte Claren, bi sinte Kathelijnen poorte, daer die bisschop Ferricus van Doornicke tofficie dede ende al dye gheheel stede was daer ghebeden te commen offerene. Anno.i477.
Tclooster van Synay in sprincens presencie Ghewyet was met groter reuerencie.

¶ In desen tijt was te Brugge ghehouden eenen eerlicken dinghedach, daer een deel lieden ghebannen waren, som.L.iaer, som.x.som meer, som min omme dat si onmanierlick yeghen trecht ghesproken hadden, in vrome van meuterye, binnen der stede.
Voor so wasser een ionc rispeel van mechel waert, die mijn here vanden gruythuyse grotelick te naer ghesproken hadde, ende was met eenen gloeyenden ysere door sijn tonghe ghesteken, ende ghebannen thien iaer huyten lande van Vlaendren vp sijn hooft.

 
            
        
            
            [Den.ij.sten dach van Septembre.Anno lxxvij]

¶ Item vp den.ij.sten dach van Septembre.Anno lxxvij.so waren die Commissaresen te Brugghe. Te wetene dye Abt vanden Dune, mijn here vanden Gruythuyse, mijn here phelips van Score, ende mijn heere Wouter vander gracht. Ende dese voorseyde heeren vermaecten dye wet ten daghe als voren, ende

{==C.xciiij.r==} {>>pagina-aanduiding<<}

was sdaechs naer sint Gillis dach. Ende si coren.xiij.Schepenen huyt den.ix.leden als hier voren verhaelt staet.etc.

 
            
        
            
            [Den tweeden dach van Septembre]

¶ Item ons prinche aldus te Brugghe sijnde, die Fransoysen waren altoos huyte om Vlaendren te bederuene, ende hadden vele pycaerden, arthoyzienen, ende vlaminghen te harer hulpe, die welcke gheuanghen ende verdreuen waren, ende dienden om sault den fransoysen, ende waren die ghene die tlandt meest griefs deden, midts dat si dye wijcke vanden lande wisten. Dies brochten si ontrent den tweeden dach van Septembre die fransoysen te Waestene, ende te Meesene, so dat sy naer Ipre quamen, ende sloughen vele lieden doot ter hoogher muelene voor Ipre, die hem gheerne verweert hadden, maer si waren te cleene menichte. Ende die Fransoysen quamen voor Ipre tot.s.Loys huysekin, ende waren al daer wel.iiij.hueren lanc, dye lieden vanghende ende dootslaende tot aen die vesten van Ipre.

¶ Item die fransoysen wonnen al twestlant van sint Omaers tot Cortrijcke toe. Want si wonnen die Riuiere vander schelde ende vander Leye, ende verdoruen al dat lancx die Riuiere stont. Te wetene Laluwe, Steenbrugghe, Merreghem, Steenwercke, Nyeukercke, ende Nipkercke, Eecke, tsinte Venants, Borgearmentiers, Cassele, Steenuoorde, Hekelsbeke, Peenen, watene, Nederwatene, Nuleen, Rubrouc, Ruwerscuere, het cloostere van Claermarasch, Aerlebeke, ende noch vele meer ander prochien ende schoone dorpen, sonder alle die schade dye in Aertoys ende in Henegauwe gheschiede ter Ameye, ende ontrent Auennes, ende menich schoon slot ende casteel.

 
            
        
            
            [Den vierden dach van Septembre]

¶ Item vp den vierden dach van Septembre was den Hertoghe Maximiliaen gheconsenteirt die selue sceuencie ende somme, dye wijlent den hertoghe Kaerle gheconsenteirt was, also langhe als die orloghe ghedueren soude. Dies verbandt hy hem seluen Vlaendren te beschermene vp sijns selfs hant, van welcke sceuencie het transpoort van Brugghe drouch iaerlicx.xlc.libra groten. 

 
            
        
            
            [Den.v.sten dach van Septembre]

¶ Item vp den.v.sten dach van Septembre waren te Brugge twee lieden gherecht metten sweerde. Deene was een dienare vanden houe, dye eenen anderen houelinc doot stac voor mijns heren hof, ende was metten faeyte gheuanghen. Ende dandere was van Cortrijcke waert, die te Brugge ghecoren was om busschietere te sijne, ende track mede voor Doornicke, ende wort daer gheuanghen, al daer hy fransoys swoer, ende beloefde tvier in Brugge te stekene ende te schietene, ende hi wrouchde die brugghelinghen te Doornicke, ende deidse verschatten, ende hadde in Vlaendren metten Fransoysen vele brandts helpen stichten, selue metter hant.

 
            
        
            
            [Den.viij.sten dach van Septembre]

¶ Vp den.viij.sten dach van Septembre drouchmen in een processie generale theleghe bloet tonser vrauwen, ende tdrouchen den Abt van sinte Bertins, ende den Bisschop van Doornicke, daer vele Abten ende prelaten mede ghinghen. Ende die hertoghe van Oostenrijc Graue van Vlaendren reedt met sijnen state achter thelich bloet, ende me vrauwe van Bourgoengien, ende de Duwayiereghe ghinghen te voet in die selue processie. Ende was ghedaen om god te biddene om victorie yeghens den Coninc van Vranckerijcke.
 Ons prince zijn princersse loofden thelich bloet  
In Marien gheboorte tonser vrauwen soet 


 
            
        
            
            [Den xv.sten dach van Septembre]

            ¶ Item die vanden Vryen behoren een nieuwe wet te hebbene, altoos.xiiij.daghen naer dat die wet van Brugge vermaect es. Ende om daer toe te commene, so waren die commissarisen vanden prinche al bereet vp den xv.sten dach van Septembre, omme die voorseyde wet te vernyeuwene. Maer dhoude schepenen vanden Vryen, die langhe iaren schepenen gheweist hadden, ende plaghent te hebbene te haren lijue, die quamen byden Commissaresen, ende wilden opposeren ende appelleren, ende wilden weder in sulc gheseich commen als sy ouer.vij.iaer gheweist hadden.

 
            
        
            
            [Den.xvi.sten dach van Septembre. Anno.lxxvij.]

¶ Ende dit vernemende die wet van Brugghe, sy trocken ten houe, bi onsen gheduchten heere ende prinche, ende gauen hem te kennene, hoe dat die heren vanden Vryen huyt waren omme die nyeuwe rechten, ende preuilegien te corrumperene, die welcke onse Princersse ghegheuen hadde, ende die prinche ooc besworen hadde. Ende waert bi aldien datter yement teghen segghen wilde, so gaf die prinche terstont een nyeu Mandement den Schouteeten van Brugghe, beseghelt metten groten seghele, inhoudende ende beuelende den Commissaresen

{==C.xciiij.v==} {>>pagina-aanduiding<<}

dat si die wet vanden Vryen vermaken souden, naer die nyeuwe preuilegien, also hi ende sijn gheselnede besworen hadden. Ende waert by al dien datter yement yegens appelleren wilde, dat hi sekere ende namptisacie doen soude, omme tvoorseyde appeel te vulcommene. Ende bi desen waren Schepenen ghecoren huyten Oostvrye, ende Noortvrye, ende huyten Westvryen, naer die nieuwe rechten ende preuilegien. Daer omme dat eeneghe heeren vanden Vryen seere qualicke te vreden waren, ende dese wet was aldus vermaect vp den.xvi.sten dach van Septembre. Anno.lxxvij.

¶ In desen tijt dedemen grote reparacie aen die stede van Brugge, ende men maecte stercke bollewercken rontomme die stede, ende voor elcke poorte maecte men een blochuys, ende die baermen vander veste van binnen hoochde men, so datmer bedectelic onder gaen mochte, ende men maeckte in die voorseyde baermen bussegaten, daermen engienen in leggen mochte, so datmen noeyt sulcke fortefierijnghe te Brugghe en hadde ghesien maken, daer te voren. Ende dit es ghescreuen teender leeringhe, ofment in toecommende tijden van noode hadde. Want die van Brugghe en wisten die practijcke nyet van sulcken saken te makene, ter orloghe dienende, maer was hem lieden dordonancie van andere lieden van buyten ghewesen, ghemerct dat Brugghe was eene coopstede, ende gheen stede van orloghe daer te voeren.

¶ Item men sprac ooc in desen tijt van bestande, daer of datter een ghemaeckt was van.x.daghen gheduerende. Ende binnen dyen was noch een ander bestant gheprocureirt twelcke gedueren soude totten wederroepene van eenich van beeden die partyen. Waer omme tvolc seere verblijt was.

 
            
        
            
            [Den.xx.sten dach van Septembre]

¶ Item vp den.xx.sten dach van Septembre so was tbestant openbaerlick metter clocke huyt gheroupen tusschen den coninck ons souuereyn here, ende den hertoge van Oostenrijcke Graue van Vlaendren, ons gheduchte heere ende prinche. Ende om god te danckene van alsulcker goeder tijdinghe, soe was ghedreghen een processye generale in sinte Saluators kercke, vp.s.Mattheus dach.xx.in Septembre, metten fiertre van mijn heere sinte Baselis.

¶ Vp desen seluen tijt stont die stede vander sluys in groter tribulacie, ende langhe gheweist hadde. Want sichtent die doot van Guwy de baenst sheer Ians sone, was sulc regement ter sluys vanden Burchmeesters, ende Tresorieren, dat hem nyement vanden poorters vander sluys buyten der poorte betrauwen en dorste, want waer si quamen, si worden gheuanghen vanden Rentieren, die iaerlicx renten vp die stede vander Sluys hadden Ende dit gheduerde langhe iaren, ende altijt so lancx so arghere, want die regierders vander stede ontfinghen die incommende goedijnghen vander seluer stede, maer si en betaelden die Rentiers nyet of lettele. Ende Guwy de baenst sheer guwys sone vercreech een mandement datmen die rentieren maer half hare renten betalen soude. Nochtan wasser menich die noch die helft van haren renten niet ghecrijghen en consten. Ende die stede vander sluys en vercouuereirde met al desen practijcken niet, anders dan die ghene die tregement hadden, die wierden alle rijcke. Ende noch bouen desen so deden dye regierders vander sluys, elcken inwonende persoon weke ghelt gheuen, iae die knapen ende die ioncwijfs die de lieden dienden moesten pontghelt gheuen, naer tghene dat si wonnen, ende sghelijcx die cordewaghen cruders van haren aerbeyde. Ende bouen dien quamen die regierders vander sluys inde huysen van haren poorters ende ambochtslieden, ende deden elcken ghelden.x.pont.viij.libra.vi.libra.iiij.libra.iij.libra.ij.libra, elc naer sijnen staet.

¶ Item die gheen ghelt te gheuene en hadden, si haelden die beste panden huyter lieder huysen, ende droughense inden wouckere, leenende daer vp also als si mochten, ende sonden die lieden die woucker brieuen thuys. Ende dese grote ouerdaet gheduerde totter tijt dat dye orloghe begonste, tusschen den coninc van Vranckerijcke ende onse gheduchte princersse Marye, Byden welcken tcommuyn vander sluys ooc in die wapene ghinck, hem seluen ter orloghe reedende, ende met bannieren ter marckt staende, ende si vinghen al die principaelste vander sluys, dyet aldus gheregiert hadden, ende leydense in vanghehessen Ende waren al in vreesen van doot ghesleghen te sijne, dies eeneghe van hem lieden vloten huyter Sluys.

{==C.xcv.r==} {>>pagina-aanduiding<<}

¶ Item tghemeente vander Sluys hadden hem seluen gheerne beholpen met die van Brugghe, aenghesien dat si onder Brugghe ghecommen waren, ende baden die van Brugghe om bijstandicheyt, byden welcken dat notable ghedeputeirde van Brugge ghesonden waren ter Sluys, die daer audiencie namen van vele rekeninghen, die varre buyten reghele ende mate ghinghen. Dies ontfanghen si hem daer inne breedere ondersouck doene, ende sy trocken weder thuysewaert. Ende doe ghecreghen si vander sluys te Brugghe. Maer den hooghen raet van Vlaendren dye trac tstic aen hem lieden, als dupperste naest den prinche. Ende die soudent remedieren, middelen, ende stellen in goeden paeyse, ende ordonnancie.etc.

¶ In desen tijt wasser een veerman die vele horrybele woorden riep vp die gheuanghene heren, ende so deden ooc vele andere van sijnen medepleghers, maer die heeren bleuen altoos gheuanghen totter tijt dat die Hertoghe Maximiliaen te Brugghe tlant besworen hadde. Ende doe ghecreghen dese gheuanghene heren die hulpe van mijn heere van Eluerdijn, souuereyn van Vlaendre die haeldese huyter vanghenesse, vp eenen dach datmen drouch processie generael, ende hy leeddese in tcasteel, ende daer nae te Cocceye in wijt de visch casteelkin, ende van daer dedyse voeren te Ghendt.

¶ Item tcommuyn vander Sluys waren hier inne seere ontpaeyt, so datter eene van hem lieden quam, die welcke sprack den Balyu qualic toe, ende hief sijnen hamer vp om te slane, ende seyde met sinen medeplegers naer dien dat hem lieden die van Brugge gheen bystant doen en wilden, si souden lieuer conincx sweeren ende fransoys worden. Dies was hi gheuanghen, ende om dier woorden wille was hy onthooft, vp den.xxij.dach van Septembre. Anno.lxxvij.

 
            
        
        
            
            [Den.xxv.sten dach van Septembre en den xxvi.sten dach]

¶ Item vp den.xxv.sten dach van Septembre so trac ons Prinche met sijnder gheselnede ter sluys, daer hy die stede beswoer. Ende hi vysenteirde beede die casteelen. Ende vp den xxvi.sten dach quam hi ten Damme, daer hy ooc sinen eedt dede. Ende van daer quam hi weder te Brugghe sauents met toortsen, ende hy quam inne ter coolkersche poorte lancx den watere. Ende die vander sluys bleuen in groter beroerte, ende verdriete, ende vele goede mannen liepen huyter stede, ende andere waren noch gheuanghen.

 
            
        
            
            [Den.xxvij.sten dach van Septembre]

¶ Item vp den.xxvij.sten dach van Septembre was te brugge een onthooft, die welcke was van twee dootslaghen, ende meer andere ruytheden die hi bedreuen hadde, ende het was so stormelic weder van winde, dat hi vp tscauot nyet onthooft en was, maer beneden vp die caussie.

 
            
        
            
            [Den seluen dach van sinte Cosmas ende Damiaen]

¶ Item vp den seluen dach van sinte Cosmas ende Damiaen, dwelcke was vp eenen saterdach, so vloeyde die zee so hooghe, ende so stormende van winde, wel.viij.hueren lanc gheduerende, datmen seyde dat binnen.C.iaren so hooghe noeyt ghevloeyt en hadde. Want Tantwerpen vp het hooft quamen dye schepen staen, daer doe den burch vul waters stont, ende sghelijcx dye kercke inden burch, vele dijcken braken inne. Te wetene in Holland, in Zeelant, ende in Vlaendren. Dordrecht was in grooter noot, ende meer ander plecken in Hollant. Ooc bedoruen der vele Inghelsche schepen, met lakenen die Tantwerpen waert quamen, daer of dat vele lakenen aenghedreuen quamen te Heyst, ende te Blanckeberghe. Ende dhoude stede van Oostende ghinck meest of metter voorseyde vloet, ende vele bortoenen bedoruen vp die'zee die gheladen waren met soute ende met coorne. Westcappelle ghinck inne, ende vele polders in Vlaendren.

¶ Item dhoude kercke Toostende stont.viij.voeten hooghe in twatere, ende groot iammer was in vele plecken, ontrent der zee. Ter Nyeupoort quamen die schepen vp dye Caye staen, ende in meer andere plecken ghebuerde groot dangier vander voorseyde vloet
Een foortselicke zee vp Cosmas dach 
Dede den volcke bedrijuen groot hanttgeslach 


 
            
        
            
            [Den.xxx.sten dach van Septembre]

            ¶ Vp den.xxx.sten dach van Septembre, ende was dijsendach. Doe waren alle die visschcoopers bancken weder ghebrocht vp die grote marct, die wel.viij.maenden of meer hadden ghestaen inden braemberch.

 
            
        
        
            
            [Den tweeden dach van Octobre]

¶ Vp den tweeden dach van Octobre inden seluen tijt, so was ten Fremenueren solempnelic ghewijt een Abt, van een Abdye huyten Bisscopdomme van Theerenburch, welc

{==C.xcv.v==} {>>pagina-aanduiding<<}
 
ke Abdye al verdoruen was vanden fransoysen. Ende dit officie dede die bisschop van Sarepten, in die presencie vanden proost van Loo ende vanden Abt vanden Eechoute.

¶ Vp desen seluen tijt hadde tghelt in Vlaendren wonderlicken coers ende loop. Die penninghen die vp.iiiij.groten ghesleghen waren bi Hertoghe Phelips, salegher ghedachten, dye deden.iiij.groten ende eenen haluen, ende daer naer.vi.groten, ende sghelijcx van hertoge kaerle ooc. Die penninghen van.ij.groten die daden.iij.groten ende eenen haluen, ende die grootkins.v.seskins, die.iij.leeuwen daden een libra groten.

¶ In desen seluen tijt die hertoge Maximiliaen sant een eerlic Ambassade naer den coninck van Vranckerijcke, maer si en dorsten niet varder trecken dan te Rijssele. Want die coninck en wilde hem lieden gheen gheleede gheuen, ende eyndelicken watmen tracteirde die Coninc behilt gheen belofte, seghele, noch brief. Dus quamen si thuysewaert, sonder yet te besongierene. Ende waren, te wetene die bisschop van Mets, die bisschop van Doornicke, ende een Hertoghe, ende een Graue huyt Oostenrijcke.

¶ Item vp desen seluen tijt, so quam die Coninc van Aragoen, die hem coninc van Spaengien screef, orloghen vp den coninc van Vranckerijcke so sterckelic, dat hi al tlandt van Langhedock in hadde, ende quam altoos nederwaert. Byden welcken dye coninc Lodewijc van Vranckerijcke vertrac huyt Artoys met al sijnder Armeye ende volc van wapenen, sonder dat hi Atrecht, Bethune, theerenburch ende Doornicke wel bewaert liet met garnisoene, ende hi dede al Vranckerijcke duere roupen open orloghe vp den.co.van Aragoen.

¶ Vp sinte Donaes dach, den.xiiij.sten in Octobre, so hoorden die Hertoge Maximiliaen, ende mijn vrauwe sijn gheselnede dye hoochmisse tsinte Donaes, daer den dienst dede mijn heere van Doornicke, ende si hadden te Brugghe gheleghen.vij.weken, eenen dach min met ghenouchten.

 
            
        
        
        
            
            [Den.xv.sten dach van Octobre en den.xvi.sten dach van Octobre]

¶ Vp den.xv.sten dach van Octobre track die hertoghe Maximiliaen huyt sijnder stede van Brugge, ontrent der noene, ter smepoorte huyt, ende track naer Dixmude, ende van daer reet hi naer sijne stede van Ipre, daer groot verlanghen naer hem was, ende daer quam hi vp den.xvi.sten dach van Octobre, daer hi seer excellentelic ende blijdelic ontfanghen was. Ende die garnisoenen van Rijssele ende van Duway, die waren ontrent Dixmude den prinche verwachtende met groter macht, yegens alle wederstoot dat hem mochte commen vanden fransoysen. Ende vp den seluen dach trac mijn gheduchte vrauwe naer Sluys, ende van daer Tantwerpen, ende van daer naer Bruessele.

¶ Item vp den seluen.xxv.dach van Octobre was te Brugge een man onthooft ende ghequaertiert inden burch, vp een schauot, die welcke last ghenomen hadde vanden garnisoene van Doornicke te vernemene, wanneer die Prinche vertrecken soude naer Ipre, ende wat wech dat hy rijden soude, ende dat soudy den voorseyde gaernisoene, ouerghedregen hebben om een somme van penninghen. Maer hi commende voor mijns heren hof, wort van eeneghe bekent ende gheuanghen, ende naer sijn verlijden als voorseyde es, gheiusticiert bij der roode roede, ten.v.hueren vanden auende. Ende sijn hooft was ghestelt buyten der bouuerye poorte vp een cricke, ende eenen aerm daer aen ghehanghen, ende buyten der smepoorte een been sinte kathelijne poorte een been, ende buyten der Ghendtpoorte den anderen aerme.

 
            
        
        
        
            
            [Den.xviij.sten dach van Octobre]

¶ Item die Protonotare van clingy, die broeder was vanden bisscop van Doornicke was te ghendt ontsleghen huyter vanghenesse, ende wandelde daer hi wilde, so varre dat hi al sinen schat versaemde, ende hi trac met schalcken liste den heymelicsten wech die hi conste, ende quam te Greuelijnghe daer hy gheuanghen was, maer hi paeyde den capiteyn met lueghenen, seggende dat hi was ghesonden vander Duwagierege bi haren broeder den coninc van Inghelant. Ende also ontquam hi van daer ende trac binnen der stede van Buenen, met drie mulen el gheladen, den.xviij.sten dach van Octobre. Nochtan was al sijn vpcommen byden hertoghe Kaerle, salegher ghedachten, ende die hielp hem dat hi was expectant vanden Bisschopdomme van Theerenburch.

¶ Item in dit selue iaer sandt die coninck Lodewijck van Vranckerijcke een Ambassade aen tlant van Luydicke, omme dat lant van Luydicke met hem soude willen oorloghen vp tlant van Brabant, daer grote menichte vander stede van Luydeke wel toe gheneghen waren.

{==C.xcvi.r==} {>>pagina-aanduiding<<}

Maer tlant van Loon en wilde in gheender manieren aen sconincx sijde wesen. Want sy seyden dat si metten coninc qualic gheuaren hadden, ende gheuielt noch eens also, so souden si al der werelt schimp ende ghec hebben. Voort seyden si, dat si om des conincx wille gheene orloghe aen nemen en wilden yeghen hare ghebuers.

Item des conincx Ambassaduers dit verstaen hebbende, waren confuys, maer bi scalcken listen, ende by grote beloften ghecreghen sy tharen accoorde eenege vanden Dekens vanden ambochten binnen der stede van Luydicke, emmer tot drien toe. Ende die selue drie ghecregher meer tharer bende, also varre, dat tusschen hemlieden heymelic ghesloten was dat si haren bisschop van Luycke, Lodewijc van Borbon haren here doot slaen souden of vergheuen met venijne. Ende ooc mer Raes van Huerne, here van Lintre, ende ooc mijn heere Willem van Arensberghe en wilde den coninc gheenen dienst doen in gheender manieren

¶ Item het ghebuerde dat een coopman van Battelrye, een medeplegher was van deser valscher alyancie, die welcke trac omme sijn coopmanscepe binnen der stede van Namen, ende vermoeyt sijne van reysene, quam hem in sijn herberghe grooten vaeck ouere. Ende binnen der tijt dat hi sliep, so quammer ander cooplieden inne, so luyde roupende, dat hi ontwaken worde, maer in sijn slaepdronckenscap riep hi al verraden al verraden, wachaermen waer sijn mijn brieuen. Ende hy ghebaerde om sijn brieuen bouen maten seere, omme het welcke hi gheuanghen was, ende sijn brieuen besocht. So beuantmen dat hy vele brieuen hadde gheseghelt met sconincx seghele, ende gheteekent met sijn hantteeken, hoe dat si alle heren wesen souden, die dese voornomde drie heren vanden leuende lijue ter doot brijnghen souden. Ende ooc vandtmen inde voorseyde brieuen alle die personen bi namen die vander seluer ordonnancie waren. Het welcke verraetschip den edelen bisschop voorseyde, ende sijn.ij.edele meghesellen secretelic te kennen ghegheuen was. Ende dese voorseyde heren deden so vele aen dye welwillende van Luycke, dat die principaelste hoofden gheuanghen waren, ende daer wasser tot.ix.toe gheiusticiert, ende eeneghe ghequaertiert. Waer of datmen dat ghenouch scrijuen mach voor een myrakele, thuytcommen van dier valscher verraderye.

¶ Item inden seluen tijt ende maent van Octobre, was tghemeente van Doornicke seere ghetrauelgiert vanden garnisone vanden Coninc, ende en behilden niet. Want tselue dat si hadden het garnisoen namt hem lieden, ende si en hadden gheen neeringhe, ende si hadden ghebrec van barninghe, ende men cochter een pont bueteren.vi.groten, want si van gheender sijde vitaelie en ghecreghen om sgarnisoens wille.

¶ Vp den.xxiij.ste.dach van Octobre vertrac die hertoghe Maximiliaen van Ipre naer Rijssele, daer hi seer blijdelic ontfaen was. Ende van Rijssele trac hi te Cortrijcke, ende van daer Toudenaerde, ende van daer binnen Aelst in elcke stede sijnen eedt doende. Doen trac hy naer Haet, in Henegauwe, ende van daer te Berghen in Henegauwe, ende hem volchde vele volcx van wapenen. Ende hi trac te Bruessele, ende van daer te Lueuene, daer grote rommelinghe was binnen dese stede van eenen vleeschauwere, ende van sinen medepleghers.

 
            
        
            
            [Vp sinte Denijs dach]

¶ In die selue maent voorseyde trac die Coninc van vranckerijcke huyt artoys. want vp sinte Denijs dach was hi tsinte Denijs, ende tsanderdaechs te Parijs, ende track van daer te Tours en Toureyne, maer hi liet sijn garnisoen omme Vlaendren te quellene, als in Doornicke, in atrecht, in Bethune, in buenen, in Theerenburch, in Camerijcke, ende in meer andere plaetsen.

 
            
        
            
            [Den.xxv.sten dach van Octobre]

¶ Vp den.xxv.sten dach van Octobre was te Brugge onthooft eenen vrylaet, die welcke in voorleden tijden dye Cricke vanden Vryen in sticken smeet, ende belettede vierschare te houdene, met meer ander ruytheden, als hier voren verhaelt es.

¶ Item in die selue maent van Octobre waren te Ghendt ghebannen.xxxiiij.eerlicke personen. Ende dye van Ghendt binnen oock dye gheheele wet van Eeclo, som.L.iear, som.x.iaer huyten lande van Vlaendren

¶ In desen tijt regneerden diueersche straetroouers, die tusschen der stede van Brugghe ende van Ghendt den lieden of stelden, ende ooc bi auende binnen der stede van Brugghe vp den braemberch ende eldere. Waer of datter twee gheuanghen werden, ende deen was gherecht vanden Souuereyn van

{==C.xcvi.v==} {>>pagina-aanduiding<<}

Vlaendren buyten Brugghe, by den drie coninghen, ende vp een wiel ghestelt. Den.xvi.dach in Nouembre, ende vp den.xvij.dach van Nouembre was sijn mede geselle onthooft te Brugge, ende buyten vp een wiel ghestelt.

¶ Item in desen tijt was die stede van brugghe so grotelic belast met schulden, dat sy noeyt so vele tachter en was, ende alle dage so meersden die costen. Te wetene bi metsen temmeren, ende deluen, ende bollewercken, diemen daghelicx maect ter fortifierijnghe vander stede, ende omme te betalene dye colueueriers die daghelicx metten heren ghinghen, ende waren ghecleet alle root ende blaeu. Dies was gheconsenteirt byden ghemeenen volcke van dese stede, dat elck mensche gheuen soude den C.sten penninc van sijnen goede, oudt, ende ionc, poorters, ende ambachtslieden, twelck groot ghelt ghedreghen soude hebben.

¶ In die selue maent van Nouembre, was gheordonneirt dat die brauwers knapen gheen bier den tappers meer voeren en souden, maer waren gheordonneirt.xxxvi.ghesellen poorters sijnde, dye in vier quartieren vander stede staen souden, ende souden sijn ghesworene bieruoerders, waer of datter een deel stonden te caermers brugge, een deel ter noortzant brugge, een deel ter ezelbrugghe, ende een partye ter marct, ende en souden niet meer hebben van elcke tonne biers van voerene dat eenen groten. Dies souden die voorseyde bieruoerders alle auende ouerbringhen by hueren eede, hoe vele tonnen biers dat si binnen die daghe gheuoert hadden, ende elc tapper souden telcke tonne biers die assijse betalen. Dus en soude die brauwer nyeuwers mede ghemoeyt sijn dan met sijn bier te brauwene, ende anders nyet. Hier omme rees een grote murmuracie onder dye brauwers, want die brauwers knapen en wonnen anders gheen huere, dan tghelt dat si vanden tappers hadden van tbier te voerene Hier omme lieten eeneghe brauwers haer brauwen staen, ende dye brauwers knapen trocken vele wech, elc sijn sins. Ende tselue bier datmen brieu, was seer snoode langhe tijt gheduerende.

¶ In dye selue maent van Nouembre wasser een vleesschauwere van Lueuene dye veil moeyte van meuterye ghemaeckt hadde, onthooft binnen der stede van Lueuene, by beuel vanden prinche, ende eeneghe van sijne medepleghers.

 
            
        
            
            [En.xxvij.sten dach van Nouembre]

¶ Vp den.xxvij.sten dach van Nouembre was te brugghe een mandemaker met wissen gheladen vp eenen cordewaghen, ende so hy die snackers brugghe neder varen soude, tghewichte deden so seere nederschieten, dat hy viel, ende bleef daer vp die stede doot.

 
            
        
            
            [Den eersten dach van Decembre]

¶ Vp den eersten dach van Decembre, ende was sinte Loys dach, so was een fransoys van Doornicke ghebrocht in die camere, ende was bi consente van schepenen vercocht om x.croonen, maer daer waren deuote lieden diene cochten, ende lieten hem loopen.

 
            
        
        
            
            [Den.xxij.sten dach van Nouembre.Anno lxxvij]

¶ Vp den.xxij.sten dach van Nouembre.Anno lxxvij.soe waren ter Sluys ghebannen.xxx.persoonen vanden besten ghestelde mannen vander stede, Daer commissarisen of waren van mijns gheduchts heren weghe, die procueruer generael, ende andere, ende sy waren eerst ghedaen commen in haer lijnen cleederen, blootshoofts ende baeruoets, elck met een barnende toortse inde hant van.iij.ponden, knielende voor den commissarisen, ende vergheuenesse bidden om dat si in die wapene gheweist hadden, ende ter marct ghestaen hadden, ende dat si die wethouders in vanghenesse ghedaen hadden, ende het scheen dat tcryem van dien in cyuyle ghekeert was. Ende dese.xxx.personen commende ootmoedelicke, als voorseyde is, si waren bouen dien ghebannen, elck drie iaer huyten schependomme vander sluys, vp haer lieder hooft, ende eeneghe waren ghebannen huyten lande van Vlaendren, ende andere moesten groot ghelt gheuen.

¶ Item vp den kersdach was so groot gheween ende ghecrijsch binnen der Sluys van vrauwen ende van kinderen, als si scheeden moesten van haren mannen, ende wech sien gaen. Want die sentencie was dat si binnen den derden daghe vertrecken moesten. Ende vp den seluen.xxij.dach van Decembre voor die noene moesten die vander wet vander sluys den commissaresen ooc vergheuenesse bidden, van dat si ghedoochden dat tcommuyn inde wapene liep. Ende elc Deken vanden ambochten vander sluys moesten haerlieder bannieren brijnghen den commissaresen voorseyde, ende vergheuenesse bidden, knielende bloots hoofts vp dye eerde, maer binnen

{==C.xcvij.r==} {>>pagina-aanduiding<<}

corten tijden daer naer waren si weder in ghedaen commen, midts dat dye vander wet so seere veruolchden bi den Prinche. Ende doe wasser weder grote blijschap onder tghemeene volc vander Sluys.

¶ Item in dese selue maent van Decembre waren noch veel eerbaer poorters te ghendt ghebannen. Voort die van Ipre deden ooc groote correctie ouer die rebelle, die die wapeninghe hadden helpen voortstellen, ende dye moesten gaen lancx der marct typre, met een pansier vp haer bloote lijf, bloots hoofts ende baeruoet, met een barnende toortse in hare handen ende ghinghen al den seluen wech die si ghinghen als si in die wapene ghinghen, ende eeneghe die waren wt Vlaendren ghebannen.

 
            
        
            
            [Den.xv.sten dach van Lauwe.Anno lxxvij]

¶ Item vp den.xv.sten dach van Lauwe.Anno lxxvij.vp eenen donderdach was te Brugghe ghehouden eenen eerlicken dinghedach, daer.vij.persoonen ghebannen waren. Eerst twee temmerlieden, ende waren twee gebroeders, welcke ghenomen hadden te maken het bollewerck voor dye bouuerye poorte, binnen xxxvi.daghen, met hulpe van.xxxvi.ghesellen Twelc si niet en vulquamen, maer vercochten sommege boomen, ende ooc vele spaenderen ende tghelt in haerlieder buersse, ende deden rekeninghe dat si vele temmerlieden ghegeuen hadden x.groten.sdaechs. Ende als ondersocht was, soe en wonnen si mer.vi.groten sdaechs, ende eyndelicken het werc ghinc niet voort, maer si vander stede ontfanghen hadden, om welcke articulen sy beede ghebannen waren.x.iaer huyten lande van Vlaendren vp haer hooft.

¶ Daer naer warer noch.ij.ghebannen dye eenen man sijn ghetrauwede wijf nemen wilden. Ooc wasser gebannen een cuper dye sout vercochte met eender mate, daer hi eenen dicken boom in gheleyt hadde. Ooc wasser ghebannen een droochscote, die om wettelichede wilde sijnen credituer doot slaen.

¶ Item te Bruessele was tcommuyn in roere, om dat hertoge Maximiliaen, mijn here van Kestergate rudder huyter vangenesse ghelaten hadde, ende om dat hi die ballinghen in Bruessel ghebrocht hadde, ende bi hem hilt, welcke ballinghen som dootslaghers waren. Ende die van Bruessele hebben in preuilegien, wye te Bruessele eenen poortere dootslaet, hi en mach nemmermeer in Bruessele commen, al waert dat hy paeys yegens partye ghemaect hadde, ende yegens den Hertoghe van Brabant, omme twelcke tcommuyn in die wapene ghinc, ende quamen vp den couden berch, ende vinghen den here van Rauesteyn, ende den here van Gasebeke, ende meer ander, wel tot.vij.heren toe. Want den commune was aen ghebrocht, als dat mijn vrauwe van Bourgoengien heymelic wech gheuoert was ter achter poort huyt hueren houe te coudenburch. Dies moeste die Hertoghinne des nachts ontrent den.xi.hueren huyt hueren bede vp staen, ende commen ter veynstere huer vertooghen, ende spreken yeghens tcommuyn, by den welcken die moeyte ghestilt was, ende tcommuyn ghinc thuysewaert. Ende vp den nieudach dese si haren eedt te Bruessele, als erfachteghe Princersse ende Hertoghinne van Brabant Anno.lxxvij.

 
            
        
            
            [Den.xij.sten dach van Lauwe]

¶ Item die Hertoghe Maximiliaen trac met sijnder Hertoghinne te Antwerpen, ontrent den.xij.sten dach van Lauwe. Ende hi ende zijn gheselnede Tantwerpen wesende, so ghebuerdet datmer huyt was om yemende te vergheuene, want in eens cruydeniers huys was gecocht regael, ende dye man dies cocht was gheuolcht vanden crudenier. Ende men vernam dat hy ghinc in sprinchens kueken. Dies wort die ionchere vander kueken gheuangen, ende.ij.ander mannen, ende ghevoert te Repelmonde int casteel, gode lof daer en quam gheen quaet of, maer onder tvolc was grote murmeracie.

¶ Item dye hertoghe Maximiliaen daer een lettel tijts gheweist hebbende, ende horende die grote ghereeschepe die die coninc van Vranckerijcke maecte, om vp Vlaendren te commen, so vertrac hy van Antwerpen, ende quam te Ghendt vp den.xxvi.dach van Lauwe.

 
            
        
            
            [Den.xxviij.sten dach van Lauwe]

¶ Item die van ghendt deden verbieden wercken ende doen wercken, maer dat si den prinche gheleeden ende conuoyeren souden waer dat hem gheliefde. Ende die prinche trac naer Cortijcke vp den.xxviij.sten dach van Lauwe, ende die van ghendt trocken met hem, met.vic.mannen, wel voorsien, ende bleuen ligghen ontrent Weruicke, in twee plecken, ende van Cortijcke trocken si te Rijssele, daer die prinche begeerde dat men daer tsteicspel houden soude, soomen van oudts ghecostumeeirt was.

{==C.xcvij.v==} {>>pagina-aanduiding<<}

 
            
        
            
            [Den.xxx.sten dach van Lauwe]

¶ Item die Foreestier van Brugge, gheheeten Ian van Doorne, dye reedt svrydaechs te Rijssele waert, twelc was den.xxx.sten dach van Lauwe met vele frisscher mannen, ende in dat ioustement verdiende die Foreestier van Brugge den danc. In welc steicspel reet dye hertoghe Maximiliaen mede inde bane, selue in persone, ende hi diende den coninc van der Spijnette van sijne drye eerste speeren, daer tvolck groote ghenouchte in hadde, want hi een vrolick man te peerde was.

 
            
        
            
            [Den derden dach van Sporcle]

¶ Item vp den derden dach van Sporcle, twelcwas Vastenauent, so quam dye Foreestier van Brugghe met sijnen gheselscepe thuys, ende brochte mede den spoorwaer met genouchten, ontrent den.iiij.hueren naer noene.

¶ Item corts daer naer so trac die prinche met sijnen volcke te velde, ende mijn heere van Fienes Capiteyn van Duway, hi dede dye brugge breken van pont awendijn, ende ooc alle die caussyde vander heyrstrate dede hi vp breken die te Doornicke waert ghinc, om dat men die van Doornicke gheen sercours en soude doen huyt Vranckerijcke, noch van volcke, noch van vitaelie, byden welcken die van Doornicke groot ghebrec leden, ende moesten inden vastene vleesch eten van aermoede, ende staken alle auende vier huyte vp onser vrauwen thorre, tooghende dat si groten noot hadden.

 
            
        
            
            [Den.xvi.sten dach van Sporcle]

¶ Item vp den.xvi.sten dach van Sporcle doe was die hertoge van Clarence, des conincx Edewaerts broedere van Inghelandt ghebrocht bi iusticien van leuende lijue ter doot. Ende hi was ghestelt in een warm badt, ende daer inne ghelaten ter adere, so dat hi starf. Ende dat was om dat hi aliancie ghemaect hadde metten coninc Lodewijc van Vranckerijcke, ende beloeft hadde, dat hi tlant van Vlaendren soude helpen destrueren. Ende dat hi den coninc sijnen broeder soude ghedoot hebben. Dies soude hem die coninck van Vranckerijcke gheholpen hebben dat hi coninc van Inghelant gheweist soude hebben.



¶ Hoe die edele Hertoghe Maximiliaen track met sinen edelen, ende met grooter macht in Artoys, voor die stede van Lens.

    
{== afbeelding 	==} {>>afbeelding<<}
    


{==C.xcviij.r==} {>>pagina-aanduiding<<}

ITem corts hier naer track die Hertoghe Maximiliaen met sinen edelen, ende met al sinen volcke voor die stede van Lens in Artoys, ghedeelt in drie battaelgien, daer dye fransoysen clouckelick huyt quamen. Ende si maecten dat die fransoysen wisten, dat die duytschen cranckelic ghewapent waren. Ende si reden seere stranghelic vp dye duytschen, maer dander.ij.battaelgien quamen den duytschen te bate. Ende daer was seere gheuochten, so dat die Fransoysen wijcken moesten, ende vlien binnen Lens, maer haerlieder capiteyn gheuanghen, ende gheuoert te Rijssele binnen der stede.

¶ Item die Hertoghe Maximiliaen dede een starc parck maken bi pont awendijn, vp een schoon velt, ende daer slouch hi nedere met een deel van sijnen volcke, ende met eenen anderen deele trac hy in die stede, ende in tcasteel van Lannoy, ende hi dede alle die boomen vellen dye vp drie mijlen naer Doornicke stonden te Vranckerijcke waert. Aldus reedt hi altoos int harnasch tusschen sijnen parcke, Rijssele ende Lannoy, ende hi dede alle die weghen stoppen, ende vermaken dye huyt Vranckerijcke te Doornicke waert commen mochten. Ende dye edele Prinche Maximiliaen was ontrent.xiiij.of.xv.M.mannen sterck.

¶ Item dye van Ghendt waren daer ooc byden prinche ontrent.xiiij.hondert mannen metsgaders hare Casselrye. Ende sy deden een sprincreyse vp Doornicke, ende die prince was selue mede te voet tot voor die stede van doornicke. Ende hy dede alle die weghen stoppen, ende si schoten naer hem met eender serpentijne, maer daer en quam nyement huyte, want si saghen den Prinche metten volcke aen dander sijde. Ende die van Ghendt wierpen drie muelens omme, die voor die stede stonden.

¶ Item het was oock al ghedestrueirt al dat int Royaemsche stont wel tot.xvij.dorpen. Ende dye van Brugghe dye hadden daer ghesonden vele Saudenieren den moghende Prinche Maximiliaen ten onderstande, als Cranekyniers, Colueueriers, ende pijckeniers, al met rooden iorneyen, met een wit Sint Andries cruyce, achter ende vooren. Ende dyt was in dye maent van Sporcle. Anno.M.iiijc.ende.lxxvij. Ende ontrent half vastene quamen si weder thuys metten prinche, maer tghemeente vander stede van Brugghe en was niet wel te vreden, dat men Saudeniers huyt sandt, want si hadden lieuere eene generale huytuaert ghehadt te dien eynde, dat si den slock weder in dye hant ghecreghen souden hebben. Maer dye heeren vander stede van Brugghe waren contrarie van dien, want si ontsaghen, quame tcommuyn weder in dye wapene, het soude al quaet sijn dat sy doen souden. Ende daer omme dye heeren ordonneirden datmen ontbieden soude.v.of.vi.duysent Zwitsen, ende dye souden onsen Prinche den Hertoghe Maximiliaen dienen, huyter name vander stede van Brugghe, om eenen ghenadeghen loon, dies soudemen eene settijnghe stellen onder tvolck van Brugghe, daer mede datmen die voorseyde Saudenieren betalen soude. Maer die ambochtslieden en wildent niet consenteren, ende murmureerden seere.


        
        
    
    [Den.xv.sten dach van Sporcle]

¶ Item het gheuiel dat dye goede lieden vander wet, ende Marten lem als Burchmeester deden een waghenspel maken, het welcke ghespeelt was vp den.xv.sten dach van Sporcle, ende was in die vastene, vp den Iacoppijnessen keermesse, in welck spel beteekent was die grote dreeghinghe, die ons ghedaen was vanden coninc van Vranckerijcke, ende dat van noode was dat tvolck ghelt soude moeten gheuen omme die Saudenieren mede te betalene.

¶ Item dyt voorseyde spel was wel ende duechdelick ghemaeckt, ende sonder arghelist. Maer eeneghe vanden commune keerden alle die woorden vanden voorseyde spele in aercheden, ende si maecten groote beroerte binnen der stede, quansuys omme tspels wille. Ende die tspel ghespeilt hadden, waren ghedreecht, ende moesten hem absent houden. Ende een vanden speilders wort ghequetst, dandere hilden hem huyten weghe. By den welcken datmen wel segghen mach dye houde Vlaemsche prouerbie.Nota.

¶ Met enen cleenen occusoene, gheraect men lichtelic te vrients huyse.

{==C.xcviij.v==} {>>pagina-aanduiding<<}

 
        
        
    
    [Den.xxvi.sten dach van sporcle. Anno.lxxvij]

¶ Aldus en wast tspel alleene nyet dat hem lieden noopte, maer het dochte hem lieden, si hadden te beter cause ter marct of in die wapene te gane. Want vp den.xxvi.sten dach van sporcle. Anno.lxxvij.vp eenen saterdach was te Brugge iusticie ghedaen van eenen dief, dye huytewaert gheuoert was ende ghehanghen.

¶ Ende ontrent desen tijt maecten sommege vulders eene vergaderinghe, maer die wet steldese te vreden, ten besten dat si mochten Ende eeneghe die gheuanghen waren ter cause vanden voorseyde spele, dye waren ontsleghen, maer eeneghe ghebleuen in dye vanghenesse, om beter informacie, ende worden daer naer ghecorrigiert. Want corts daer naer wasser.vi.ghebannen met eenen heerlicken dinghedach. Ende noch andere waren ghewesen in diueersche Amenden.


        
        
    
Dit es van een clerck die Ioannes hiet. C Nota bene.

    [Den.xxi.sten dach van Sporcle Anno.lxxvij]

ITem vp den.xxi.sten dach van Sporcle Anno.lxxvij.was een nyen schauot ghemaect inden burch, voor den preicstoel aen tschepen huys, vp welck schauot quamen notable gheestelicke personen, als die suffragaen van Doornicke, die Officiael, die Seghelare van Doornicke, ende die Dekene van kerstenhede van Brugghe, metten doctueren in Theologye vanden vier ordenen, ende noch andere doctueren in Loyen ende in Decreten Ende al daer was ghebrocht vp een carre een persoon met eenen blaeuwen hoet vp sijn hooft, ende daer ontrent eenen ronden hoet van pappiere, aen welck pappier ghepingiert stonden vele wercken die desen persoon wel.vij.iaer lanck ghehantiert hadde. Ende hi was ghegort als een weerlic man, met een leren rieme, ooc was hi ghecleet ende ghebonden met eender langher ketene van swaren ysere. Ende dese persoon hiet bi namen Ioannes, ende hi hadde wijlent costere gheweist te Beyselare bi Ipre. Ende daer was hi ghestelt vp eenen hooghen stoel, in elcx presencie, daer alle die voorghenoemde heren ende doctueren ontrent saten. Ende al daer quam die inquisituer vanden kersten gheloue Meester Eustaes leeuwercke Iacopijn, ende die ghinc hem preken voor al tvolc sijn grote onghelouichede ende messuse. 

¶ Ten eersten hoe dat hi gheen priester en was.

¶ Ten anderen dat hy scheen messe doende.

¶ Ten derden dat hi lieden administreirde als of hy hem lieden thelich sacrament ghegheuen hadde.

¶ Ten vierden dat hi biechte vanden priesters hoorde ende van gheestelicke personen, ende andere mannen ende vrauwen, ende leyde hem lieden die hant vp thooft, als oft hijse gheabsolueirt hadde.

¶ Ten vijfsten dat hi gheweist hadde in een Nonnen cloostere, daer hi hem onderwant die Nonnen te administrerene het heleghe sacrament, ende nam met sinen sondeghen handen die helege sacramenten huyter cyborie, ende administreirde dye nonnen met onghewijde hostien, maer die sacramenten daer hi wande ghelt te ontfanghen, die orboorde hi dan van sinen vermalendyden dienste. Dese artijculen ende vele meer andere waren ghealligiert vanden seluen doctuers. Niet yegenstaende dat dye voorseyde Ioannes tanderen tijden gracie ghedaen was, ende hy was ghebannen eewelicke huyten Bischopdomme van Doornicke, maer hi en liets niet. Ende der omme was hy ghecondampneirt, ende al daer gheopenbaert die sentencie, die de Iugen vander gheestelicke wet, daer yegenwoordich sittende ouer hem ghewesen hadden in dye consistorie vanden bisschop van Doornicke, bi sinte Saluators kercke. Ende was ghenouch in deser manieren.

¶ Eerst dat die voorseyde Ioannes ghenomen was sine crune.

¶ Ten anderen dat hem ontseyt was nemmermeer eeneghe kerckelicke promocie te ontfanghene.

¶ Ten derden dat hi nemmermeer thelich sacrament vanden outare noch gheen vanden heleghe sacramenten ghebruycken en soude, dan alleenlic thelich sacrament vander biechte.

¶ Ten vierden dat hy sijn leuen daghe lanck inden kerckere blijuen soude, etende broot van aermoeden, ende drinckende watere van droufheden. Aldus was hi ghecondempneirt byden Iugen voorseyde, niet yeghenstaende dat die Inquisituer verhaelde, dat dese voorseyde Ioannes verdient hadde, der weerlicker wet gheleuert te sijne, ende ghebarrent te sijne

{==C.xcix.r==} {>>pagina-aanduiding<<}

uere aen eenen stake van onghelouicheden maer die heleghe kercke toochde vp hem compassie, ende dede hem gracie van sine mesdaden.

¶ Nota.

¶ Item die hertoghe Maximiliaen aldus in tvelt sijnde, hy reedt in alle sijne steden, daer garnisoen in lach, ende oock in andere steden ligghende in Henegauwe ende in Artoys, ende gaf hem lieden vele troostelicke woorden, daer si seere in verblijt waren, ende hy track in die stede van Duway, daer hy seer blijdelic ontfaen was, ende insghelijcx te Valenchiene. Ende waer dat hi track, die Hoochbaliu van Ghendt, ende dye ouerdekene, metsgaders den garnysoene van ghendt, reysen allomme met hem, als verwaerders van sijnen edelen persoon ende lichame.

¶ Item die Prinche verhoorende dat dye van haet, in Henegauwe niet gaernisoens ghenouch en hadden, hy sandt mijn here van Merrewede met sijnen volcke, die welcke die Capiteyn van Haet niet ontfanghen en wilde. Want hy seyde dat hy volcx ghenouch hadde. Ende mijn here van Merrewede gram sijnde, ende wech rijdende van daer, passeirde ouer een Ryuiere, daer een van sijnen ghesellen een lustich peert hadde, twelcke peert al springhende vander brugghe scrickelde, ende die goede man verdranc daer in die Riuiere.

¶ Item daer naer sandt die Prinche noch een van sijnen edelen ende van sijne bloede, met vele colueueniers, ende ander volck, maer die Capiteyn van Haet en wildene nyet ontfanghen, byden welcken tvoorseyde heerschip wederkeerde, ende hy passeirde ouer die selue brugge. Ende sijn peert spranc in twatere, ende hi verdranc oock, ter seluer plaetse.

¶ Item den prinche dese twee quade maren horende, hi trac selue metten edelen ende met die van Ghendt binnen der stede van Haet. Ende daer dedy ondersoucken onder tghemeente vander stede, wat dye cause was dat si sijn volc niet in en lieten. Sy seyden dat sijs niet machtich en waren, want huerlieder capiteyn was vrient van die van Doornicke, want hi sandt die van Doornicke coorne, ende ander vitaelien, lancx den watere te schepe, welcke hy al dat iaer ghehuseirt hadde. Ende wi commuyn van Haet en mochtens nyet ghekeeren, want die Capiteyn met sijnen volcke es binnen Haet machtegher dat wi sijn. Dus wart dye capiteyn terstont vanden prinche ghedaen vanghen, ende was een edel man ende een Ruddere.


       
        
    
    [Den.xxvi.sten dach van Sporcle]

¶ Item mijn heere van Lingy schoon broeder vanden capiteyn voorseyde, wart daer ghemaect Capiteyn. Ende midts dyen dat doe half vastene was, het gheliefde den prinche tot sijnen wijue te ghendt te treckene. Ende die hoochbaliu van Ghendt ende die ouerdekene met alle den volcke van Ghendt, quamen metten Prinche binnen Ghendt met rijckelicken state. Ende dit was vp den.xxvi.sten dach van Sporcle. Anno.lxxvij.swoensdaechs vp den eersten auent vanden awette, ende dye Capiteyn van Haer voorseyde was mede binnen ghendt ghebrocht, ghebonden in een vanden waghenen met bagaedgien. Ende binnen Ghendt was grote blijschap van sprinchens comste, ende al tvolck quam mede binnen Ghendt, ende si waren binnen den seluen auende alle betaelt van hare saudye, ende hem lieden was gheseyt dat si gaen souden elck in sijn ruste, al so si oock daden.

¶ Item als die Prinche aldus huyten velde was, ende weder te Ghendt ghetrocken doen versaemden eene grote menichte van vrauwen, wel van vier mijlen varre ende si droughen rijs, stroo, eerde, ende steenen, ende maecten weder eenen wech van pont awendijn tot Doornicke, vanden welcken dye vrauwen groten prijs behaelden.

¶ Item vp desen tijt was een persoon wonachtich te Doornicke, maer hy was een vlaminc gheboren, ende hadde tanderen tijden saudye ghewonnen van die van Brugghe. Ende int qualick varen vander reyse te Spiere, stac hi hem onder die fransoysen, ende quam also in Doornicke.

¶ Item dese wentelare als een recht verrader, liep weder huyt Doornicke te brusschen heyre waert, die hem wel betrauden, want si hem ghesien hadden een pijckenier sijnde. Ende hi horende te Cortrijcke, dat die van Brugghe weder ten parcke waert wilden, alsoo si oock daden. Hi als een valsch

{==C.xcix.v==} {>>pagina-aanduiding<<}

verradere stal hem heymelic weder huyt Cortrijcke, ende ghinc te Doornicke tot den here van Noyon, hem segghende. Hy stelder sijnen hals ondere, gheliefde hem te treckene naer Spiere met volcke van wapenen, alle die van Brugghe soudender blijuen moeten. Die heere van Noyon sorchde bedroghen te sijne, maer dandere seyt so stijf, ende seyde ic sal mede trecken. Also dat die here van noyon met groter macht huyt quam vp die van Brugghe, maer hi en vantse niet so bloot si schoten.ij.serpentijnen naer die fransoysen. Dies seyde die voorseyde here van Noyon. O verrader ghi wilt my bedrieghen. Dander seyde, trect vrylicken aen, ghi vindtse sonder hoede, also hi ooc dede, god ontfaerms

¶ Item dese verrader weder ghekeert sijnde binnen Doornicke, begheerde van deser valschede groten loon. Men seyde hem vele schone woorden, maer men gaf hem nyet so vele als hem wel ghenouchde. Dies hi int eynde huyt spijte brant stichte in eenege huysen van Doornicke, staende buyten der barriere. Ende dat ghedaen hebbende, hi liep te Rijssele waert, ende hi viel weder aen dye sijde van Vlaendren, segghende vele lueghenen, die hy in Doornicke ghedaen hadde.

¶ Item dye van Rijssele hadden wel vanden brande ghehoort van Doornicke. Aldus ghinghen si ende gauen desen bedriegher gheloue, so varre dat mijn here van Noyon vernam dat dese bedriegher in Rijssele was, hi screef eenen brief aen die van Rijssele, dat si schuldich waren dien bouue quade doot te doen steruene. Want hi die ghene was die die Brugghelinghen verriet, ende int parc te Spiere aen brochte, alsoot voorseyde es Ende als die van Rijssele dit verstaen hadden si gauent den Prinche te kennene. Ende hy was gheuanghen, ende in dye exame, leedt hy alle dye waerheyt, byden welcken dye voorseyde verradere was onthooft ende ghequarteliert.

¶ Item in desen seluen tijt, het gaernisoen van Oudenaerde dede vele exactien vpt landtvolck daer ontrent gheseten. Ende het gheuiel dat dye van Doornicke huyt quamen tot voor Oudenaerde, besouckende auentuere, want sijt nauwe soecken moesten. Ende commende voor Oudenaerde, die Capiteyn mijn heere van Lutcenburch track yeghens die fransoysen. Ende si lieden huyt sijnde, die van Oudenaerde sloten hare poorten toe, ende en wilden nyet dat haerlieder volc den gaernisoene te baten ghinck. Byden welcken het gaernisoen te cranck viel, ende vele van hemlieden warender versleghen. Ende die cause was dese, omme dat si tvolck vander Casselrye van Oudenaerde selue beroofden van vitaelgie, ende andere goeden dat si ter stede waert brochten, ghelijc oft fransoysen selue gheweist hadden.

¶ Item in tbeghintsel vander maent van Maerte, so quamen vele duytsche heeren nederwaert, onsen prinche ende sijnen landen te bate, ende ooc meer andere heren. Ende dye prinche ordonneirde wijselic sijne capiteynen. Waer of dat capiteyn generael was mijn here van Symay. Ende mijn here van Santreyn was Capiteyn vanden huysghesinne.etc.


       
        
    
    [Den.viij.sten dach van Maerte]

¶ Item die coninc Lodewijc van Vranckerijcke dye emmer hem altoos met loosheden behelpen wilde, hy sandt sijne secrete boden huyte in Vlaendren, ghelast met brieuen, besegelt ende gheteekent met sconincx hanteeken, die welcke boden last hadden omme te treckene by al dye vpperste busschieters, die si in Vlaendren vinden consten, als dat si byden Coninc wilden commen, ende hem dienen, hi soudse alle grote heeren maken, so varre dat een van desen valschen boden quam byden alder vppersten busschietere van onsen gheduchten heere, ende leyde hem dese valschede voor ooghen. Ende dese meester busschietere alle dijnck ghehoort hebbende, hy gaft secretelic te kennen onsen prinche. By den welcken dese valsche bode   gheuanghen was te ghendt, ende ghehanghen aen eenen boom, vp den.viij.sten dach van Maerte, ende was woensdach.


       
        
    
    [Den.xiij.sten dach van Maerte]

¶ Item vp den.xiij.sten dach van Maerte, doe vertrac die hertoge Maximiliaen huyter stede van Ghendt naer Holland, omme aldaer als graue ende prinche ontfaen te sijne Ende vp den seluen tijt waren te Brugghe groote menichte van selueren yuweelen, als cannen, stoopen, ende nappen ghebrocht in dye munte, omme ghelt of te slane, ende

{==CC.r==} {>>pagina-aanduiding<<}

dese yuweelen waren van ouden tijden toe behorende den Hertoghe Phelips ende den hertoghe Kaerle salegher ghedachten, want dye Prinche Maximiliaen, moeste ghelt hebben, om sijne orloghe mede te sustinerene. 

¶ In dese selue maent van Maerte was beghinnen te decken die kercke vanden Willemijnen, byder Ghendt poorte met blaeuwen scaelien.

¶ In desen tijt woonde een Ionckman te Duynkercke, ende was daer clocluydere, ghenaemt Ian van Beuere, dye welcke vp sijne clocken speilde alle maniere van ghestelde liedekins, ende alle Hymnen, ende Sequencien, Kyrieleyson, ende alle kerckelicke sanghen. Twelcke men daer te voren noeyt ghehoort en hadde, en was een grote nyeuwicheyt, ter eeren van gode.
 
        
        
    
    [En.xviij.sten dach van Maerte. Anno.lxxvij]

Item swoensdaechs in die goede weke, ende was den.xviij.sten dach van Maerte. Anno.lxxvij.doe wijede Ferricus, bisschop van Doornicke het helich Crisma in onser vrauwen kercke te Brugghe inden choor, twelc men te Doornicke pleicht te doene, maer midts der orloghe, soe en wilde dye Bisschop te Doornicke niet wesen.
 
        
        
    
    [Den.xxi.sten dach van maerte.Anno.lxxvij]

¶ Item als de prinche aldus te Hollant waert was, soe begonsten dye fransoysen weder haer haerde huyt te steken, ende quamen.C.L.carren met vitaelgien, elc met eenen peerde te Doornicke, maer sy reden omme, om daer te gherakene. Maer mijn heere van Meerwede, sloucher inne van achteren, ende creech wel die.L.carren, ende daer bleuer vele doot ende ghewont aen beeden sijden. Ende dit was ontrent den.xxi.sten dach van maerte.Anno.lxxvij.

¶ Item als dye Hertoghe Maximiliaen vertrac huyt Ghendt, hi quam te Bouchoute, maer het was altoos so stormelic wedere, dat die scippers niet auentueren en drosten ouer te varene. Maer ten sijne si voeren ouere, ende quamen te Vlissinghe aen landt. Ende dye prinche was gheleet in tcasteel te Zouburch, daer hi blijdelic ontfanghen was van die van Middelburch. Ende dye Prinche daer rustende, daer quamen bi hem ghedeputeirde van Hollandt, ende si baden hem dat hy eerst in Hollandt trecken wilde, ende daer tlant besweeren, ghemerct dattet recht was, ende soe van ouden tijden behoorde te sijne. Maer mijn heere Lodewijck vanden Gruythuyse die seyde huyter name vanden Prinche. Aenghesien dat die prinche in Zeelant was, ende dattet so stormelic ende moeyelic weder was, ende oock mede dat hem haestelic behoufde te keerene ten lande van Vlaendren waert, te Henegauwe, ende te Artoys, ende de Brabandt, om dye landen te beschermene yegens den coninc van Vranckerijcke, so badt hy den ghedeputeirden van Holland, dat sijt als doe in gheene verminderthede nemen en wilden maer pacientich sijn, dat hi in Middelburch commen soude, ende aldaer tlant van Walcheren besweeren. Ende dese ghedeputeirde alle nootsaken aensiende, si waren te vreden. Aldus quam die Prinche binnen Middelburch, in die maent van Maerte, ende al daer dede hi sijnen eedt ouer tlant van Walcheren, ontrent der noene.
 
        
        
    
    [Den.xxvi.sten dach van Maerte]

¶ Item ontrent den.xxvi.sten dach van Maerte quamen dye van Doornicke te Ronche, ende si wonnen die plecke van Ronche, tvolc verslaende, ende vanghende, ende stelden Ronche in gloede. Ende dye van Ronche stelden hem vromelick ter weere, maer sy waren huytghedreuen ende versleghen. Daer naer maecten die van Ronche weder hooft metsgaders eenen man van Gendt, gheheeten die gheest, die welcke capiteyn was vander groen tente, ende sy deden soe vele vromicheden, dat si dye Fransoysen huyt Ronche verdreuen, ende slougher grote menichte doot, so datmen die dooden van wel een mijle varre ligghende. Ende al den roof was hem lieden ghenomen, want tgarnisoen van Henegauwe quam vander eender sijde den vlaminghen ter bate. Ende van onser sijde bleuen ontrent.xvi.mannen, ende eyndelick die vlaminghen midts die van Henegauwe die behilden tvelt. Maer Ronche was eerst verbarrent. Ende binnen Doornicke was doe groote aermoede ende ghebrec van leiftocht, van barnijnghe, van foraedgie, van soute, van coorne, ende van ander vytaelgie.
 
        
        
    
    [Den laetsten dach van Maerte.Anno.lxxvij]

¶ Item vp den laetsten dach van Maerte.Anno.lxxvij.so trac die Prinche Maximiliaen in Hollant, omme tlant daer in rechten

{==CC.v==} {>>pagina-aanduiding<<}

te stellene. Ende die drie leden vanden lande van Vlaendren die trocken bi hem te Dordrecht, ende quamen bi hem ten daghe, als bouen omme den prinche te bidden dat hi commen wilde, ende hem haesten te Vlaendren waert also hy beloeft hadde, want die Fransoysen dede seer groot ghewelt vp Vlaendren.


Dit gheschiede binnen den iare van.lxxviij.

ITem twas gheordonneirt dat men duytsche saudenieren hueren soude, omme die oorloghen te sustineirene. Maer tvolc van Brugghe, iae die meeste menichte en wilden daer toe gheen ghelt gheuen, maer si seyden datmen tvolck nemen soude dat in diueersche plecken van Vlaendren verdreuen was, ende hem lieden wel betalen, maer sy en wilden gheen ander volc hebben ghenomen dan vlaminghen.

¶ Item seyden ooc die Dekens van Brugghe, datter gheen minne in bringhen en soude, dat die van Ghendt selue huyt trecken souden, ende dat die van Brugghe vreimde lieden huyt seynden souden. Vp welcke questie eene vergaderinghe ghehouden was, tsaterdaechs naer paesschen.Anno.lxxviij. Ende tsanderdaechs daer naer waren dambochten weder vergadert vp tselue stic, maer tvolc van Brugghe en wilde gheen vreimde saudeniers, ende si en wilden gheen fault yemende gheuen dan vlaminghen, ende si wilden tghelt weder ghekeert hebben dat ghegheuen was om die duytschen te betalene.


       
        
        
    
    [Den derden dach van April en den.viij.sten dach van April]

¶ Vp den derden dach van April was begrauen meester Heyndric rutere een weerdich doctuer in Theologyen.

¶ Vp den.viij.sten dach van April quamen die van Lens ende vander Basseye, ende quamen van Doornicke, voor dye stede van Rijssele, daer mijn here Daneel van Meerrewe metten garniesoene van Rijssele teghen trac, daer seere gheuochten was. Ende daer bleuen versleghen bedt dan drie hondert persoonen, ende wel.lx.fransoysen warer gheuanghen. Ende van onsen lieden bleuer maer.vi.doot.


       
        
    
    [Den.x.sten dach van April.Anno lxxviij]

¶ Item vp den.x.sten dach van April.Anno lxxviij.ghinc inne het groot aflaet te brugghe, gheseyt het iaer van gracien ende gheduerde totten.v.sten dach van Wedemaent, ende dien dach al elc mensche gheuende also vele als hi binnen eender weke verteeren soude in spijse ende in drancke. Dies moeste elc mensche visiteren die.vij.kercken.viij.daghen lanc gheduerende. Ende dye van buyten der stede waren, die souden ontstaen met drie daghen te gane.

Dit waren die seuen kercken.
Eerst onser vrauwen kercke
Sint Saluators kercke
Sinte Donaes kercke
Sint Iacobs kercke
Sint Gillis kercke
Sinte Wouburghen kercke
Sinte Cruys kercke buyten Brugghe

¶ Ende dese gracie gaf die paeus Sixtus die vierde, omme der orloge wille die tusschen Vranckerijcke ende Vlaendren was, soe dat menich mensche te Roome nyet gaen en mochte, twelc een groot confoort was voor meneghen groten sondare.


       
        
    
    [Den.xx.sten dach van April]

¶ Item vp den.xx.sten dach van April doe leden duer die stede van Brugghe.viijc.mannen te peerde int vulle harnasch, die welcke personen hadden elc een swarte bende van lakene, met eender witter.B.ghecroont ende besaeyt met gheluwe sint andries cruycen, die welcke.viijc.personen huyt ghesonden waren huyter name vander stede van Brugge, ende haerlieder capiteyn was mijn here van Bryane. Maer die bastaert van Simpol die bleef den dienst vuldoende in die orloghe ende vp tvelt, byden.iij.coninghen buyten Brugge. Daer waren si alle betaelt van eender maent te voren, ten coste vander stede van Brugghe, ende sy quamen ter cruyspoorte inne, daer die Burchmeesters van Brugghe voren reden, ende deden gheleede tvolc van wapenen tot buyten der smedepoorte. Twelc gheselschip seer schone om sien was, want het waren huytghelesen mannen huyt Henegauwe, huyt Artois huyt Vlaendren, ende ooc sommeghe duytschen, ende was al volc dat wel ter wapene ghewuene was. Ende dese trocken sterckelic yeghen dye fransoysen.


       
        
    
    [Den.xxi.sten dach van April]

¶ Vp den.xxi.sten dach van April, ende was dijsendach, so quam me vrauwe van Bour

{==CC.i.r==} {>>pagina-aanduiding<<}

goengien Marie in Brugghe sittende in eenen osbare alleene, met een cleen maechdekin in haren schoot, ende al haer ioncfrauwen volchden haer in rijckelicke waghenen ende si was gheacompaengiert met vele heren ende vrauwen, ende quam van Ghendt.


       
        
    
    [Den.xxiiij.sten dach van April.Anno.lxxviij]

¶ Als die hertoghe Maximiliaen in Holland ende in Zeelandt gheweist hadde, ende als die Prinche beede dye landen besworen hadde, doe trac hi ouer naer Antwerpen, ende die van Ghendt trocken met state metten Prinche tot Antwerpen toe, ende baden den prinche dat hi met hem lieden te Ghendt waert wilden commen, also hi dede. Ende dat was om tcommuyn van Ghent te payene, of si souden anderwaeruen een wapeninge ghemaeckt hebben. Ende die prinche binnen Ghendt commende, hi wasser eerlic ontfanghen. Ende met vele soete woorden totten volcke sprekende, so stelde hijse te vreden, ende bleef dien nacht te Ghendt. Ende die van Ghendt hadden wel ghewilt dat die Princersse van haren eersten kinde gheleghen hadde te Ghendt. Maer die prinche seyde dat die heren vanden Toysoene nyet en waren vanden auijse. Ende die van Ghendt hadden wel ghewilt dat die prinche sijn Toysoen te Ghendt ghehouden hadde. Maer dye prinche die seyde, dat die heren vanden Toysoene ghesloten hadden datment te Brugge houden soude, ende dat om sekere causen, also dat die van Ghendt ghepaeyt waren. Ende hi quam van daer te Brugge, daer hi sauents in quam met toortsen, vp den.xxiiij.sten dach van April.Anno.lxxviij.met schonen state, ende met sijnen trompetten voor hem, ende sijne Heraulten alle vercleet met wapenrocken van sijnen landen, ende daer naer quam hi ghereden tusschen sijne Artchiers, die neffens hem te voet ghinghen, maer sy en hadden noch gheen selueren iorneyen naer dhoude costume. Van welcker incomste die van Brugghe seere grootelick verblijt waren, alst recht was.

¶ Item in desen seluen tijt so was een tractiet van paeyse ghemaect tusschen den hertoghe Maximiliaen voorseyde, ende den Zwitsen. Maer die Zwitsen wilden dat die vpperste stede van alle den landen die die Prinche aen vrau Marie sijne geselnede behuwet hadde haren seghele aen tvoorseyde tractiet hanghen souden, in teekene van paeyse, als nemmer meer wrake te doene van hertoghe karels doot. Ende daer omme trac die prinche van Antwerpen ouer Ghendt, ende hi ghinck selue in die Schepen camere hare seghelinghe begheerende. Maer die van Ghendt seyden dat si eerst met die van Brugghe spreken wilden. aldus quamen die van ghendt te Brugghe, ende daer was die seghelinghe vanden Zwitsen gheconsenteirt bi vriendelickheden.


       
        
    
    [Den.xxv.sten dach van April.Anno.lxxviij.ende was Sinte Marcx dach]

¶ Item in tselue iaer vp den.xxv.sten dach van April.Anno.lxxviij.ende was Sinte Marcx dach, doe gheuiel een wonderlicke bloetstortinghe binnen der stede van Florencen, ende dat al om tbouen sitten van diueerschen gheslachten, die ten voorseyde daghe quamen wel ghewapent, ende groot volcke met hem lieden brijnghende. Die Cardenael van Advincla Petri ende die bisschoppen van Pijsen waren binnen der stede al ghewapent ende voorsien omme doot te slane, het geslachte van Cosme ende Medecys, ende sy sloughen doot grote menichte van haren volcke, soe varre dat tgheslachte van Medecys hem seere sterckelick te weere stelden, metsgaders dye hulp vanden commune, ende si versloughen hare vyanden, ende vijnghen den Cardenael voorseyde, ende ooc den Bisschop. Ende waren daer naer gheiusticiert, ende velde vanden anderen waren ghehangen metten hoofde nederwaert als valsche verraders. Want si quamen om die stede van Florencen te beroouene, ende te destrueirene.

¶ Item als dye Hertoghe Maximiliaen te Brugghe in quam ten daghe voorseyde, so quam met hem een ionghelinc te peerde in tvulle harnasch, ghehelt ende met een glauye in die handt, ende sijn peert was verdeckt met eender couuertuere van ledere, ende beschildert met traelgyen, daer een ionghelinc in ghesloten was, ende een ioncfrauwe hem dye hant biedende. Ende daer stont ghescreuen. Ie suys trauelgies. Ende dese ionghelinck hiet Honoratus, ende hi was een vroom man van wapenen. Hi hadde den coninck van Vranckerijcke ontboden dat hy quade cause ende onrecht hadde yeghen onser princerssen landen, maer dat dye voorseyde Princersse goede cause ende goet

{==CC.i.v==} {>>pagina-aanduiding<<}

recht hadde haer landen te beschuddene, ende haer seluen te verweeren, ende dat wilde hi in eenen camp tusschen twee sonneschijnen bewijsen yegens eenen edelen fransoys, die die coninc yeghen hem stellen wilde.

¶ Item die coninck van Vranckerijcke gaf desen Honoratus vry gheleede omme te commene Tatrecht, ende daer sijnen camp te vulcommene yeghens eenen fransoys dye hi hem leueren soude. Ende dit was dye cause dat die voorseyde Honoratus reedt in sijn vulle harnasch voor den prinche, daer hi orlof aen nam, ende track tot sijnder dachuaert waert. Ende tes waer dat daer te voren een fransoys quam bi saufconduyte voor dye stede van Valenchiene, ende hi begheerde te rijdene met scherpen glauyen teghens eenen Bourgoengien. Te wetene wie dat den anderen van leuenden lijue ter doot broche, die soude daer mede winnen peert ende harnasch. Ende die fransoys dye coos huyt seuen Bourgoengien. Emmer dese voorseyde Honoratus aenghinck den Camp, ende ghecreech dye victorie yeghens den voorseyde fransoys, want hi hem met sijnder lanchie duerreedt. Dies wan hi sijn peert ende harnasch als voorseyde es.

¶ Ontrent den seluen tijt was een wonderlic dinc ghesien in Vranckerijcke, van Lyons sur la Rone totter stede van Orlyens gheleden. Daer worden alle die wijngaerden verbrandt vanden ongheweirte. Ende in sghelijcx bedarf al tcoorne dat daer ontrent vp tvelt stont. Voort was daer een eertbeuijnghe wel.viij.daghen lanck. Voort soe sachmen groot volck van wapenen commen in die lucht, al of si die gheheele weerelt te nieten ghedaen souden hebben. Ende nyement en wiste van wanen dat si quamen, noch waer dat sy weder beuoeren, twelck een wonderlic teeken was.

¶ Item noch bouen desen so quam een capiteyn ghereden huyt Vranckerijcke vanden fransoysen, daer hy een schaepherder vandt vp een velt by sijnen schapen, ende hy vraechde den schaepherdere of hy gheen broot en hadde. Hi seyde iae hi, ende hi gaf den capiteyn een gheheel broot, maer als men dat broot open sneet, soe lieper root bloet huyte.


¶ Hier naer volcht tbeghinsel vanden Toysoene, ghehouden tsinte Saluators in Brugghe, byden hertoghe Maximiliaen. Anno.lxxviij.

ITem in dit selue Iaer, sdaechs voor Meyauent, doe was dye voorkercke van Sinte Saluators, al behanghen metten Tapijten vanden Prinche. Te wetene die edel hystorie van Gedeon. Ende aen bede den sijden wast ghebaelget ende toegheloken, met barderen ouerdect, hanghende met swarten laken vanden thorre tot der Choor duere toe. Ende voor den docsael was ghemaeckt eene viercante staedgie, al ront omme beloken, ende bouen waren siedgen ghemaeckt omme die heeren vp te sittene, aen beeden sijden. Voort vp thende ten choore waert, daer stonden twee costelicke setelen, deene hoogher dan dander. Te weten die sijde Noortwaert was die hoochste setele, ende dese staedgie ende setelen voorseyde waren becleet met nyeuwen swarten lakene, also wel onder die voeten als ontrent die setelen, ende den choor vander seluer kercke was seere chierlic behanghen met costelicke tapijtserye. Ende die hemelinghen ende voyen vanden ghestoelte dye waren of ghedaen, ende daer was bouen gheleyt een nyeuwe lijste, lancx duere aen beeden sijden, ende lenen ghemaect daermen dye tabernaculen vanden Toysoene bouen stelde, om aen te hechtene. Ende den hoghen outaer was rijckelicken verchiert, want daer vp stonden die.xij.Apostelen, die welcke waren van fijnen goude, die den Prinche toebehoorden, ende groot schat weerdich waren. Ende dit aldus ghedaen sijnde, so ghebuerdet dat die prinche Maximiliaen dye oordene vanden gulden vliese aen nemen wilde, ende oock Ruddere ghesleghen worden. Aldus dan vp den heleghen Assencioens dach, ende was Meyauent doe begonste men weerdelicke die hoocheyt vanden edelen Toysoene, ende dat in deser manieren. Eerst so quamen die Heraulten alle men nyeuwen wapenrocken, twee en twee te samen. Daer naer dye Herault vanden Toysoene, ende neffens hem was gheleet een

{==CC.ij.r==} {>>pagina-aanduiding<<}

schoon ghesadelt peert, al vercleet met swarten lakene totter eerden toe, ende inden sadele lach een gulden cussen, ende daer vp eene nyeuwe swarte huycke, daer dye guldene oorden vp lach, twelck was deerlick om sien, want het beteekende dat die hertoghe kaerle daer vp gheseten soude hebben. Daer naer quam die Tresorier vanden Toysoene meester Ian de gros, daer naer quam die Greffier vanden Toysoene, daer naer die bisschop van Doornicke ende dye president. Daer naer quamen van Nassauwen, mijn heere vanden Gruythuyse, mijn here van Lannoy, mijn here van Rauesteyn. Ende dese hadden alle nyeuwe swarte huycken aen, ende daer vp die oordene vanden Toysoene Ende dese ghinghen in rijckelicke ordonnanchie, ende quamen vp die staedgie voorseyde, daer twee schoone steeghers ghemaect waren, deene om vp te commene, ende dandere om ten Choore waert neder te gaene, welcke steeghers ooc al vercleet waren met swarte lakene. Ende dese voorseyde heeren vanden Toysoene aldus bouen sittende, so was vp den hoochsten stoel weerdelic gheleyt een nyeuwe swarte huycke, ende daer vp dye oordene vanden gulden Vlyese, dye welcke brochte eerlic voor sijne borst dye Herault vanden Toysoene, ghedaen sijnde van den peerde voorseyde. Ende dat neder gheleyt hebbende, hi knielder weerdelic voren, ende bleeffer duergaens neffens staende, maer die voorseyde heren vander oordene ghinghen weder of, ende si haelden den Prinche ter kercken waert, dye welcke quam met schoonen state metten Bisschop van Mets, ende met eenen Legaet, in die presentie van vele gheestelicke prelaten, als den Abt vanden Eechoute, den Abt vanden Dunen, den Abt vander Doest, van sint Andries, ende meer andere. Ende die prinche hadde aen eenen selueren keerle, ende hi ghinck bouen sitten in den nedersten stoel, daer een swart gulden cussen in lach, ende sijn sweert dragher stont inden middele met eenen costelicken sweerde metter scheede, altoos metten blooten hoofde. Ende doe ghinghen die heren vanden Toysoene weder sitten aen beeden sijden, elck in sijn plaetse. Ende daer dede die Bisschop van Doornicke een Sermoen, wel een huere lanc gheduerende. Ende daer naer mijn here die President dede ooc een lanc relaes dat schone was. Ende al dit gheeyndt sijnde, so spraken die heeren vanden Toysoene te samen, ende daer in dyen raet stonden si alle metten blooten hoofde voor tcruyce. Ende die Prinche trac tsweert huyter scheede, ende hi gaft mijn heere van Rauesteyn in die hant, ende hi knielde nedere ende mijn heere van Rauesteyn gaf hem den Rudderslach. Ende dat ghedaen sijnde, die Bisschop van Doornicke dede hem daer den eersten eedt doen, aengaende den Rudderschepe. Ende doe ghinghen mijn heere van Rauesteyn ende mijn here van Lannoy inden Choor, ende si haelden den bouck metter Euangelien, ende dat heleghe cruyce, ende gauent den Prinche te cussene, ende doe ghinghen die heeren vanden Toysoene alleen inden choor, hare swarten huycken of doende, ende die prinche ghinc mede, ende sy quamen weder bouen, alle ghelijc met peersche fluweelen heucken, costelick gheboort van goude, ende ghinghen weder sitten elck in sijn plaetse, ende die prinche was doe ghestelt inde vppersten setele, oock ghecleet met een peersche fluweelen heucke, ende si hadden capproenen van ghelijcken vp hare schouderen. Doen brochte die Bisschop van Doornicke den eedt vanden Toysoene in ghescrifte, ende hy leyde den bouc metter Euangelien ende tcruyce in Sprinchen schoot. Daer naer quamen dye heren vander oordene knyelen voor den prinche. Eerst mijn here van Lannoy, ende swoer den prinche goet ende ghetrauwe te wesene. Waer of mijn here van Doornicke elcken sijnen eedt staefde, met eender stole aen, ende hy custe den Prinche aen sijn kake. Daer naer soe quam mijn heere van Rauesteyn, dye selue belofte doende, ende cussende, alsoot voorseyde es. Daer naer quam mijn heere vanden Gruythuyse, ende dede van ghelijcken. Daer naer mijn heere van Symay, ende mijn here van Nassauwen dede ooc also. Doe leyde die Prinche sijn hant vp thelich cruyce, ende mijn here van Doornicke die staefde hem sijnen eedt van ghelijcken, ende hi swoer den voorseyde heren goet

{==CC.ij.v==} {>>pagina-aanduiding<<}

ende ghetrauwe te sijne. Ende doe quamen mijn heere van Doornicke, mijn heere dye Tresorier vanden Toysoene, ende mijn here dye Greffier vanden Toysoene, ende dye Herault vanden Toysoene, dye welcke al vanden seluen fluweele hadden costelicke abijten aen. Ende sy leyden al haer handen vp die heleghe Euangelie, ende swoeren alle goet ende ghetrauwe mannen te blijuene. Ende dit ghedaen sijnde, doe quam mijn here van Lannoy, als die outste heere vanden Toysoene van dye daer waren, ende hinc den Prinche die edel oordene aen sijnen hals Doe speilden die trompetten seer blijdelic ende dye heren ghinghen ten choore waert, omme den dienst te hoorne, ende die Prinche insghelijcx. Ende elck heere ghinck staen inden choor onder sijne wapene. Te wetene dat hertoghe Karels wapene hinck al der vpperst bouen den tafereelen vanden Hertoghe Maximiliaen. Ende daer stonden also veele barnende keersen alser heeren waren inden Toysoen behorende, ende elck metter wapene van eenen heere. Ende die Herault vanden Toysene die riepse alle te commene ter offerande, of haer stedehouders te seyndene. Ende alst tijt was ter offerande te gane, doen quam die Herault vanden Toysoene, ende hi knielde voor hertoghe karels tafereel, ende hy namt weerdelicke in sijn handen ende droucht ten outare met eender barnender keerse, ende daer offerte hi het voorseyde tafereel. Ende dat ghedaen sijnde, hy blies dye keerse huyte, in teekene dat dye hertoghe Kaerle ouerleden was, daer alle die heeren omme worden traenooghende. Doe ghinc die voorseyde Herault vanden Toysoene, ende drouch den hertoghe Maximiliaen een keerse al barnende, daer mede dat hi offeren ghinc, ende doe die andere heeren alle van ghelijcken ghinghen offeren als voren. Ooc waren die siedgen vanden vier Coninghen die die oorden hadden, te wetene dye coninck van Inghelant, van Castijlgien, van Aragoen, ende van Napels, alsoo costelicken bereet, als of si daer selue in persoone gheweist hadden. Ende viere heren vanden houe offerden huyter name vanden voorseyde vier coninghen. Maer Phelippe pothere van Crieuekuer, ende meer ander heren, midts dat si daer niet en waren, en waren daer niet gheroupen, noch en hadden daer ooc gheene keersen. Ende als die messe ghedaen was reden si weder met schonen state in goeder ordonnancie ten houe waert. Ende die prinche reet seer rijckelic met eenen gouden laken keerle, metter oordene aen vanden Toysoene. Ende dit ghebuerde al vp den Assencioensdach, ende was Meyauent.Anno.lxxviij. Ende sachternoens quamen si weder ter kercken waert, waer of hier volcht Tincarnacioen.
Het ionck vanden haren 
Tsijnen twijntich iaren 
Woude tstoysoens pleghen 
Meyauent te Brugghe 
Tsint saluators vlugghe 
Was rudder ghesleghen. 

¶ Item mer vrauwe van Bourgoengien was in een faelgie simpelick ghecleet, met hueren ionckfrauwen vp den docsael tsinte Saluators, ende saghen alle dit schone misterie twelck seere deuoot was om sien, ende groot bediet in heift, ende es ghesproten huyt groter edelhede.


¶ Dit es den Tijtel vanden Hertoghe Maximiliaen.

MAximiliaen byder gracien gods Archeduc, hertoge van Oostenrijck, van Bourgoengien, van Lotrijcke, van Brabant, van Stiere, van Charinthen, van Chariole, van Lymburch, van Lutcenburch, ende van Gheldre. Graue van Vlaendren, van Thirol, van Artoys van Bourgoengien, Palatijn van Henegauwe, van Holland, van Zeelant, van Namen, ende van Zutphen, Marcgraue des helichs rijcx, here van Vrieslant, van Salijnes, ende van Mechelen.

¶ Aldus hanghen dye Tafereelen sint Saluators. Eerst aen die Suytsijde.
Eerst die hertoghe Maximiliaen
Ian coninck van Aragoen ende van Nauarre
Ferrant coninck van Napels
Anthonis van Croy graue van Porchieu
Ian de Meluun here van Antoengne
Ian de Neufcasteel here van Montaghu
Phelippe potheere de la roose
Lodewijc van brugge graue van wijncsestre

{==CC.iij.r==} {>>pagina-aanduiding<<}

Phelips van crieuecuer, heere van Coordes
Iaques van Lutchenburch
Ian van damas here van Clessy
Lodewijc de halon, here van casteel guyon
Phelips van Sauoye here van Besse
Ian van Lutcenburch graue van meerle
Phelips van croy graue van Symay
Ian de roukempre heere van Beuere

¶ Aen die Noortsijde.
Edewaert Coninc van Inghelant
Ferrant van castijlgien prinche Daragon
Ian hertoghe van Alentson
Begghe de lannoy here van Moulenbas
Simoen de la layn here'van Montaghu
Heyndric van borssele heere vander veke
Ian van Anchyber
Reynout van Breederoede
Ian hertoghe van Cleuen graue van marcke
Ian van lannoy heere van lannoyt
Anthonis bastaert van Bourgoengien
Adolf van cleuen here van Rauesteyn
Adolf hertoghe van Gheldre
Ghy van Hymbercourt, graue etc.
Inghelbrecht graue van Nassauwen

¶ Dese naeruolghende heren sijn ghepresenteirt die oordene vanden gulden Toysoene.
Eerst die keyser vanden roomschen rijcke.
Die coninck van Hongheryen
Den rijcken hertoghe van Beyeren
Die hertoghe van Zassen
De marckijs van Brandenburch
De marckijs van Baden
Die graue van Rommondt♠
Die graue van Simpol
Die Palsgraue
Mer ioos de la lain hofmeester vanden prince 
Die here van Fyenes
Ende daer was een nyeu rudder ghemaeckt meester Ian van Bouueryes

        
        
    
    [Den tweeden dach van meye en den ij.sten dach van Meye]

¶ Item des anderdaechs sauents, ende was vrydach, ende meydach, so quamen die voorseyde heeren weder in ordonnancie ter Vigelyen waert, al ghecleet int swarte, ende vp den tweeden dach van meye quamen sy weder ter sielmesse, offerende ouer alle sielen naer die costume. Ende onder die Tauereelen van den Toysoenen, daer die heren doot of waren, daer hinc een swart laken. Ende ooc die wapenen vanden seluen dooden heeren ne hadden gheenen tymmer bouen, maer hinghen aen riemkins van pointratueren. Ende vp den seluen.ij.sten dach van Meye quam sulcke nieumare vanden fransoysen int hof vanden prinche, als dat die prinche binnen den seluen auende ontrent den.ix.hueren inden auent, met sijnen volcke track te Ghendt waert omme met haesten bi sijnen volcke te wesene Ende si reden naer Eeclo, daer sauents spade was een bancket ghereet ghemaeckt, ende naer den banckette dedemen den prinche verlichtinghe van sijnen harnassche, ende si reden alle den nacht tot dat si te ghendt quamen, twelc was smorgens ten.iiij.hueren inden nuchtenstont. Aldus en sach die prinche vp dien tijt nyet den ommeganc van Brugghe, daer nochtan om sijnen wille grooten cost ghedaen was, meer dan men ghewoonlic was van doene, want alle dye schotters vanden drie boghen waren al nyeuwe ghecleet. Ende die spelen van thouekin, van tauentmael, ende meer andere sticken der Passien ons heren aengaende, warender ghetoocht, twelck seer rijckelick om sien was, ende binnen meneghen iaren nyet ghesien en hadden gheweist. Maer die princersse die bleef te Brugge, ende dye sach al die chierlichede diere ghedaen was.

¶ Item die poorters ende ooc vele ambochten hadden groten cost ghedaen van nieuwen abyten te makene, ende dat al ter eere van den hertoghe Maximiliaen, ende van sijnder Princersse.


       
        
    
    [Den vierden dach van Meye]

¶ Vp den vierden dach van Meye, ende was een maendach, doe reden eeneghe vanden heren die nyewelinghe die oordene ontfanghen hadden, alle in witten abijten ter kercke waert metten Eraulden voor hem lieden, ende die Tresories, ende Secretaresen, naer die costume. Ende me vrauwe van Bourgoengien quam oock ter kercke met haren state, daermen datmen sanck een solempnele messe vanden heleghen gheest. Ende dit waren die heren die met haer reden.
Die graue van Rommondt
Die graue van Simpol
Ende mer Ioos de la lain


       
        
    
    [Den.v.sten dach van Meye]

¶ Vp den.v.sten dach van Meye, soe reden weder met state ter kercke dese naeruolgende heren, met haren costelicken peersche

{==CC.iij.v==} {>>pagina-aanduiding<<}

fluweelen mantels aen. Ende die Erauden ende Secretaresen vanden Toysoene met hem lieden seer costelic ghecleet. Ende dit waren die voorseyde heeren. 
Mijn heere van Rauesteyn
Mijn heere van Lannoyt
Mijn heere vanden Gruythuyse
Mijn heere van Symay


       
        
    
    [Den vi.sten dach van Meye]

¶ Item vp den seluen tijt dat die prinche aldus besich was met sinen toysoene te brugghe, doe so waren die fransoysen met grooter macht voor dye stede van Condeyt. Ende daer was binnen een Capiteyn, gheheeten mijn heere van Mijngheuael, die welcke hadde by hem vele diueersche saudenieren, die hem vromelicke weerden. Maer die fransoysen deden so groote cracht vp die stede van Condeyt, dattet een wonder was, also dat die duytschen droughen ouereen dat si ter sijden huyt trecken souden, ende bespringhen die fransoysen van achter, het welcke mijn heere van Mijngheuael wel ghenouchde, ende hi lietse huyt trecken. Maer also gheringhe als die duytschen huyt waren, so woudemen segghen dat hi die stede ouer gaf, in den handen vanden fransoysen, ende hi vloot naer Oudenaerde, ende quam hem seere excuseren yeghens den Prinche, maer die duytschen seyden hem aen, dat hi wech ghelopen was, ende si deden so vele dat hi gheuanghen was, ende gheuoert binnen den casteele van Repelmonde. Ende dit gheuiel vp den vi.sten dach van Meye vp eenen woensdach.

¶ Item die hertoghe Maximiliaen track terstont binnen der stede van Haet in Henegauwe, teghen sijne vianden, ende van daer binnen Berghen. Ende die Prinche was ontrent.xvi.duysent mannen sterck. Ende hi ende sijne vianden en waren bouen drie mijlen niet verscheeden.


       
        
    
    [Den.viiij.sten dach van Meye]

¶ Vp den.viiij.sten dach van Meye drouch men te Brugghe eene deuote precessie generale, metten drie fierters, sinte Donaes, sinte Baselis, ende sinte Loy. Ende ghinghen die voorseyde processien huyter burch duer de hoochstrate, voor by den Iacoppijnen ouer Deecoutbrugghe totter marckt, duer die steenstrate, voorby sinte Saluators, duer die dweerstrate, voor by mijns heren hof, voor die boornecamere, ende voor by sinte Christoffels kercke, ouer die plaetse mauberch, weder tsinte Donaes daer elc priestere ende elck kint in die processie droughen een barnende keerse in die hant, ende menich andere deuote mannen ende vrauwen droughen barnende keersen van wasse, twelc seer deuoot om sien was, ende vele lieden ghinghen vullen ende baeruoet. Ende mijn here van Doornicke ghinck mede in die voorseyde processie, ende dede selue die messe te sinte Donaes. Ende dyt was om gode te biddene by sijnder gracie, om victorie te hebbene yeghens die vreeselichede vanden coninck van Vranckerijcke, waer of dese vier reghelen bewijsen Tincarnacioen.
O weerde patroonen hebt onser vyseye 
Versaghende der gallen wreede porreye 
Wy droughen hu op den achsten van Meye 
Nv behoet onsen prinche van ghescreye 

¶ Hier naer volcht een ander Incarnacioen in walsche.
Saint donaes saint boniface saint eloy 
Impetrees nous victore contre le Roy 
Qui riens ne tient, ne sel ne soy 


 
            
        
    
    [Den.xvi.sten dach van Meye. Anno.lxxviij]

    ¶ Vp desen seluen tijt, so bleef me vrauwe van Bourgoengien in haer hof te Brugge daermen groote ghereeschap maecte yeghens haer gheligghen, want si seer swaer met kinde ghinc. Ende midts dien dat si soe naer haren tijt ghinc, soe was dat weerde helich bloet van eenen priestere al ghecleet, ghedreghen tot haer met barnenede toortsen. Ende eeneghe vanden gheselschepe vanden heleghen bloede, die ghinghen mede met hueren keerels van cleedinghe, maer thelich bloet was ghedreghen ouerdeckt met eenen rooden fluweelen cleede. Ende dit was vp den.xvi.sten dach van Meye. Anno.lxxviij.binnen der tijt vanden pardoen ende gracien.

        
                
                
                
                
            
[Item vp den.xviij.sten dach van Meye quamen die van Doornicke met groter machte by Oudenaerde]

Item vp den.xviij.sten dach van Meye quamen die van Doornicke met groter machte by Oudenaerde, in een dorp, daer si al tlant volck in die kercke ioughen. Ende besich sijnde met pilgerene so quamen die van Oudenaerde huyte, metsgaders.iij.hondert Inghelschen, ende lantsvolc van daer ontrent, ende ouerliepen dye

{==CC.iiij.r==} {>>pagina-aanduiding<<}

Fransoysen, metsgaders Ian die Gheest met sijnder groen tente van Ghendt, ende sy omringden die fransoysen, midts der hulpe van mer ian van Dayseele, hoochbaliu van ghendt, so dat si daer versloughen meer dan.iijc. fransoysen, ende vinghender vele, ende brochtense binnen Oudenaerde te voet ende te peerde, ende stakense alle die kele of, sonder te rensoene te stellene, behoudende wel.L.peerden. Maer eer dit ghebuerde so wasser een Capiteyn binnen Doornicke, gheheeten Morissis de neufcasteel, dye welcke swoer Waert dat hi den Gheest van Ghent ghecrijghen conste, hy souden doen braden aen een spit, ghelijc eenen cappoen, welcke verwaende woorden den gheest ter ooren quamen Ende in dit selue vechten hier voorseyde, was desen Capiteyn gheuanghen vanden seluen gheest, ende hi boot duysentich croonen voor sijn rentsoen. Twelcke ghelt hy al in sijn wambeys ghenaeyt hadde. Ende die gheest namt hem al, ende seyde tot hem. Ghi soudt mi ghebraden hebben, maer ic sal hu ghenadich sijn. Maer die capiteyn en woude hem niet vp gheuen inden handen vanden vileynen. Doe stackene den gheest ten slote aen tcorenhuys toudenaerde. Ende daer waren noch.ij.ander gheuanghen, een vlaminck ende een Heynewier, maer omme dat Morissis voorseyde hem niet vp gheuen en wilde, so stackene die Gheest die kele of, ende was begrauen Toudenaerde ten Freren, ende noch een ander Ruddere met hem. Ende in dyt gheuecht waren wel.xiiij.Rudders.huyt Vranckerijcke, ende veel meer andere heeren.


            
        
            
            [Den.xix.sten dach van Meye. Anno domini.M.CCCC.ende.lxxviij]

¶ Item vp desen seluen tijt waren Sergianten huyten ambochten ghecoren, omme te treckene yeghens die fransoysen. Ende die cause van desen huytreckene was aldus, hoe dat dye coninc van Vranckerijcke ontboden hadde den Hertoghe van Bourgoengien, dat hi hem beuechten soude, macht yeghen macht, ende hy ordonneirde hem dach ende velt. Dies die Hertoge Maximiliaen wel te vreden was, ende track te velde als een Prinche van eeren. Maer als die coninck van Vranckerijcke dat sach, hi liet den Hertoghe onbeuochten ligghen, ende hy vertrac teenen anderen cante waert, als naer Steenuoorde, meereuile. Ende die fransoysen quamen te peerde in Belle ghereden, ende vijnghen wel.vic.mannen, sonder dye si doot sloughen. Ende verbarrenden Belle al of sonder die kercke ende tcloostere van sint Anthonis. Ende dit was vp eenen dijsendach vp den.xix.sten dach van Meye. Anno domini.M.CCCC.ende.lxxviij.ende trocken also naer Poperijnghe stichtende roof ende brandt.

¶ Item die coninc sandt eenen Herault, ende twee trompetten, met noch een persoon ter bueter poorte, buyten der huyterste veste van Ypre. Ende die Herault gaf den awette te kennene dat hi gheerne sijn bootschap ghedaen hadde aen die wet van Ipre van sconincx weghe. Dies eenege vanden awette ghinghen ter halle, ende gauent der wet te kennene. Als waer bi die vander wet van Ipre quamen spreken buyten der poorte yegens den Herault, en sijn gheselschip, ende si dadense beeten van haren peerden, ende verbonden haerlieder ooghen, ende leeddense alsoo in thuys ter sale, in goeder bewaernesse, daer die voorseyde Herault sijn last ontdecte, segghende van sconincx weghe, dat hi hem lieden riedt, dat si quamen in sijnder gracie ende ghenade, of hi soudse al gheheel destrueren ende bederuen. Maer die van Ipre hilden den Herault, ende sijne mede ghesellen in echten. Ende seyden si souden hem lieden antwoorde gheuen binnen drie of vier daghen. Ende die van Ipre sonden terstont aen onsen edelen prinche Maximiliaen te Brugghe, ende aen die wet vander stede van Brugghe, bystant van hem lieden begheerende, ende also voort aen dye van Ghendt.

 
            
        
            
            [Den.xix.sten dach van Meye.Anno domini.M.CCCC.ende.lxxviij]

¶ Item mijn gheduchte vrauwe van Bourgoengien beual mijn heere Lodewijck van den Gruythuyse, als Capiteyn vander stede van Brugghe, te gane byder wet van Brugghe, alsoo hi dede. Ende hi dede sijn harnasch aene, omme selue yeghens dye vyanden te treckene. Dies waren haestelick binnen den seluen auende die Serganten ghecoren, omme te treckene yeghens dye vyanden. Ende was vp den.xix.sten dach van Meye.Anno domini.M.CCCC.ende.lxxviij.

{==CC.iiij.v==} {>>pagina-aanduiding<<}

 
            
        
            
            [Den.xx.sten dach van Meye]

¶ Vp den.xx.sten dach van Meye mijn here vanden Gruythuyse, Capiteyn vander stede van Brugghe, vertrack met schonen state, ende metvele edele mannen, ghewapent te peerde ten vianden waert, sonderlinghe wel met.L.mannen te peerde. Ende die vanden Vryen, Leenhouders, ende andere, die verbeyden sijne comste te Couckelare, te Thorout, ende daer ontrent.

 
            
        
            
            [Den.xxi.sten dach van Meye]

¶ Item die vanden ambochten vander stede van Brugghe, dye volchden, ende trocken altemet achtere ghewapent, ende hadden alle iorneyen, root ende swart, ende inden middele een witte bende, die welcke Serganten den.xxi.sten dach van Meye, ende tsanderdaechs daer naer huyt Brugghe ghinghen, lijdende voor sprinchen hof, daer me vrauwe van Bourgoengien ter veynstere lach, met mijn heere van Rauesteyn ende meer andere heren ende vrauwen.

¶ Item mijn heere Kaerle van Huytkercke, Burchmeester vanden Courpse, ende oock die Schouteetene van Brugghe die stonden beneden vp die strate, ende telcken dat die ambochten leden, so seyden sijt me vrauwe van Bourgoengien, wie dat si waren huer toenijghende met vriendelicken ghelate. Ende dye Princersse bedancte hem lieden alle van haren ghewilleghen dienste, biddende dat sy goede kinderen wesen wilden, si soude hem lieden een duechdelicke princersse wesen. Aldus vertrack tcommuyn van Brugghe, sonder moeyte of beroerte.

¶ Item hier inne es wel te prijsene den edelen hertoghe Maximiliaen, die noch nauwe.xx.Iaer oudt en was, een eenich sone des Keysers van Roome, dat hi hem also ootmoedich maecte, te commene huyt sijnen edelen landen, ende hier te dalene in lantschepen daer niet dan orloghe ende grote moeyte en was, maer met hertelicker ionste als een edel prinche, beminnende sijne excellente gheselnede Marye van Bourgoengien. Ende hy haer bewijsende dat hy als eenen edelen Arent, onder sijne machteghe vlercken huer persoon, ende hueren landen te goede vallen wilde, alsoot wel blijckelic es, want hi selue in persoone met sijnen edelen te velde ghesleghen es, clouckelick verwachtende alle die hem deeren wilden, rijdende, vertroostende, ende moet gheuende sijne diueersche steden, in tlant van Henegauwe, biddende dat si altijt goet ende ghetrauwe blijuen wilden, want hy die ghene es, also hi tot hem lieden seyde, ende alst oock blijct, dye sijnen edelen persoon nyet sparen en wilde, maer soudene voor hem lieden ende voor sijne landen auentueren. Twelcke soe ghetrauwe pointen sijn, datmense behoort te louene, ende te houdene in grooter eeren ende excellencie.

 
            
        
            
            [Den.xxiiij.sten dach van Meye en den Sacraments dach]

¶ Item me vrauwe de duwagiereghe die quam te Brugghe met seere schoonen state, ghecleet als een wedewe vp den.xxiiij.sten dach van Meye, daer sy eerlic ontfaen was vander stede van Brugghe, ende van vrau Marie van Bourgoengien ons princersse, ende quam ontrent den.ix.hueren vanden auende.

¶ Item vp den Sacraments dach doe was mijns heeren hof te Brugghe chierlic toe ghemaeckt. Die sale ende die plaetse was voren behanghen met tapijtse, ende al besteken met groenen meyen, ende daer was thelich sacrament seer weerdelick ghedreghen, in processyen vanden Canonicken vander cappelle, daer die princersse deuotelic mede ghinc met al haren edelen mannen ende vrauwen. Ende bouen thelich Sacrament was ghedreghen een gulden laken, seer chierlick. Ende mijn heere die protonotaris gheseyt van Brugghe, ende dye sone van Gheldre, ende noch een bastaert van Bourgoengien, ghenaemt Phelips, ende mijn heere van Breane Graue van Simpol ghinghen mede, twelc deuoot om sien was ende schoone.

 
            
        
            
            [Den.xxv.sten dach van Meye]

¶ Vp den.xxv.sten dach van Meye, doe sandt die Burchmeester vander stede van Brugghe Maerten Lem, vp sijn eyghen cost.L.Spaengiaerden, cloucke mannen indien dienst van den Prinche, die welcke vp dye heleghe Euangelie te Brugghe inden Burch swoeren den Prinche ghetrauwelic te dienene den termijn van eender maent tijts. Ende haerlieder Capiteyn sadt vp een schoone Iannette, ende een sijn medegheselle van ghelijcken, ende alle dander waren te voet.

{==CC.v.r==} {>>pagina-aanduiding<<}

 
            
        
            
            [Den.xxx.sten dach van Meye]

Item vp den.xxx.sten dach van Meye, so vertrac die Abt van Oudenburch met schonen state, wel van.C.ende vichtich peerden, ende wart ontfanghen Abt van sinte Baefs te Ghendt.

 
            
        
            
            [Den.ij.sten dach van Wedemaent.Anno.lxxviij]

¶ Vp den.ij.sten dach van Wedemaent.Anno.lxxviij.was tpyeroen van Luycke te Brugghe vander Buersse of ghedaen, ende weder gheuoert naer Luycke, twelcke die Hertoghe Maximiliaen gheconsenteirt hadde om paeys wille, ende omme eedrachticheyt te houdene tusschen den lande van Brabant ende den lande van Luycke, ende ooc omme dat die Luyckenaers metten fransoysen niet toe vallen en souden.

 
            
        
            
            [Den tweesten dach van Wedemaent]

¶ Item vp den seluen tweesten dach van Wedemaent, doe quamen die fransoysen tusschen Belle ende Poperijnghe, ende hadden een Brugghe ghemaect in die leye, die inder twater stont. Ende Ian van Dadyzeele, ende die gheest van Ghendt met haren medepleghers, si wordens gheware, ende si leyden heymelicke drie laghen metsgaders den lantslieden, ende lieten aldus die fransoysen ouer dye brugghe lijden. Ende doe quamen die vrauwen vanden lande waert ende si braken die brugghe, soe datter dye fransoysen niet weder ouere en mochten. Ende daer waren die fransoysen clouckelick ende onuersien bespronghen, so datter wel twee hondert dood bleuen, dye alle te peerde waren. Ende eeneghe waren gheuanghen, die groot rentsoen gauen. Ende eeneghe swommen duer twatere, ende sommeghe andere verdroncken.


Hoe dye Hertoghe Maximiliaen met grooter macht, track voor dye stede van Condeyt, ende ghincse seer vreeselicke bestormen, so dat die fransoysen huyter stede vloden metten goede.

    
{== afbeelding 	==} {>>afbeelding<<}
    


{==CC.v.v==} {>>pagina-aanduiding<<}


        
        
    
    [Den derden dach van Wedemaent]

    VP den derden dach van Wedemaent doe trac hertoge Maximiliaen met groter macht voor Condeyt, ende ghinc vreeselicke vp die stede stormen, omme twelcke die fransoysen die in dye stede van Condeyt waren seer veruaert waren, ende pacten ende sacten al dat sy mochten, ende staken tvier in Condeyt te vier of vijf plaetsen, ende si trocken metten rooue teender ander sijden huyter stede. Ende die edele Prinche Maximiliaen dat ghewaer wordende, wan terstont dye stede, ende dede den brandt blusschen. Ende die Prinche sandt twee hondert glauyen inden steert vanden fransoysen, dye huyter stede gheuloden waren, daer sy grote moort inne daden.

¶ Ende vp den seluen tijt was dye stede van Mortaengien weder ghewonnen, van Petijt salasaert, ende monseur Iaques galyot. Ende daer waren oock eenen grooten hoop fransoysen versleghen. Ende dye Prinche trac voor Kennoot, omme dat weder te verconquesteirene, also hy ooc dede. Ontrent desen seluen tijt, doen was Wouter van Hoye noch Baliu van sinte Winnocxberghe, ende hi hadde gheordonneirt in een dorp onder sijn Baliuage gheleghen, dat dat selue dorp gheuen soude.xxviij.mannen in sprinchens dienst, twelcke si willichlick consenteirden. Maer doe ghinc die voorseyde Woutere sijn propoost veranderen, ende seyde dat si moesten huyt stellen.x.mannen te peerde, wel ghewapent, noch waren si content. Ende si sonden terstont viere frissche mannen van wapenen, wel voorsien, ende seyden dat sijer noch.vi.seynden souden wel ghewapent ende voor sien. Maer Wouter seyde dat hi tghelt daer voren hebben wilde, ende niet het volc, maer hi wilde Inghelschen nemen of andere lieden dye hem metter wapene behelpen consten. Doen seyden dye viere mannen huyter name van haerlieder prochye dat si gheen ghelt gheuen en wilden, maer selue eerlicke metten lijue dienen, om twelcke si alle viere gheuanghen waren. Ende Wouter voorseyde dede bi auende in die halle een schauot maken, ende hi dede den hangheman van sint Omaers halen, ende dye viere goede mannen pijnen ende haer biechte spreken. Ende hi verghifte die colueueniers van Brugghe dat si die houcken ende tgat vander halle te Berghen besluyten souden datter gheen volck van wapenen ter marct commen en soude.

¶ Item sauents te clocke neghene doen quam tauwet van Brugghe, omme dye marct te wakene naer costume, maer te wat houcke dat si quamen vander marct, die colueueniers waren yeghen, segghende si moesten Wouter van Hoye dienen. Dandere van Brugghe seyden si en hadden Wouter van Hoye niet te dienen, maer der stede van Brugge, also dat byden gheruchte die goede lieden die ontrent der marct woonden, schouen hare veinsteren open. Doen saghen si een schauot, ende den hangheman daer bi, ende een vierpanne barnende, dies ghinghen sy in dye wapene, ende quamen ter stont ter marckt, ende alle tvolck worde in roere. Ende si riepen slaet Wouter van Hoye doot. Ende Wouter dat horende, hy vloot duer dwater vander stede. Ende die voorseyde vier goede mannen die waren verlost, ende elck thuys laten gaen daer hy behoorde, welcke grotelick bedancten den lieden van Brugghe, ende die hangheman dye liep ooc sijnder vaerde.

¶ Item het es waer dat die lieden vander stede van Brugghe aldus te Berghen ligghende, hadden by hem lieden mijns heeren sone Ian vanden Nyeuwenhoue.f.Claeys, maer si en warer te besten niet in te vreden, sy wilden mijn heere vanden Gruythuyse selue in persoone hebben, al so hem lieden belooft was.


       
        
        
    
    [Den.vi.sten dach en den.vi.sten dach en den.viij.sten dach van Wedemaent]

¶ Item me vrauwe Marie van Bourgoengien van als dye waerheyt verstaen hebbende, si badt den Graue van Rommont dat hy Capiteyne sijn wilde van dye van Brugghe, ende schanck hem drie seer schone peerden, ende soe dede si oock mijn heere van Rauesteyn van ghelijcken. Aldus dede hi sijnen eedt als Capiteyn vander stede van Brugghe. Ende hy track te Berghen waert vp den.vi.sten dach van Wedemaent omme tvolc vander stede van Brugghe ende die Westerlinghen als Capiteyn te bestierene.

{==CC.vi.r==} {>>pagina-aanduiding<<}

   ¶ Vp den.vij.sten dach van Wedemaent was te Brugghe in sint Saluators kercke ghedreghen eene processye generale om God te danckene vander victorie, die ons Prinche ghehadt hadde int vercrijghen van der stede voorseyde, ende om onsen here te biddene, dat onse princersse een blijde moeder mochte worden.

  ¶ Item vp den.viij.sten dach van Wedemaent was dye stede van Kennoyt ouer ghegheuen inden handen van onsen prinche, ende ooc die stede van Bouchein, ende sprinchens volck tracker inne tot haerder gheliefde.


       
        
    
    [Den.x.sten dach van Wedemaent. Anno.lxxviij]

¶ Item die Legaet die de pardoenen te Brugghe ghebrocht hadde, metsgaders mijn here van Symay, si dede so vele aenden Coninck van Vranckerijcke, dat hy beual alle die gaernisoenen van Doornicke, van Theerenburch, ende van Bethune, ende van Camerijcke, ende meer ander, dat si die steden rumen souden. Ende daer was ghesloten een bestant van.viij.daghen, twelc bestant in ghinck den.x.sten dach van Wedemaent. Anno.lxxviij.waer in dat ghesloten was, datmen die van Doornicke niet vitaelgieren en soude, vp dye boete van een groote somme van ghelde. Ende wie dye contrarie dade, datmen die vitaelgie nemen mochte, ende die lieden dootslaen, sonder tbestant bi dien te brekene. Om welcke gracie men drouch vp sinte Baselis dach een processie generale, ende tbestant wort noch vijf daghen verlanct.

¶ Item in tvoorseyde iaer.M.iiijc.ende.lxxviij. ontrent half Wedemaent. Die coninc van Vranckerijcke ordonneirde datmen die stede van Camerijcke weder stellen soude in huere vryhede ende preuilegien. Ende hadde dies groten druck, also hi seyde dat hy dye stede so langhe voor hem ghehouden hadde. Ende by dien so dede hi voor hem commen die Gouuernuers vander stede, ende seyde hem lieden in deser manieren. Ghy goede lieden huwe Raue, dat es die Arent die in dye Keyserlicke wapene staet, ende es waer een iaer lanc hebbicse gherooft ende of ghedaen doen van sijnen neste, maer nv wil ic at die selue Raue sy weder ghestelt in sijnen staet. Ende daer omme doet of dye wapene vanden coninc, ende stelter wedere dye wapene vanden Keyser, alsoo sy ghecostumeirt es te stane. Voort soe seyde die coninck vp die marct vander stede van Camerijcke, voor alle dye poorters. ghy poorters ende inwonende vander stede van Camerijcke, want ghi langhe tijt ende vele verlast hebt gheweist van mijnen volcke van wapenen, so eest dat ic nv mijn heyr cracht leeden sal huyter stede, ende huyt alle huwe cleyne steden hier ontrent gheleghen, ghelijck Kennoyt ende Boskin. Ende ick stelle hu lieden in paeyse, ende gheue hu lieden hu eerste vryhede die ghi gheploghen sijt te hebbene. Ende ic en wil nyet dat huwe stede meer sy onder eeneghe seruitude of in bedwanghe van yemende. Ende oock seyde die coninck datmen tcasteel van Celles soude laten der stede van Camerijcke, sonder daer inne te laten commene eenich volck van wapenen. Ende binnen der tijt dat die coninck aldus sprac yeghens tvolc ende eer hi vulsproken hadde, so reedt alle tvolck van wapenen huyter stede, soe dat die stede al gheruymt was vanden volcke van wapenen, maer die Capiteyn vanden casteele, ghenaemt maraphijn, die en hilt van sconincx ghebodt nyet, ende en wilde niet ruymen tcasteel metten anderen volcke van wapenen.

¶ Item men moet weten dat te dyen tijden so was die mare in Camerijcke van die grote macht die hebben soude Maximiliaen, twelck waer was. Ende vp eenen dach so quamen dye Bourgoengioenen binnen der stede van Camerijcke. Ende Marafijn metten Fransoysen was ghebleuen in tcasteel. Ende om vele inconuenienten ende cleenicheden die dye Fransoysen daghelicx deden, dye stede van Camerijcke ende dye serganten vander stede stelden hem yegens dye Fransoysen vanden casteele, ende bedwonghen die Fransoysen te loopene ten Casteele waert. Ende in dit loopen waren der vele ghequetst, ende sommeghe storuen vander quetsuere. Ende als die fransoysen in tcasteel commen waren, si trocken dye brugghe vp ende besloten hem seluen int Casteel, ende si hadden veil corens ende meil vander stede ghenomen. Dit ghedaen sijnde,

{==CC.vi.v==} {>>pagina-aanduiding<<}

die poorters vander stede ghinghen belegghen tcasteel, ende meenden die Fransoysen te nyeuten te doene, maer si en consten omme dat tcasteel te vroom ende vele te sterc was. Ende daer omme hilden si groote wake, omme dat die fransoysen huyten Casteel niet en souden connen ghecommen, maer si en constens soe nyet beletten, hoe dat sijt wachten. Ende Maraphijn met twee ghesellen quam by secrete manieren huyten Casteele, ende track te Pyrone, ende Tatrecht. Ende daer sijnde, hi sprack metten Capiteynen van Vranckerijcke, hem lieden biddende dat si weder wilden commen te Camerijcke, ende dat si die stede van Camerijcke souden te nyeuten doen, ende verlossen sijn ghesellen huyten casteele. Die van Camerijcke dyt vernemende, sonden boden huyte, ende gauen dit te kennene den Capiteyn van Valenchiene, ende baden hem datmen hem lieden soude willen seynden hulpe ende sercours, omme te wederstane die macht vanden Fransoysen die in tcasteel waren. Die van Valenchiene dyt verstaen hebbende, sy sonden der stede van Camerijcke.ijc.colueueniers. Ende corts daer naer so volchden twee Capiteynen, te wetene mijn here van Houbordijn ende mijn here van Fyenes, ende oock mijn heere van Bossuut, maer omme dat bestant was so en dorsten die Bourgoengioenen nyet vechten yegens dye Fransoysen. Ende daer omme soe was gheordonneirt byden Capiteynen van beeden sijden datmen tgheschil ter neder legghen soude. Ende om hier toe te commene, mijn here Iacob van Lutcenburch, ende andere edele personen huyt Vranckerijcke spraken te gadere eendrachtelic, ende met goeden accoorde droughen ouer een, als dat tvolck van wapenen van Maraphijn soude trecken huyten casteele vry sonder quets van haren lichame, of verlies van haerlieder wapene, ende dat sy souden trecken te Vranckerijcke waert, alsoo si oock deden. Twelck was in theynde van Wedemaent. Anno domini.M.CCCC.ende.lxxviij. Ende dit ghedaen sijnde, die vander stede van Camerijcke liepen in tcasteel omme te siene die plecke. Daer vonden si veil corens ende meils, ende dattet wel voorsien was omme te sustineirene die orloghe. Ende by dien die Capiteynen van beeden sijden sloten ende ordonneirden datmen tvoorseyde casteel nyet ydel en soude laten staen, maer dat omme die eere van beeden sijden, so soudemen in tvoorseyde Casteel altoos laten ligghen vichtich Bourgoengioenen ende vichtich Fransoysen dye tcasteel bewaren souden. Ende dye Capiteyn vanden Bourgoengioenen was ghenaemt heere Iacob van Franquesto, ende die Capiteyn vanden fransoysen hiet heer Ian dholle. Dese Capiteynen ghinghen beede ghelijc int casteel, ende si deelden ghelijc die torren ende die cameren vanden casteele dye si bewoonden, ende si deden die wake in tcasteel by ghebuerte ende si hadden die slotelen vanden casteele ghelijck. Ende ter huere datmen eten soude, elck ghinck eten met sijnen Capiteyn, ende buyten der huere van etene si conuerseirden te gadere seer minlick ende ghesellick. Ende dyt was aldus gheordonneirt byden Capiteynen van beeden sijden, als voorseyt es in Hoymaent. Int iaer ons heren alsmen screef.M.CCCC.ende.lxxviij.ende gheduerde tot den eynde vanden April Int iaer ons heren.M.CCCC.ende.lxxix daer naer. Aldus binnen neghen maenden was dit accoort ghebroken. Maer die stede van Camerijcke voorseyde die bleef in paeyse, ende behilt al haer oude rechten ende preuilegien, die huer van ouden tijden gheottroyeert ende ghegheuen waren bi diueersche heeren ende princhen, waer van tghemeen volck vander seluer stede seer blijde was.


        
        
    
    [¶ Hier naer volcht doordonnanchie ende maniere, die binnen der stede van Brugghe ghedaen was]

    ¶ Hier naer volcht doordonnanchie ende maniere, die binnen der stede van Brugghe ghedaen was, ter eeren ende blijschap vander gheboorte van den edelen Hertoghe Phelips, den eersten sone van hertoghe Maximiliaen, ende vrau Marie van Bourgoengien, eeneghe dochtere vanden edelen Hertoghe Kaerle. Anno domini.M.CCCC.ende.lxxviij.

¶ Dat.lxvij.Capittel.


{==CC.vij.r==} {>>pagina-aanduiding<<}

    
{== afbeelding 	==} {>>afbeelding<<}
    

 
            
        
    
    [Den xxij.sten dach van Wedemaent]

ENde es te weten dat si ghelach vanden voorseyde Phelips vp den xxij.sten dach van Wedemaent naer dye noene, in haer hof te Brugghe. Dies was grote blijschap binnen Brugghe, ende men dede alle die clocken luyden ende beyaerden in alle die prochiekercken, cloosters, cappellen, ende godshuysen, twelcke gheduerde alle den achternoene, ende meest alle den nacht. Ende die Burchmeester dede van blijschepen terstont het schauot of breken dat langhe tijt inden burch ghestaen hadde. Ende men maect sauents in alle straten schone vieren, dansende ende vele ghenouchten bedrijuende, trompende, harpende, ende luytende, al den nacht gheduerende. Ende des anderdaechs wast gheboden mesdach te houden, twelcke was sint Ians auent. Ende daermen tghebodt dede, daer was present mijn heere vanden Gruythuyse, ende dye Burchmeester van Brugghe dheer Martin Lem. Ende si deden den volcke roupen Noel, ende men sayde daer ghelt ter hallen huyt onder tvolc, ende waren alle selueren penninghen, waer of dat die minste waren nyeuwe grootkins Ende vp alle dye torren vanden kercken staken vierpannen huyt al den nacht. Ende vp sint Ians auent was ghedreghen eene deuote processie generale, om god te danckene van dese blijder gheboorte, welcke processie men drouch ronts omme mijns heren hof, ende van daer tonser vrauwen, daer men den dienst dede. Van welcker blijder gheboorte men groote triumphe bedreef vp den seluen dach in alle steden, ende plaet

{==CC.vij.v==} {>>pagina-aanduiding<<}

sen al Vlaendren duere, ende was dien dach mesdach gheboden.


       
        
    
    [Sinte Pieter ende sinte Pauwels dach]

¶ Item corts daer naer vp sinte Pieter ende sinte Pauwels dach doe die ionghe Prinche acht daghen oudt was, doe was hi naer dye noene vp den voorseyde dach ghedreghen met rijckelicken state te sinte Donaes kercke, ende aldaer kersten ghedaen, ende sijnen name was gheseyt Phelips. Ende daer was ghetemmert eenen ganck ontrent.viij.voeten wijt, ende.v.voeten hooghe bouen der eerde, versoldert met plancken ende met lenen aen beeden sijden streckende van sprinchens hofduer.s.Amants strate, ouer die marct duer die breyelstrate, tot in dye Suytduere van sinte Donaes kercke, die welcke kercke rijckelic behanghen was met costelicke tapijtserye van vreimde diueersche hystorien

¶ Item inden middel vander kercke voor den docsael was ghemaect een viercante staedgie, daer vp dat ghestelt was een vonte van houte, behanghen met gulden lakene, ende daer vp een selueren verguld becken, also groot datmer wel een mensche in soude ghebaet hebben, dwelcke bouen verdeckt was met eenen hanghenden pauwelioene van sijde ghemaect seere rijckelick.

¶ Item daer was wt ghesonden om alle die gheestelicke Prelaten, ontrent Brugghe, als Abten, Proosten, ende Pryooren, ende ooc omme die Rudders ende edele van Vlaenderen dye welcke een groot ghetal quamen te Brugghe elck met sijnen state.

¶ Item die schotters vanden.iij.boghen, te wetene den ouden boghe, den ionghen boghe, ende den hantboghen die stonden lancx der alleye vanden houe tot sinte Donaes kercke toe. Ende oock waren daer ghebeden eeneghe ghedeputeirde vanden smallen steden, die welcke te Brugghe quamen, ende begonsten also te gaene lancx der alleye voorseyde elck met eender brandende toortse in die hant, vijf libra weghende.

¶ Eerst so ghinghen die vander sluys met iiij.barnende toortsen, daer naer dye vanden Damme met.iiij.toortsen, daer naer die van Ardenburch met.iiij.toortsen, daer naer dye van Oostende met.ij.toortsen, daer naer die van Blanckeberge met.iiij.toortsen, daer naer quamen die notable vander poorterye eerlicke ghecleet met swarten abyten, wel met.C.ende L.toortsen, daer naer quamen.ij.wethouders, ende een Pensyonaris van Ghendt met drye toortsen, daer naer quam die wet van Brugghe met.xxvi.toortsen, daer naer quamen dye edelinghen vanden houe onder grote ende cleene, wel met.C.toortsen, ende die ionghe hertoghe van Gheldre drouch ooc een toortse.

¶ Voort so ghinghen voren in goeder ordonnanchie, eerst.vij.ghemitreirde Abten, ende viij.ander Abten met schoonen state. Daernaer so quam tcollegie van sinte Donaes, al met coorcappen seer rijckelic, ende hem lieden volchden eeneghe vander cappelle van den prinche, ooc met costelicke coorcappen Daer naer quam die Bisschop van Sareyten, ende daer naer die bisschop van Doornicke, daer naer quam die Erault vanden Toysoene met een gulden abijt aen, ende voor hem ghinghen vele Heraulten met cornijckeelen aen, daer naer quamen.xij.Rudders van den edelsten van Vlaendren. Daer naer quam me vrauwe de Duwagiereghe, wedewe vanden hertoghe Kaerle saleger ghedachten, ende si drouch den ionghen prinche in huer edele aermen, ghewonden in een gulden laken, ende mijn vrauwe van Rauesteyn die ghinc neffens haer, te harer rechter sijde, aen hebbende een gulden bijt van orfeuerye. Ende mijn heere van Simpol die ghinc tot harer slincker sijde aen hebbende een abijt, ooc van gouden lakene, maer voor hem lieden ghinc mijn heere vanden Gruythuyse, ghecleet met gulden lakene cramosijn, ende hy drouch voor tkint een gulden becken weerdelicken. Ende tgulden laken daer men tkint vp drouch was een seer costelic stick. Ende in deser manieren was tvoorseyde kint ter kercken ghebrocht van sinte Donaes, daerment kersten dede.

¶ Item dye stede van Brugghe schand den ionghen Phelips viere selueren vergulden cannen, ende vier guldene flasschen, ende eenen grooten goudin cop, welcke.ix.yeweelen weerdich waren wel.vic.libra groten, of meer. Ende noch so presenteirde die stede van Brugghe mer vrauwe van Bourgoengien bouen dyen die somme van.iiijc. ponden groten in ghereeden penninghen, tot haer weerdichede.

{==CC.viij.r==} {>>pagina-aanduiding<<}

¶ Item die Peteren vanden ionghen Phelips waren mijn heere van Rauesteyn, ende mijn here van Simpol, ende sijn Mette was de Duwagiereghe wedewe vanden Hertoghe Kaerle. Ende mijn here van Rauesteyn gaf hem een gulden sweert. Ende mijn heere van Simpol gaf hem eenen costelicken hellem. Ende die Mette gaf hem een costelic Exele, daer vele precieuse steenen aen stonden seer rijckelic. Ende die Bisschop van Doornicke dye dedene kerstene, in die presencie van alle die voornomde prelaten.

¶ Ende dat ghedaen sijnde, dye Mette ende sijn Peteren drougene weder thuysewaert in schoonder ordonnancie. Ende als sijn Mette de Duwagiereghe die hem drouch als voren, als sy quam inden middele vander marct, so hier si den ionghen Phelips hoghe vp, al naect, so datter niet dan een vloers cleet ouer en was, dattene alle tvolc sien mochte, daer si alle seere in verblijt waren ende groote ghenouchte in hadden. Ende men drouch die yeweelen, also wel die hem die stede van Brugghe gheschoncken hadde, als die hem ter vonte gheghift waren, alle voor tkint met groter triumphe, met trompetten ende metten Heraulten. Ende die Hofmeester van den Prinche die stroyde ende saeyde ghelt vp dye marct aen beeden sijden vander voornomder alleye. Ende waren die minste penninghen diemer saeyde, penninghen metten twee leeuwen, of dye halue van dien.

¶ Item die.lij.Dekens ende ambochten van der stede stonden alle met toortsen lancx der alleye beneden aen beeden sijden lancxduere, soe datter waren gheuonden in ghetale, wel.xiiijc.toortsen of meer staende in ordonnancie, elc naer sijn hoocheyt.

¶ Item sauents was een costelicke maeltijt bereet vp tschepen huys, Ende daer waren die van Ghendt ghenoot ter maeltijt, ende alle die vanden smalle steden die mede ghegaen hadden in processien. Ende daer waren diueersche Esbatementen ghespeilt, ende vele ghenouchten bedreuen. Ende die stede was vul blijschepen, ende vele schone vieren waren ghemaect, ende bogaerden met rijpe kerssebomen gheladen, ende busschen van schonen groenen boomen, ende danssinghen ende allerhande ghenouchten. Ende voor den witten Ram waren te winnene prijsen met Esbatementen, ende met louende dese edele geboorte, die welcke prijsen vp hinghen tambocht vanden scheppers van Brugghe, ende in mijns heeren hof waren die sale ende andere cameren seer chierlic behanghen met schonen tapijtsen. Ende dese feeste gheduerde int hof ende ooc in die stede wel.viij.daghen lanck. Och wat blijschepen hadde die hertoghe Maximiliaen, als hy die tijdinge ontfinc in tvelt daer hy lach, dat hem gheboren was eenen ionghen sone. Ende als hy kersten ghedaen was, ende hem den name was ghegheuen Phelips, dye vruecht dye int heyr was onder alle tvolc dat metten prinche te velde lach dye en was nyet cleene, waer of dat hier nae volcht tincarnacioen.
XXij.in Iunij Marie ghelach 
Rauestein saintpol de duwagiere 
Hieuen Philips vp sinte Pieters dach 
Sinte Donaes ghedoopt, lof den bestiere 
Anno.M.CCCC.ende.lxxviij. 
Flandria gaude francia luxit brugis i vrbe 
Pullo produxit aquile duxissa leonem. 

IN desen tijt lach die Hertoghe Maximiliaen altoos te velde, aenden berch van Vyeuijle, vp drie mijlen naer Atrecht, ende hy hadde bi hem een groot gheselschap van frisschen volcke, te wetene duytschen vlaminghen, ende Brabanders, luyckenaers, ende die van Ghendt waren daer met haerlieder Casselrye, ende die van Brugghe met die van den Vryen, ende die van Ipre met haren ondersaten, also dat die prinche sterc was wel xxiij.duysent mannen, metsgaders den heynewieren, aertoysienen, ende tvolc vanden lande daer ontrent. Ende ooc warender wel.iijc.Inghelschen, ende een ghedeel spaengiaerden. Ende die coninck van Vranckerijcke hadde ooc een grote aermeye bi hem, ende hem quamen te baten wel.vi.duysent Gascoenoysen, ende hi lach Tatrecht, altoos wassende in stercheden van volcke. Nochtan onse Prinche Maximiliaen en verschoot nyet van sconincx moghentheyt.etc.

¶ Item dye van Doornicke verlost sijnde van haren gaernisoene, si worden binnen der stede van Doornicke onderlinge twistende

{==CC.viij.v==} {>>pagina-aanduiding<<}

ende vechtende. Want deen partye waren goet tsconincx, ende dandere waren goet Bourgoengioens. Also dat die ghene die goet Bourgoengioens waren die fransoysen doot sloughen, ende ghecreghen die ouerhant vander stede van Doornicke. Ende dye van Doornicke siende dat die prince aldus machtich te velde lach, sy hadden groote vreese dattet al vp hueren hals craken soude. Ende daer omme si sonden aenden Hertoghe Maximiliaen een eerbaer Ambassade, metten slotelen vander stede van Doornicke vele daghen lanc gheduerende.

¶ Item in desen tijt int heyr daer die prinche lach, was een quaet respeel van Brugghe, dye welcke wilde eenen gheselle van Ghendt sijn meysen nemen, so dat si worden vechtend. Ende deene riep Ghendt en vrient. Ende dandere riep Brugge en vrient malcanderen verwijtende vele woorden van confusien, also dat die van Ghendt quetsten vele lieden van Brugghe, want die Ghentenaers waren vele stercker van volcke dan die van Brugghe, nochtan so schoten die van Brugghe.iij.Ghentenaers doot. Ende dyt gheruchte dye Prinche vernemende, hy reedt derwaerts met eenen stocke in dye hant, ende dede so vele dat si ghescheeden waren. Ende die prinche beloofde correctie te doene ouer den vpstelders van deser moeyte. Het welcke was eens brauwer sone, die welcke men seer sochte om te vanghen. 


       
        
    
    [Den.vij.sten dach van Hoymaent]

¶ Item het gheuiel byder gracien Gods datter so neerstelic ghelaboreirt was van eeneghen edelen heren van des conincx sijde van Vranckerijcke.den coninc onderwijsende, dat hi voort aen een oudt man ware, ende dat beter ware dat hi oorloochde vp die Turcken, dan aldus het kersten bloet te sturttene. Ooc warer grote heren van des hertoghen Maximiliaens sijde diere ooc inne laboreirden, so varre datter ghesloten was ouer beede sijden een generael bestant van diere tijt voort, gheduerende een iaer ende.xl.dagen. Dies soude die Coninc alle sijn gaernisoenen doen ruymen, die hi in die vercreghene steden gheleyt hadde. Maer omme die weerdichede vander croone van Vranckerijcke, so trac ons Prinche eerst huyt den velde. Ende van desen bestande waren machtich ghemaect.xij.heeren vi.van sconincx weghe, ende.vi.van sprinchen weghe. Ende dese souden hooren wat cause dat die coninc hadde, ende ooc extimeren die schade die hi in sprinchens landen ghedaen hadde, ende souden rijpelick vp alle saken letten, ende daer of sulc een seggherschip segghen, als datter eenen generalen paeys of commen soude. Ende wie dat seggherschip niet en hilde, die soude verwaten sijn van den paeus van Roome, ende alle die.xij.Aerbijters die souden hem contrarie sijn, ooc soude hi yeghens hem hebben den coninck van Inghelant. Ende dit was aldus ghesloten aen beeden sijden, omme paeys ende ruste tonderhoudene. Ende dit selue bestand dat was openbaerlic becondicht in theyr vanden coninc, ende ooc in theyr vanden prinche. Ende dyt was ghedaen vp den.vij.sten dach van Hoymaent, ende was vp eenen dijsendach.Anno.lxxviij.ende alle tvolc was thuysewaert ghelaten trecken, elc intsijne.


       
        
    
    [Vp xviij.sten dach van Hoymaent]

¶ Item die van Ghendt ende die van Brugghe trocken elc haren wech thuysewaert so dat dye van Brugghe thuys quamen vp xviij.sten dach van Hoymaent in goeder ordonnancie ende oordene, ende quamen tot vp die marct, daer si stonden elck onder tsijne daer si behoorden, daer si vriendelick ghewillecomt waren vanden heren ende vander wet van Brugghe, ende van daer elck track thuys in sijne vrede.


       
        
    
    [Den.xix.sten dach van Hoymaent]

¶ Item me vrauwe Marie van Bourgoengien dede haren kercganck tsondaechs vp den.xix.sten dach van Hoymaent, binnen harer cappelle in thof te Brugge. Ende alle die maechden die int hof quamen omme den kercganc te siene, die waren alle ghegheuen elck eenen roosen hoet, in teekene van blijschap, dat daer toe ghecommen was.

   ¶ Item vp den seluen.xix.sten dach vander maent voornomt, was die Bisschop van Sarepten, Suffragaen van Doornicke binnen der stede van Oostende, daer hi in die nyeu kercke dye clocken ende schellen kersten dede. Ende des achternoens so veermde hy alle die kijnderen diet begheerden.


       
        
    
    [Den.xx.sten dach vander seluer maent]

¶ Vp den.xx.sten dach vander seluer maent was den eersten steen gheleyt vanden torre vander nyeuwer kercke van Oostende, die

{==CC.ix.r==} {>>pagina-aanduiding<<}

welcke leyde meester Ian Lammaert, priestere ende prochiepape vander seluer kercke Daer naer quam die bisschop voorseyde, ende gaf den fondamente sijne benedictie, ende hi leyde oock eenen steen. Daer naer quamen twee ionghe kinderkins Thuenkin meeuoet.f.Pieters, ende sentkin meeuoet.f.Cornelis, die welcke Cornelis als doe Burchmeester van Oostende was. Ende daer naer quam Ian Lombaert, glaeswercker van Brugghe, ende hi leyde ooc eenen steen.

¶ Item doe die hertoghe Maximiliaen sijn meeste garnisoen orlof ghegheuen hadde, doen en ruymden die fransoysen die steden nyet alsoot gheseyt was. Doch dochte dye Hertoghe dat hy mesleedt was, ende hy wart wat onlustich van onghenouchten, ende hy bleef altoos binnen der stede van Rijssele, twelc hem van noode was. Ende es waer dat mer Ian van Lutcenburch, ende mijn here van Beuere, ende mijn here van Santreyn, ende die graue van Rommont, dye en wilden in tbestant niet betrocken sijn, maer bleuen altoos roouende ende pilgierende vp die fransoysen, ende vinghense daer si consten.


       
        
    
    [Den.xxiiij.sten dach van Hoymaent]

¶ Ontrent den.xxiiij.sten dach van Hoymaent so quamen vele vrauwen van Doornicke ende vele knechtkins met hem lieden, ende si quamen binen Cortrijcke, ende cochten al vp dat ter marct quam, buetere, caes ende sout, ende vulden haerlieder paenders. Dit vernemende dye vrauwen van Cortrijcke, si quamen met groter menichte van vrauwen ende van knechten met slijcken ende met drecke ende met stocken, ende si mesmaecten die wijfs van Doornicke metter vuylicheden vander strate, ende namen hemlieden vele ende quade ende spijteghe woorden. Maer doe quamen dye goede lieden vander wet van Cortrijcke, ende gauen den vrauwen van Doornicke elc een pont bueters in die hant ende hietense thuysewaert gaen, ende dat sijer niet meer commen en souden. Ende al die selue ghebuerde Toudenaerde oock, vp eenen marckedach, ontrent den.xxvij.dach van Hoymaent, als bouen.


       
        
        
        
    
    [Den.ij.sten dach en den derden dach en den vierden van Ougst Anno.lxxviij]

¶ Vp den.ij.sten dach van Ougst vertrac ons prinche van Rijssele, ende quam te Brugge by sijnen wijue, daer hi blijdelick ontfanghen was, want men groot verlanghen naer hem hadde. Ende vp den derden dach van Ougst soe quam te Brugghe een Cardenael wel met.C.peerden of meer.


¶ Item vp den vierden dach van Ougst. Anno.lxxviij.hadden die Spaengiaerden grote blijschap te Brugghe, want si tijdinghe ontfangen hadden dat haer coninghinne gheleghen was van eenen ionghen sone, ghenaemt Ian, dies bedreuen si grote triumphe. Wan vanden Augustijnen tot Sint Ians brugghe te was die Spaengiaert strate aen beden sijden al behanghen met laken, root ende groen, waer voren stonden vele tortsen, ende dye lakenen verchiert met schonen wapenen van schilderye. Ende daer was een stomme personaedgie ghetoocht, hoe datment kijnt kersten dede, twelc seere schoone om sien was. Ende tsanderdaechs triumpheerden si van ghelijcken, makende costelicke vieren van houte. En vp een poorte daer men duere ghinck, vp welcke poorte wel.viij.vieren ghemaeckt waren, die alle vrolic barnden. Ende die Prinche quam der Spaengiaerden feeste visenteren, twelc sy in groten dancke namen, ende was vp eenen dysendach, ende dye Prinche ende die princersse hadden beede Tardenburch gheweist te peerde, ende sy quam om ten banckette vanden Spaengiaerden te sijne, maer het reinde so seere ontrent den thien hueren vanden auende, als dat dye Prinche ende die princersse met hueren state weder thuys keerden in haerlieder hof. Maer tsanderdaechs wast woensdach, ende doe vernyeuden die Spaengiaerden weder hare triumphe, noch costelicker van vieren ende van als, dant van te voren was. Ende die prinche reet darwaert, ende die Duwagiereghe van Bourgoengien sadt acht vp tpeert vanden edelen prinche Maximiliaen. Ende onse princersse Marie van Bourgoengien reet alleene vrolic te peerde achtere met hueren state van vele edele vrauwen ende ioncfrauwen, ende die prinche was oock gheacompaingiert met vele edele mannen. Ende vp die wijnckelbrugghe ende vp Sint Ians brugghe waren weder schoone nieuwe vieren ghemaect, costelicker dan die eerste waren. Ende daer was eene figuere ghetoocht vanden ion-

{==CC.ix.v==} {>>pagina-aanduiding<<}

ghe gheboren coninc Ian van Spaengien. Ende daer quamen vijf heraulten rijckelick ghecleet. Deerste presenteirde.v.Conincx croonen. Dandere presenteirde eenen helm met sijnder wapene. Die derde een gulden sweert. Die vierde presenteirde.ij.gulden sporen. Die vijfste presenteirde een coffere met goude. Ende elck Herault hadde een rolle in sijn hant, met eender schoonder auctoriteyt. Ende dat bediede dat dat ionghe kint noch coninc wesen soude van vijf Conincrijcken. Te wetene Spaengien, Arabyen, Cecylien, Aragon, ende Nauarne, twelcke seer schone om sien was. Ende doe wasser sauents een bancket ghehouden met groter tryumphe, ter eeren vanden Prinche ende vander princersse. Ende men saeyde gouden penninghen ende selueren penninghen huyte den huyse daermen het bancket hilt vanden Spaengiaerden

¶ Item tsondaechs daer naer was in thof eene schone brulocht ghehouden van mijns heeren dochter van Cheruy, daer die Prinche sauents ter brulocht was.


       
        
        
    
    [Den.v.sten en den.xvi.dach van Ougst]

¶ Item vp den.v.sten dach van Ougst.Anno.lxxviij.doe was te Brugghe openbaerlic ter hallen huyt gheroupen een vray bestant tusschen den coninc Lodewijc van Vranckerijcke ende den Hertoghe Maximiliaen, te watere ende te lande een iaer lanc gheduerende. Ende daer waren ghenomt alle die heren van beeden sijden, die hem seluen in tbestant verbonden hadden, ende van elcker sijde souden.vi.heeren sijn die binnen desen iaren eenen warachteghen paeys maken souden. Ende en consten si onder hem twaeluen niet accoorderen, soe soudemen noch daer toe nemen den coninc Edewaert van Inghelant, ende die nacie vanden oosterlinghen souden als ghetrauwe arbiters het seggherschip openbaren. Ende so wie van beeden partyen dat seggherschip niet en hilde die soude den coninc van Inghelant yegens hem hebben, ende oock dye nacie vander duytscher hanse.

¶ Item vp den.xvi.dach van Ougst.Anno lxxviij.was die kercke vanden Willemijnen ghewyet te Brugghe vanden Bisschop van Doornicke, in die presencie vanden hertoghe Maximiliaen, ende van sijnder gheselnede ende meer ander heren ende vrauwen.

¶ Item in desen tijt was te Brugghe veil ghenouchten bedreuen, als van danssene ende van houerene, omme dat hem dye prinche so meynderlick te Brugghe was houdende. Ende daer was ooc een costelicke maeltijt ghehouden vanden oosterlinghen, daer die Prinche toe ghebeden was, ende daermen hem grote chiere dede. Ende doosterlinghen plaetse was al behanghen met rooden lakene, ende met schonen toortsen omme stelt seere rijckelic. Ende in sghelijcx was hem groote chiere ghedaen van Martin Lem, di doe woonde aen dye conincx brugghe, dye oock den Prinche met hem noode ten etene, daer grote costelichede ghedaen was so datmen van een poorter noeyt sghelijcx en sach.


       
        
        
    
    [Den.xxvi.sten dach en den.xxvij.sten dach van Ougst]

¶ Item vp den.xxvi.sten dach van Ougst so vertrac die Prinche met sijn gheselnede van Brugghe te Ghendt waert met seere schonen state, daer hi blijdelic ontfaen was

¶ Item vp den.xxvij.sten dach van Ougst, was te Brugghe eenen bandach ghehouden die ontsienlic was, want daer waren ghebannen onder mans ende vrauwen.liij.personen, vanden welcken waren vele wel ghestelde personen, ambochtslieden, ende andere Want daer waren ghebannen drie maetsenaers, ende.iiij.cordewaniers, elck.L.iaer huyten lande van Vlaendren. Andere waren ghebannen.vi.iaer, drie iaer naer die costuyme, dies groote droufheyt ghesien was binnen Brugghe van vrauwen ende van kinderen.

¶ Item vp dien seluen dach was te brugge inden burch een man onthooft, die de brieuen schuerde int huys vanden Vryen, als men daer die rommelinghe maecte, ende was van Iabbeke, ende daer was hi begrauen


       
        
    
    [Den.xxix.sten dach van Ougst en sint Ians dach]

¶ Item vp den.xxix.sten dach van Ougst int selue iaer, so was den ionghen Phelips van Bourgoengien gheleyt vp een gulden cussen daer een gulden pelder onder ghespreet was. Ende dit was vp den steeghere vander groter sale in thof te Brugge, ende was daer also gheleyt omme dattene elckerlijck soude moghen sien. Ende als die edele ionghe Phelips wel ghesien was vanden ghenen die daer present waren, doe stont daer bereet

{==CC.x.r==} {>>pagina-aanduiding<<}

een rijckelic osbaer, daer dye edele voestreghe in ghinc sitten, twelcke was een edele schone ioncfrauwe. Ende men gaf haer den ionghen Phelips in haren schoot, gheacompaingiert met vele edele mannen, die ontrent den voorseyde osbaer ghinghen. Ende also was hy gheuoert te Ghendt waert. Ende dyt was vp sint Ians dach decollacie, diemen secht huytgaende Ougst.


       
        
    
    [Den.ij.sten dach van Septembre.Anno lxxviij]

¶ Item vp den.ij.sten dach van Septembre.Anno lxxviij.so was die wet van Brugge vermaect naer tinhouden vanden preuilegien, ende waren Commissaresen desen naeruolghende personen.
Eerst mijn here Phelips van Gasebeke
Die Abt vanden Dunen.
Mer wouter vander gracht♠
Mer Lodewijc van Schore
Iacob van Halewijn als Baliu
Mer Anthonis vander Vicht als schouteeten

¶ Item ontrent desen tijt so was een maetsenare van Brugghe, die soude ooc.L.iaer ghebannen gheweist hebben metten anderen, daer voren of gheseyt es, maer hi was verbeden vander nacie vanden oosterlinghen, midts dien dat hy haerlieder wercman te Brugge was. Niet yeghenstaende als dye Wet te Brugge vermaect was, so screuen dye ander ballinghen van.L.iaren grote clachte over den voorseyde maetsenare, seggende dat hi die weckere van alder meuterye was, ende dat iammer was dat hi in Brugghe blijuen soude, naer dien dat si ghebannen waren. By welcken scrijuene dye Burchmeesters beede ghinghen ten wercke vanden voorseyde maetsenare, ende vinghen hem, ende was gheleyt inden steen, also dat hem nyement spreken en mochte vp dien tijt


       
        
    
    [Den.xij.sten dach van Septembre.Anno lxxviij]

¶ Item doe quamen die oosterlinghen weder, ende daden so vele aen die vander wet, als dat dye voorseyde maetsenare weder ontsleghen was, maer hy verbant hem vp sijn hooft ende vp sijn goet te verbuerene huyter stede van Brugge niet te treckene sonder, consent vanden heren ende vander wet. Ende dit verbant dede hi vp den.xij.sten dach van Septembre.Anno lxxviij.ende stelde grote borghe daer voren.



    ¶ Hoe die ghedeputeirde vanden vier landen byden Prinche versaemt waren.

    Ende bi hem was een Legaet van Rome seggende dat die Keyser paeys ghemaect hadde met alle den duytschen heeren. Ende hoe hi ontseyt hadde den Coninck van Vranckerijcke.
    
{== afbeelding 	==} {>>afbeelding<<}
    


{==CC.x.v==} {>>pagina-aanduiding<<}

ITem in desen tijt waren die ghedeputeirde vanden viere landen Te wetene Vlaendren, Brabant, Hollant, Zeelandt, versaemt byden prinche. Ende daer quam die Legaet bi hem lieden, vertooghende dat hi vulmaect last hadde vanden Keyser van Roome ende vanden duytschen heren, ende hi toochde daer met besegelde brieuen hoe dat die keyser paeys ghemaect hadde met alle den duytschen heren coninghen ende hertogen. Ende dat hi openbaerlic ontseyt hadde den coninc van Vranckerijcke ende sijne medepleghers. Ende alle die princhen vander duytscher nacie, die hebben belooft den keyser bystant te doene.

¶ Item voort so begheerde die keyser aen die voorseyde.iiij.landen dat si hem voorsien souden van.x.duysent mannen van wapenen, altoos bereet te sijne yegens den vploop van den coninc van Vranckerijcke, twelcke vol soude sijn van binnen den vier landen behorende, maer en souden gheen duytschen noch zwitsen nemen tot saudenieren te sijne.

¶ Item voort so was gheconsenteirt byden hertoghe Maximiliaen, ende ghesloten byden iiij.landen dat gheen weerlic prinche noch heere van nv voort aen gheen kennesse hebben en souden vp eeneghe Abdyen of proostyen, maer als een prelaet doot ware, soude byden ghemeenen conuente eenen nyeuwen Prelaet ghecoren worden. Ende waer so datter gheen Monick binnen den cloostere en ware die daer toe bequame ware, so soude men eenen kiesen huyt eenen anderen cloostere vander seluer oordene, maer ne gheene vreimde tonghen en souden kennesse hebben ouer die Abdyen.

¶ Item in desen seluen tijt was die prinche ende sijn gheselnede lange tijt rustende te Bruesel in Brabant, daermen alle daghen vele ghenouchten bedreef van steken ende van tornoyen ende van alle solase ende ghenouchten. Ende het was in Vlaendren als doe ouer al seer dieren tijt van coorne, van bueter, van vleesche, van coeyen ende van schapen, ende van eyeren, ende allerande vitaelgien.

¶ Item in theynde van Septembre was te Brugghe ghenomen aduijs hoe datmen die stede van Brugghe soude moghen helpen huyt hueren laste, want sy was tachtere wel xvijm. ponden groten. Ende daer om was ghestelt vp elck hoet tarwe.viij.groten van keliote, dat daer te voren maer viere en gaf, ende den stoop vander Delfscher keyte galt.ij.groten de stoop ende die Brugsche keyte eenen'grooten.


       
        
    
    [Vp sinte Luycx dach]

¶ Item vp sinte Luycx dach  was den besten harijnc vanc die binnen langhen iaren gheweist hadde. Dies quamen dye Fransche cooplieden in alle dye hauenen van Vlaendren ende cochten harijnck sonder nommere, nochtans dat elck last vanden rooue galt.viij.libra groten of meer.

¶ Item in die selue maent quamen die oosterlinghen ter zee, ende namen alle den harijnc die die fransoysen ter sluys ende elders besceipt hadden, ende si trocken daer mede Tamsterdamme

¶ In dese tijt brochten die fransoysen vele wijnen in Vlaendren te schepe, ende ooc te waghen, ende voerden vele harincx wech, maer si en brochten gheen tarwe in Vlaender dat iaer.

¶ Item in desen tijt en lieten dye van Nymmeghe niet lijden die duusburghers, noch kuelenaers te Hollant waert, noch te Vlaender, waeromme dat in dit iaer dye Rijnsche mosten seere diere waren.

¶ In desen seluen tijt was grote orloghe in Lombaerdyen, die florentijnen stelden hem yeghens den paeus van Rome. Ooc wast grote pestelencie al Lombaerdyen duere, so dat vele nederlanders te Roome niet gaen dorsten binnen dien iare.


       
        
        
    
    [Den vierden dach van Nouembre.Anno lxxviij]

¶ Vp den vierden dach van Nouembre.Anno lxxviij.doe was te Brugghe gheiusticiert metten baste een kint vander stede, omme dat hi ghestolen hadde schalen ende croesen in die wijntauerne, gheheeten den Raemhont. Ende vp den.v.sten dach van Nouembre was te Brugge verboden dat ne gheene poorters van Brugge ter marct te Berghen vp den zoom trecken en souden, ende in dien yement sijn goet derwaerts ghesonden hadde, dat si dat weder omme souden doen keeren vp den ban, ende grote boete bouen dien.


       
        
    
    [Den.viij.sten dach van Nouembre]

¶ Vp den.viij.sten dach van Nouembre was te Brugge ghedreghen een processie generale, in sint Iacobs kercke, om onsen here te bidden om tweluaren van onsen prinche ende princersse, ende haren ionghen sone, ende te biddene om paeys. Ende als doe was het temmerwerck van sint Iacobs kercke nyeu vp ghe

{==CC.xi.r==} {>>pagina-aanduiding<<}

stelt, ende men preicte in dye roode poorte, ende in thuys van meester Ian le gros. Ende in desen tijt maecte tvolc grote nieumare gaende, als dat die hertoge Kaerle noch leefde, ende dat hy weder commen soude, ende daer was binnen Brugghe ende elders vele goets vercocht ende ghecocht vp sijne comste. Maer diet cochten voeren best, want hi niet en quam, alst bleec, maer het bleef altijt dieren tijt in Vlaendren.


       
        
    
    [Den eersten dach van Decembre]

¶ Ontrent den eersten dach van Decembre doe waren te Brugge neder ghelaten voor tschepenhuys die beilden van hertoghe Phelips le hardy, ende Margriete van Malen sijn gheselnede. Ende ooc tbeilde van hertoge Ian van Dygioen, haerlieder sone, ende waren ghestelt in andere tabernakelen, al nyeuwe verchiert Ende doe wort voor tvoorseyde Schepen huys ghestelt eene nyeuwe beilde vanden hertoghe Phelips van Bourgoengien, ende was ghestelt neffens den Hertoghe Ian sijnen vadere. Ende al dat iaer was men besich met dye voorseyde beilden te stoffeirene, alsoo mense siet staen.

¶ Item in die maent van Lauwe ende van Sporcle was die hertoghe Maximiliaen altoos in Brabant te Bruessele ende oock Tshertoghenbossche laborerende om een accoort te makene tusschen den ghelderschen ende den Cleuenaers.

¶ In die maent van Sporcle waren die staten van Vlaendren vergadert te Denremonde om te besiene hoe men den coninc van Vranckerijcke best wederstaen soude ten minsten grieue.

¶ In dit selue iaer ende maent voorseyde verdroncken vele lieden te Brugghe in die Reye als nv als dan. Doe ghinghen die.vi.ghecommitteirde van der stede ende deden voor alle steeghers vander Reye baelgien maken, diemen tsauents sluyten soude, omme tvolc by auende van dien grieue te wachtene.


       
        
    
    [Den eersten dach van Maerte.Anno lxxviij]

¶ Vp den eersten dach van Maerte.Anno lxxviij.so waren in allen kercken ende cloosters deuote processien ghedreghen, omme gode te bidden dat Vlaendren ontcommen mochte die quaetheyt vanden coninc van Vranckerijcke. 


       
        
    
    [Den.xxiij.sten dach van Sporcle]

¶ Item vp den.xxiij.sten dach van Sporcle was dye wet van Ghendt ende vele notabele vergadert omme te besiene hoemen die stede van Ghendt huyt haren laste helpen soude ten minsten grieue vanden commune. So was voort ghestelt datmen soude willen consenteren van elcken brautenbiers.vi.schellingen groten, dat was vp elcken stoop vanden ghendtschen biere.ij.mijten. Voort dat alle die ghene die gherent sijn vp die voorseyde stede, souden gheuen iaerlicx van elcken ponde dat si incommende hebben viij.groten, drie iaer lanc gheduerende, sonder meer. Ende achtervolghende dye costumen tsanderdaechs daer naer, ende was vrydach so sijn die drie leden van Ghendt ghegaen ten zoldere, ter plaetsen ghecostumeirt om haer lieder antwoorde ouer te draghene, daer tlet vander poorterye ende tlet vander weuerye die voorseyde pointen gheconsenteirt hadden, ende also dede ooc tlet vanden neerijnghen ouer tmeeste deel, huytghedaen.xiiij.of.xvi personen die daer yegens seyden.

¶ Item omme dieswille dat die Schepenen al tijt tbeste hebben ghepijnt te doen, ende noch gheerne doen souden in dit stic voorseyde, vp dat si bi eenich ander middele dat wisten te doene, so syden sy om beters wille ende om die meeste broederlicke minne datmen dye saken soude huytstellen.xiiij.daghen of.iij.weken, omdat men binnen dier tijt alle saken wel ende vriendelic soude moghen accoorderen, omme tlast vander stede of te legghene, ende te betalene den ghenen diemen schuldich es.

¶ Item soe es ghebuert bi eeneghe quaet willende, die van desen ghelde niet gheuen en wilden, maer hebben hem veruoordert vergaderinghe te makene. Te wetene smeden, backers, muelenaers, ende lijnwadiers met meer andere, ende ghecreghen een bannierkin, ende ghinghen om te gane ter smeden huyse waert. Ende het es ghebuert byder gracie gods dat die heren ende Schepenen hem lieden tegens ghinghen, omme haerlieder quaethede te wederstane, ende hebbense ghemoet vp die veebrugge. Ende daer was van tsheren ende van Schepenen weghe den rebellen aen gheroupen, die handen vp stekende, ende vraechden lieue kinderen wat begheerdy. Ende die rebelle weder roupende, segghende slaet doot den heere ende die wet. Ende daer gaf god dye gracie dat die here ende die wet den anderen van daer verdreuen, ende worden ooc sommeghe doot ghesleghen.

{==CC.xi.v==} {>>pagina-aanduiding<<}

¶ Item dit ghebuert sijnde, so sijn die here ende die wet ter marct ghecommen, ende hebben by hem lieden gheroupen alle die ghene die hem bystandicheyt doen wilden. Aldus quamen daer bi hem lieden een groot ghedeel goeder mannen, ende met hem lieden ter marct staende, tot dat hem lieden gheliefde te gane tot voor der smeden huys. Ende daer es den rebellen gheuraecht of si vanden sinne waren te commene byden here ende byder wet ter marckt. maer si en hebben dat niet vriendelick willen doen, maer men moeste hem lieden bi foortsen daer huyt doen gaen, ende daer warer een deel gheuanghen vp den seluen tijt.


       
        
    
    [Den xxvij.sten dach van Sporcle]

¶ Item vp den xxvij.sten dach van Sporcle ende was saterdach, doe waren te Ghendt onthooft drie personen, waer of deene Deken was vanden smeden, ende dander een smet ende naghelmakere, ende die derde een tapijtsweuere, welcke personen verkenden dat si quade ende horribele saken voren hadden, ende baden dat hem elck wachten soude van wapeninghe te makene, ende seyden dit was hem lieden daer of ghecommen. Ende dat meer es, si hadden voren heere ende wet doot te slane ende andere goede mannen, ende haerlieder goet te nemene. Ende dese iusticie ghedaen sijnde, so waren daer terstont ghebannen.xxi.persoonen. Item noch so wasser een gheuanghen, ende was onthooft vp eenen Donderdach in Maerte. Anno lxxviij.


       
        
        
    
    [Derden dach van maerte en den.vij.sten dach van Maerte]

¶ Item dese personen waren ghebannen tot.xxi.toe, elc.L.iaer, om dat si een vpstel van wapeninghe ghemaect hadden, ende hadden voren den here ende die wet, ende meer andere goede mannen doot te slane, ende dan meenden si eenen ommeganck te doene, al Vlaendren deure die quade aen hem lieden trecken kende, ende dye goede doot te slane, ende tgoet te roouene, het welcke was contrarie onsen gheduchten heere ende prinche, ende den drie leden van Ghendt. Ende vp den derden dach van maerte soe schieden die here ende die wet vander marct, maer si bleuen wel bewaert, ende vp dien seluen dach wasser noch seuene gheuanghen.

¶ Item daer naer soe quamen noch eeneghe van Ghendt om den ouerdekene te verrasschene ende doot te slane. Ende dat bestont te doen die cock van sinte Pieters te ghendt ende sijn sone, met noch eenen medepleghere, maer emmer si en quamens niet te bouen, maer waren alle drie gheuanghen ende onthooft vp den.vij.sten dach van Maerte. Ende een groote quantiteyt warer vp dyen tijt gheuanghen, ende vele lieper huyter stede, waer of datter een gheuanghen was Tantwerpen, ende was daer onthooft, want si en waren nyeuwers vry in alle mijns heren landen.


       
        
        
    
    [Den.xiiij.sten dach van Maerte en den.xv.sten dach in Maerte]

¶ Item vp den.xiiij.sten dach van Maerte hieltmen te Brugghe eenen eerlicken dijnghedach, daerer.ix.ghebannen waren van dootslaghen, van tassemente, ende van vele quade sticken, som.L.iaer, som min.

¶ Item vp den.xv.sten dach in Maerte was te Brugghe ghedreghen eene deuote processie generale. Want vp dien dach Tantwerpen die vier landen vergadert waren om raet te nemene, hoemen die landen best bewaren soude yeghens dye macht vanden coninc van Vranckerijcke. Dus drouch men processye om God te biddene datter eenen goeden raet gheordonneirt worden mochte. Ende ter cause van dien so was dyt naeruolghende dicht ghemaect.
M inlicke menschen voucht hu tot duechden 
C onscientie beraemt nv tsijne ghedweghen 
C ondt es ons van lettel vruechden 
C ort es den tijt in tsondich pleghen 
C ommer heift ons in tstric ghecreghen 
L aet ons nv om verbeteren pijnen 
Xpristus es so ontfaermich vul seghen 
V oorwaer sijn gracie sal vp ons schijnen 
V laendren es accoort noot metten sijnen 
V anden welcken wi nv processie draghen 
I n maerte.xv.god doe verdwijnen 
I eghenwoordege orloghe in onse daghen 
I choept alle goede menschen gheerne sagen 
Anno.M.CCCC.ende.lxxviij. 


 
            
        
    
    [Den.xxiiij.sten dach in Maerte]

    ¶ Vp den.xxiiij.sten dach in Maerte, ende was onser vrauwen auent, was binnen der stede van Brugghe onthooft eenen van dootslaghe onuersoent. Ende binnen dyen seluen auende stac een man sijns wijfs sustere doot, dat sy starf vp dye strate, maer dye dit faeyt dede, ontliep ende vluchte in Zeelandt.

{==CC.xij.r==} {>>pagina-aanduiding<<}

 
        
        
        
    
    [Den eersten dach en den vierden dach van April]

¶ Vp den eersten dach van April, ende was Donderdach, soe waren te Brugghe ghebannen met duergaende waerhede.xxxiij personen onder mans ende vrauwen, onder welcke waren ghebannen vier temerlieden, contrarie den prinche ende den weluaren vanden lande van Vlaendren, elck.L.iaer vp haerlieder hooft.

¶ Item so wasser ooc ghebannen eenen als Capiteyn vander Bouuerye, dye welcke hem seluen een groot here seyde, so dat hy met groten lueghenen ghetrompeirt hadde den coninck van Vranckerijcke, den Coninck van Napels, den coninc van Spaengien, ende den coninc van Inghelandt, ende den Hertoghe van Bretaengien, ende vele meer andere heeren ende princhen, so dat hi dicwijl reedt met.xvi.of met.xx.peerden, ende ghecreech vanden heren vele ghelts, met groten cluchten. Ende ten eynde was hy van Antworpen ghebrocht te Brugge gheuanghen, daer hy langhe in dye vanghenesse lach. Maer sdaechs voor desen bandach was hy inden burch aen eenen stake ghebonden, ende sghelijcx oock vp den seluen bandacht, daer hem elck aensien mochte. Ende sijn tijtele hinc voor hem in een bart ghescreuen, ende hi was ghebannen thien iaer van dieften huyt sprinchens landen.

¶ Vp den vierden dach van April waren ghebannen met eenen eerlicken dinghedach twee schiplieden, elc.L.iaer. Ende die gheselle die tvraukin doot stack als voren, was ooc ghebannen.L.iaer huyten lande van Vlaendren.


Dit gheschiede binnen den Iare.M.CCCC.ende.lxxix.

¶ Item vp den seluen tijt soo ghebuerdet, dat die landen seere besich waren, hoe datmen sconincx mogenthede best wederstaen soude. Ende men waecte snachts al Vlaendren duere, lancx den zeecant, vander sluys tot Greuenijnghe toe, om dat die fransoysen aen die sijde van Vlaendren nyet landen en souden. Ende elck huys man was voorsien te lande waert van harnassche ende ander gheweere, vp auentuere wanneer dattet van noode ware. Ende al Vlaendren was voorwaer of dat mijn heere die graue van Rommont Capiteyn generael was.


       
        
    
    [Den.xxij.sten dach van April.Anno.lxxix en den.xxiiij.sten dach van April]

¶ Item vp den.xxij.sten dach van April.Anno.lxxix.so was gheiusticiert vanden souuereyn Baliu van Vlaendren, of sijn stedehouder, gheheeten Ian Breydel, eenen man die welcke was ghehanghen aen een nyeu galghe, byden cloostere vanden Iacopijnessen, die welcke was gheuanghen te Varsenare aen tkerchof, vp sijn camere daer hi sliep, hem verlatende vp een veynstere dye aen tkerchof quam. Maer was verradelic bespiet van eenen dye Souuereyns dienare was, ende was nochtan gheuader vanden mesdadighen, die hem tanderen tijden grote vrientschap ghedaen hadde, omme twelcke hi dat den seluen dienare niet vergheuen en wilde, voor int huyterste artijckle vander doot, maer noch wast ter quader trauwe. Ende dese was te Brugghe ghebannen.vi.iaer lanck vp die galghe, ende lach daer te Varssenare als voorseyde es, nyet hebbende landt, noch oock gheleede vanden Souuereyn.

¶ Item vp den seluen dach, ende was sint Ioris auent doe rees binnen dier nacht een groot ongheweirte, daer groote schade of quam inder stede van Brugghe, ende in andere diueersche plaetsen daer ontrent gheleghen.

¶ Item den thorre vanden Iacopijnen was meest alle die schaelien of ghenomen. Ende in tsuster huys vander derder oordene daer verbarnde een scholaken vanden voorseyden blixem, ende eenen tynnen platteel worter ghesmolten, daer nochtan ander platteelen bi stonden, die niet ghesmolten en waren. Ende in die prochye van Keyhem verbarnde een gheheel hofstede, huysen, scueren, schapen, coeyen, ende alle die katheylen vanden huyse, sonder twee of.iij.peerden die sauents te voren in die wee gheiaecht waren. Ooc was den thorre van Oostende seere gheschent, als wel blijct in die Incarnacioen.
Sware schade rees vp sint Ioris nacht 
Bij blixeme ende des donders cracht 


    ¶ Vp den.xxiiij.sten dach van April quam die Prinche in die stede van Brugghe met sijne gheselnede, ende quam van Ghendt.

{==CC.xij.v==} {>>pagina-aanduiding<<}

Ende vp dien seluen dach wast brant in dye clop hamerstrate wel van.xij.eertsteden.


        
        
         
    
Hoe die van Rijssel seer chierlicken huyt quamen, om te Brugghe Vespereye te houdene, ten steickspele aengaende.

    Ende hoe die Edele Hertoghe Maximiliaen met dye heeren van Brugghe hen eerlicken ontfinghen. Ende hoe me vrauwe Marie met haer gheselschap, die Vespereye aensach.

        
        
    
    [Den.xxv.sten dach van April]

VP den.xxv.sten dach van April ende was sondach, vander vesperye te Brugghe aengaende den steicspele. Doe quamen die van Rijssele ontrent der noene met schonen gheselschepe in Brugghe al meest met groenen abijten, ende die prinche reedt selue in persoone yeghens die van Rijssele, ende quam met hem lieden inne, daer hi beselscheipt was met vele edele mannen ende grote heren. Ende des achternoens deden die van Brugghe vespereye naer doude costume. Ende die hertoghe in die vespereye als poortere, ende die princersse reedt in Cranenburch met schonen state, omme te sien die vespereye daer lijden. Ende alst tijt was so reden die van Brugghe, ende dye Foreestiers waren met state tot des princhen houe, omme van daer te rijdene ter bane waert. Ende hoe wel dat costume was dat die foreestiers ghecostumeirt waren haer vergaderinghe te houden ten Eechoute int cloostere, als doe was die vergaderinghe gheordonneirt te sijne in mijns heeren hof. Ende als si int hof versaemt waren, soe namen si haren wech omme ter bane waert te rijdene. Eerst duer tstraetkin achter den gouden cop, ende van daer duer die nyeustrate, ouer die nyeu brugge lancx den Dyuere, ende quamen ouer die grote Eechout brugghe duer dye wulhuystrate ter bane waerts, ende alsoo deden die van Brugghe vespereye. Te wetene dese naeruolghende personen. Ende voor hemlieden was gheuoert dye banniere vanden beere, ende elck hadde sijn wapene daer aene seer rijckelick, ende eerst inne.

¶ Die Hertoghe Maximiliaen graue van Vlaendren.etc.
Ian van Nyeuwenhoue.f.Clays Burchmeester vanden Courpse
Wouter despaers als Foreestier.
Iacob die here.f.Iacobs
Lodewijc de Baenst
Mattheus die brouckere
Iacob die vos.f.Iacobs
Ian van Doorne als houde Fereestier, ende deden vespereye naer costume. Ende naer die van Brugge deden vespereye dye van Rijssele, ende daer naer een coopman van Oostlant ende daer naer een man vanden Damme. Ende alst al ghedaen was, so reden die van Brugghe metten Prinche tot in sijn hof, ende nemen aen hem orlof. Ende die hertoghe Maximiliaen was ghecleet ghelijck dye stekers van binnen, te wetene met swarte fluweelen keerels, ende peersche wambuysen Ende tpeert vanden prinche was ouerdeckt met eenen blaeuwen fluweelen ouerdecsele, seer chierlick. Maer die peerden vanden anderen stekers waren ouerdect met blaeuwen houtsueren van sijde. Ende om dat dye Burchmeestere vanden courpse vespereye dede, so reden die schabeletters vander stede voren, ende andere dienaers, ende ooc sommeghe wethouders. Ende daer naer dye stekers alle deene naer dandere, ende achter hem lieden soe volchde elck sijn gheselschip, twelck al seere rijckelic huyt quam. Ende al doe ten tijden, smaendaechs ende sdijsendaechs, daer en was gheen steicspel om sekere cause daer toe dienende.


       
        
        
    
    [Den.xxviij.sten dach en den.xxix.sten van April]

¶ Item vp den.xxviij.sten dach van April so wart Anthonis vander Vicht verlaten van sijnen Schouteetenschepe, ende Willem dye Wintere was ghemaect Schouteeten van Brugghe.


    [Hoe die van Brugghe steicspel hielden]

    Hoe die van Brugghe steicspel hielden, daer die edele Hertoghe Maximiliaen selue mede stac, als poortere, daer hi vele eeren beghinck. Ende men gaf hem eenen schonen Dyamant, die welcke seer costelick was. In welcke steicspel vele triumphen bedreuen was.

{==CC.xiij.r==} {>>pagina-aanduiding<<}

    
{== afbeelding 	==} {>>afbeelding<<}
    

 ITem vp den.xxix.sten dach van April, ende was woensdach naer noene, ontrent den.vi.hueren vanden auende, soe was tsteicspel van Brugghe ghehouden, daer die hertoghe Maximiliaen selue stack als man van Brugghe, daer hy vele eeren in tvoorseyde steicspel beghinck. Ende den beer was ghegheuen een stekere vanden Damme, ghenaemt Ioris lannoye. Ende het foreestierschip was ghegheuen Lodewijc de Baenst F. Lodewijcx. Ende den Dyamandt was ghegheuen onsen prinche Maximiliaen. Ende een duytsch here gafmen den hoorne, ende daer was groote tryumphe bedreuen, ende daer was weder een nyeu steicspel beroupen yeghen tsanderdaechs. Ende dye prinche stack weder selue met den lijue. Ende daer stack een oosterlinck, verwapent als een wildeman, ende sijnen tymmer was een leuende knechtkin wilt ghecleet, houdende een speere in sijn handekins, ende al sijn gheselschip waren alle ghecleet als wilde lieden. Ende andere staken verwapent als duuelen, ende al haer gheselschap van ghelijcken.

        
        
    
    [Den.xxx.sten dach van April]

¶ Item vp den.xxx.sten dach van April wast brant aen sconincx brugghe, in thuys van

{==CC.xiij.v==} {>>pagina-aanduiding<<}

eenen Cruydenier, ende dat quam van termentijn te siene, daer groot schade of quam. Ende dye broeder vanden huyse hiet Luyck dye feuere, sijn handen waren hem of ghesoden, so dat tvel metten naghelen of ghinc ghelijc een kieken dat gheschout es, ende hi moeste van hitten in die Reye springhen, of hi soude gheheel ontsteken hebben ende corts naer dien so starf hi vander seluer quetsuere. Requiescat in pace Amen.
 
        
        
    
    [Den derden dach van Meye. Anno lxxix]

¶ Vp den derden dach van Meye. Anno lxxix.Doe wast een den schoonsten heleghen bloetdach die binnen langhe tijden gheweist hadde. Want daer was ghetoocht den boom van Yesse, ende tauentmael, ende thouekin, tvanghen, tgheesellen, ende tcruysdraghen, ende veil schoonder sticken der Passien ons heeren aengaende, als Annas, Cayphas, Herodes, ende andere seere chierlic toe ghemaect van schilderyen, daer die prinche ende me vrauwe dye Grauinne groote ghenouchte in hadden.
 
        
        
    
    [Den.v.sten dach van Meye]

¶ Item vp den.v.sten dach van Meye quam een weerlic man, die welcke was wonachtich in dye Speere, in dye graeuwerckers strate, in sint Iacobs kercke te Brugghe, ende hi slouch eenen preistere in sijn hooft met eenen scherpen baselare, wel meenende den priestere doot te slane, ter cause van ouerspele met sinen wijue, maer die priester en starf niet. Doen bleef die kercke langhe in cesse, sonder messe daer te doene. Ende die selue man sneet sijn wijf een stick van harer nuese, so dat si haer leuen lanc daer bi gheteekent was. Verguae God dat si alle die van dien sijn, alsoo gheteekent waren, die men vindt te Brugghe ende elders.
 
        
        
    
    [Den.ix.sten dach van Meye]

¶ Item vp den.ix.sten dach van Meye ende was sondach, doe schoten die schotters vanden honden boghe hueren gaey van eeren daer die edele hertoghe Maximiliaen selue mede schoot, ende schoot den gaey of selue metter hant schotterlick, daer omme dat tvolc vander stede van Brugghe wel blijde was. Dits Tincarnacioen.
Oostrijc schoot frisch te brugge den gay of 
Neghen in Meie vruecht blijfter vray of. 


 
            
        
    
    [Den.xi.sten dach van Meye]

    ¶ Item vp den.xi.sten dach van Meye was te Weruicke eenen schadelicken brant, commende van invyere. Ende in die selue maent die graue van Rommont dede so vele met sinen volcke dat hi binnen der stede van Camerijcke in ghelaten was, ende alle die fransoysen waren huyt gheiaecht. Ende dye stede van Camerijcke bleef aen onse sijde, ende tcasteel van ghelijcken, ende bouen dien si ghecreghen tcasteel van Bouchein, een sterc Casteel dat die coninck met verraderye ghecreghen hadde, ende ontnomen den graue van Simpol. Ooc wonnen sie die stede van Crieuecuer, ende meer ander plaetsen. Ende in desen tijt waren in Bourgoengien vele fransoysen versleghen ende vele gheuanghen. Ende der cause van dien was een processie gheordonneirt.
C	hristus helich bloet valt ons nv bareli	C
C	onfoorterende in ons lijden stran	C
C	hierlic draghen wi hu gheerne stateli	C
C	omt charitatelick in onsen gan	C
C	onsenteirt onsen prince goet lijf ende lan	C
C	rooneirt nv franck sijnen sone ion	C
C	leet maria vruchtbaer in haren spron	C
L	eent den vlaemschen tronc ontfarmeghen da	V
V	p huwen ontfanck staet als ons betra	V
V	rau magdaleene valt oock niet fla	V
I	ont onser processye vertroosten vr	I
I	n meye seuenthiene ende waer dat s	I

    
Deerste letteren ende die laetste van elcker 
 reghele, van dyt voorseyde dicht, bewijsen  
Tincarnacioen vanden iare. 

 
            
        
    
    [Den.xvij.sten dach van Meye]

¶ Item om alle die voornoemde victorien dancbaerlic te bekennene, ende voort te biddene omme dye prosperiteyt ende weluaren van onsen prinche ende princersse, ende den ionghen Phelips van Bourgoengien, soe was te Brugghe eene generale processye ghedreghen, vp den.xvij.sten dach van Meye die deuootste diemen nyet vele ghesien en hadde, want alle die collegien, ende die.iiij.oordenen ende alle die scholierkins die ghinghen alle baeruoets. Ende die prelaet ende die muenicken vanden Eechoute van ghelijcken, elc met een barnende keerse in die handt. Ende dese processie was ghedreghen buyten Brugghe, ter Magdaleene. Ende dat weerde heleghe bloet was mede ghedreghen, daer die bisschop van Doornicke achter ghinc in dye processye met een gulden cruyce in die hant, ende ghinc ooc baeruoets ende blootshoofts, daer die wet ende alle die notabele van Brugghe, hooftmannen ende Dekens,

{==CC.xiiij.r==} {>>pagina-aanduiding<<}

ende vijnders van allen ambochten van Brugghe mede ghinghen met barnende toortsen ende keersen. Ende dyt en was noeyt ghesien datmen thelege bloet so varre buyten Brugghe drouch, twelck seere deuoot ende schone was om te sien.
Te Lazarus sustere theleghe bloet ic sach 
Deuoot in Meye vp den seuentiensten dach 


 
            
        
    
    [Den.xviij.sten dach van meye]

    ¶ Item vp den.xviij.sten dach van meye ordonneirden die fransoysen binnen Atrecht eene processye generale, ende dat omme dat sy sien souden dye macht ende dye menichte vanden volcke. Ende doe si saghen datter soe vele volcx binnen der stede was, si hadden ducht dat si die stede ouergheuen souden den Bourgoengioenen. Ende daer omme die Fransoysen ghinghen in die wapene, ende bienen wel.xvic.poorters ende ambochtslieden vanden eerlicsten vander stede, ende si bondense twee en twee te gadere, en sondense al te Vranckerijcke waert, ende si en waren nauwelick ghelooft een meskin te draghen. Ende die fransoysen behilden tgoet, ende die wijfs ende dye kinderen bleuen binnen Atrecht, welc deerlick om sien was. Ende vp den.xix.sten dach van Meye quamen die fransoysen voor Duway, daer si.iiij.of.v.lantslieden doot sloughen van daer ontrent.

        
                
                
            
[Item vp den.xxv.sten dach van Meye doe vertrac die hertoghe Maximiliaen huyt Brugghe des achternoens]

Item vp den.xxv.sten dach van Meye doe vertrac die hertoghe Maximiliaen huyt Brugghe des achternoens, ende hi reedt naer Dixmude, ende die princersse volchde hem des anderdaechs, ende toufden wat binnen der stede van Ipre daer hy ende sijn gheselnede weerdelick ontfanghen waren, want die princersse en hadde voor die tijt noeyt Typre gheweist. Ende daer omme so brochte si als doe die ballinghen binnen Ipre, die doe met haer gracie ghecreghen.

¶ Item van daer trac die prince naer Rijssele, ende hi meende te trecken tsint Omaers. Ende doe gheuiel daer een verraderye van een bastaert van vranckerijcke, die altoos in thuys van Bourgoengien vpgeuoet was, die welcke bastaert altoos ouer gheschreuen hadde, alsoo men seyde al tsecreit dat int hof gheschiet was of ghesloten, so varre datter quamen wel drie hondert glauyen mannen van wapenen huyt Vranckerijcke, ende trocken so heymelic ligghen buyten Rijssele achter sinte Kathelijnen kercke, meenende alsoo den prinche te schendene, ende te ghecrijghene in haerlieder ghewelt. Maer dit quam huyte by eenen priestere dye een bespyere was, ende hy quam in thof te Rijssele. Ende men vraechde hem van wanen dat hi quame. Hi seyde huyt Vranckerijcke, ende dat hem die bastaert van Vranckerijcke daer ontboden hadde. Ende men dede den bastaert voor hem commen, dye welcke seyde dat hy den priestere niet en kende. Doen waren sy beede gheuanghen, ende gheleyt in tcasteel, waer of dat die voorseyde bastaert sijne excusacie so eerlick dede dat hi weder ontsleghen was.

¶ Item dit vernam een Ruddere van Rijssele, mijn heere van Gruwiers, dye welcke men ooc vanghen dede, al vanden seluen sticke. Maer hi seyde laet mi gaen ongheleedt sonder schoffierichede, ick sal alleene int casteel gaen, so varre datmen hem ghelooue gaf. Ende als hy int Tcasteel quam, so stelde hi sijnen eenen voet ouer die zille, ende hi seyde totten saudeniers. Hu si kenlick dat ick hier gheweist hebbe, draghes orconde, als quansuys sijne belofte quij so tende, ende hi ghinc daermen die peerden watert, ende track eenen knecht vanden peerde, ende nam dat peert, ende reeter mede naer Atrecht.

¶ Item in desen seluen tijt was dye stede van Dolen in Bourgoengien beleyt vanden fransoysen, die bisschop van Doornicke die was binnen Dolen, ende hi sach dat sijt qualick langhe houden mochten, want hem lieden gheen ontsedt en quam. Doe ghinck die bisschop ende vertelde alle sijne goedijnghen gheestelic ende weerlic, ende maecte also een grote somme van penninghen, ende hi ontboot vele Zwitsen, die met groter menichte quamen, ende sloughen die fransoysen huyt den velde, ende deden daer inne eene grote mortorye, also dat die stede van Dolen, ende al tlandt van Bourgoengien wort ghesuuert vanden fransoysen.
Seuen in Iunij sach ick processie draghen 
Ten eechout voor dorloge god moet behagen 


{==CC.xiiij.v==} {>>pagina-aanduiding<<}

¶ Item in desen tijt was een Canonick te Doornicke die den coninck van Vranckerijcke altijt plach ouer te scrijuene al tsecreit dat in Vlaendren gheschiede, ende in thuys van Bourgoengien, alsoo varre als hijt vernemen conste. Also dat drie ghesellen van auentueren van Doornicke die rijcke gheworden waren metter orloghen yegens die vlaminghen, ende dese quamen te Rijssele, daer si ooc verselden aen twee ghesellen van auentueren, ende begheerden te coopene.iij.peerden van voordeele, ende leyden den Rijsselaers voor oghen, dat si den coninc dienste commen wilden segghende, dat si daer mede ghelt ende goet vercouuereren mochten, so varre dat dese Rijsselaers met gheueynsder herten dit beloofden te doene, stellende malcanderen eenen sekeren dach ende huere. Ende dye plaetse was gheleyt buyten Valenchiene aen een bosschelkin vp een schoon velt, daer si vergaderen souden. Ende dese twee Rijsselaers en betrauden die.iij.tornysienen niet, maer si versaemden.viij.mannen te peerde ende leyden heymelic also een abuche, so varre dat die tornisienen haren dach hilden, ende sy quamen haer vijfstere.iiij.te peerde, ende een te voet. Doen seyden die Rijsselaers, nv sien wi wel dat ghi gheen warachteghe mannen en sijt, want ghi comt v vijfstere, ende en soudt maer v derder commen, so varre dat den eenen Rijsselare sijn glauye in leyde, ende reedt den eenen tornisien vanden peerde, ende den anderen Rijsselare quetste een vanden anderen fransoysen, also dat dander twee fransoysen ende die man te voet begonsten te vlyene. Maer doe rees die abuche vp vanden anderen.vi.mannen, ende si vinghense alle vijue, daer si groot rentsoen of ghecreghen, maer dye man te voet die was ghewroucht van sijns selfs volcke, also datmen die lappen van sijnen schoen of sneet, ende daer vantmen inne eenen valschen brief van verraderye, die dye voorseyde Canonic meende te seyndene aen den coninc van Vranckerijcke, ende daer stonden inne.viij.artijkelen. Ende onder andere artijkelen, so stonter een Artijkel, ende was aldus Weit heere, dat die heere die ghi wel weit en heift sijne belofte niet moghen vuldoen, want men heifter gheen Toysoen ghehouden. In welcke woorden groote murmurracie was binnen den huyse van Bourgoengien, byden welcken hem die prinche als doe wel te wachtene hadde in dien tijden.


            
        
            
            [Den.x.sten dach van Wedemaent]

¶ Vp den.x.sten dach van Wedemaent wast Sacraments dach, ende die bisscop van Doornicke was doe te Brugghe, ende hi dede als doe die hoochmesse tonser vrauwen, ende hi drouch selue theleghe Sacrament in dye processye van onser vrauwe, met grooter chierlicheyt. 

¶ Item in desen somere wast soe grote pestelencie in Inghelant, dat die coninc Edewaert nyement en liet tot hem commen, bouen vier persoonen.

¶ Item binnen desen tijt vertrack die Prinche naer sint Omaers met vele edele mannen, daer hi eerlick ontfanghen was. Ende die fransoysen dit vernemende, si leyden diueersche laghen met groter menichte van volcke ontrent sint Omaers, ende si sonden huyte ontrent.xi.glauyen die hem vertoochden voor die stede, sonder meer. Maer die prinche en wilde niet ghedooghen datter yement yegens huyttrac om te scermutsene, segghende was die coninc een schalc hi en wilde gheen schalc wesen, maer wilde onderhouden het bestant alsoot ghesloten ende beseghelt was, ten daghe soe hier voren ghescreuen es den termijn vanden voorseyde bestande gheduerende. Ende dese.xi.glauyen die sonden eenen paedgie spelende met sijnder glauye tot voor dye poorte, ende hy riep luyde. Viue le Roy. Men schoot naer hem vijf of.vi.serpentijnen, ende si vertrocken alle van daer.

 
            
        
            
            [Den.xv.sten dach van Wedemaent.Anno.lxxix]

¶ Item vp den.xv.sten dach van Wedemaent.Anno.lxxix.Doe quamen wel.iij.duysent fransoysen voor Duway, ende spreeden hem in abuchten, maer si sonden.xij.mannen, ghewapent onder hare cleederen, maer bouen ghecleet als aerme vrauwen, dye welcke met hare peerden brochten buetere, ende caes, ende grote bondelen van garse, in welc gars haer lieder sweerden staken, schijnende also of si vitaelgie ter stede waert ghebrocht hadden. Ende hadden sie also binnen der poorte connen gheraken, sy souden tawet doot ghesleghen hebben ende die Fransoysen in ghelaten, ende meenden alsoo wel die stede van Duway inghenomen te hebben, maer byder gracien

{==CC.xv.r==} {>>pagina-aanduiding<<}

gods men wordes gheware, ende men ghinc naer hem lieden schieten, ende also daden sy een verloren reyse, ende sy vloden alle Tatrecht waert met groter menichte.


[Item vp den seluen tijt sandt die coninc van Vranckerijcke drie schepen te Inghelant waert]

    Item vp den seluen tijt sandt die coninc van Vranckerijcke drie schepen te Inghelant waert, daer tghelt in was vander Saudye om die Lourd dauwaert, omme dat hi met.xm. Inghelschen soude commen vp Vlaendren, ooc wasser vele corens inne, ende gulden abijten, ende sijden laken daermen die Inghelsche heren mede beghift soude hebben, maer die schepen vanden Graue van Rommont, die generael Capiteyn vander zee was si wordens gheware, ende seylden aen die.iij.voorseyde schepen, die welcke doe terstont huyt staken die wapene van Vranckerijcke. Ende die schepen vanden graue Rommont namen die voorseyde fransche schepen, ende brochtense ter sluys, ende namen al tghelt ende yuweelen. Ende die graue van Rommont vercochte tcoorne ter Sluys selue metter hant.

¶ Die coninc van Inghelant dede me Lourd dauwaert vanghen, hem twaelfstere van heren, want hi van deser saken niet en wiste. Ende die coninc van Vranckerijcke in desen seluen tijt beval so wie dat hem ghebringhen conste leuende of doot den bastaert van Simpol, hi souder hem vooren gheuen twee duysent cronen. Ende daer omme dede dye bastaert hem ende al sijn volc haerlieder haer of scheeren, ende hi ghinck alsoo simpelick ghecleet als sijn volc, omme datmen hem niet bekennen en soude.

¶ Item in desen tijt in die maent van Wedemaent.Anno.lxxix.waren die garnisoenen die welcke laghen in Theerenburch, in Bethune, ende in anderen plaetsen ontrent onsen palen van Vlaendren, diueersche plecken, ende sy daden seer groote schade daer ontrent.

¶ In dye selue maent vp eenen saterdach quamen die fransoysen weder ontrent Meerreghem omme te pilgierene eeneghe engienen, die te Rijssele te schepe ghedaen waren omme te voerene in dye stede van Aryen. Ende es te wetene dat Ian van Dadyseele daer of last hadde, omme die te bewegene metsgaders eeneghe lieden die hi onder hem hadde huyter Casselrye van Ghendt, ende waren alle ghecleet peersche ende wit. Ende dese voorseyde Ian wederstont daer die fransoysen ende veriaechdese, maer daer bleuen een deel lieden doot aen beeden sijden. Ende ons volc schoot metten seluen engienen inden hoop vanden fransoysen, maer die Fransoysen waren al te peerde, ende ons volck was al te voet. Aldus en mochten si die Fransoysen nyet volghen.

¶ Item omme dat Ian van Dadyseele voorseyde den Prinche ende den lande so ghetrauwelic ghedient hadde, soe worde hy wat wedersien van eeneghe heren huyten houe. Ende corts daer naer die fransoysen quamen weder vp twee mijlen naer Ipre, aen dander sijde vanden watere, omme tlantvolck te beroouene daer ontrent.

¶ Item Ian van Dadyzeele met sijnen volcke was corts ontboden dat sy thuysewaert commen souden, alsoo si daden. Ende tes te wetene dat eeneghe wethouders vander stede van Ghendt, als ghedeputeirt vander stede weghe, waren met Ian van Dadyseele omme te bestieren haerlieder casselrye, also si ooc voren ghedaen hadden, ter eere vanden prinche ende ten orbore vanden lande van Vlaendren. Ende dye Prinche beual hem lieden dat si van danen scheeden souden, ende dat si binnen.xv.daghen daer naer weder bi hem commen souden, omme tlant te bewarene so si te voren ghedaen hadden.

¶ Vp desen seluen tijt was die Burchmeestere vander stede van Brugghe ter orloghe waert met mijn here van Meerwede Capiteyn vanden haghepoorters

¶ In desen seluen tijt was een grote moeyte in Hollandt tusschen die Houcx ende die Cabeliaus, welcke orloghe oorspronc nam om dat dye Houcx met ghelde ghecocht hadden het gouuernuerschip van Hollant yeghens den hertoghe Maximiliaen, twelc gouuernuerschip weerdich es tsiaers.xx.duysten croonen. Ende die voorseyde Houcx gauen dyt gouuernuerschip den Graue van Boochein heere vander Vere in Zeelandt, ende was gheheeten Wulfaert van Borsele, ende hier omme waren die Cabelyaus seere gram. Ende sy trocken byden

{==CC.xv.v==} {>>pagina-aanduiding<<}

hertoghe Maximiliaen, ende boden hem noch so vele ghelts als hem die Houcx ghegheuen hadden, ende si wilden Gouuernuer maken mijnhere van Rauesteyn, daer omme waren die Houcx seere ghestoort, ende si trocken inden Haghe met mijn here vander Vere, ende wiepen omme thuys van Egmont, ende thuys van Wassenare, ende stakender tvier inne.


       
        
    
    [Den.xiij.sten dach van Hoymaent Anno.lxxix]

¶ Item vp den.xiij.sten dach van Hoymaent Anno.lxxix.soe waren voor dye stede van ghendt haerlieder casselrye huyt vier ambochten omme te treckene ter orloghe waert, ende ten dienste vanden Prinche, ende laghen daer.iij.of.iiij.daghen om sekere questye die si hadden yeghens die van Ghendt.

¶ Item hoe wel datter was een persoon heetende Ian van coppenolle, dye gheerne die saken ten besten ghebrocht hadde. Daer vp dat si antwoorden, dat houde costume was dat si behoorden binnen der stede te commene, ende ter marct te gaen stane, tot dat die van Ghendt ter oorloghe waert trocken met bannieren, tenten, pauwelioenen, also der huytvaert toebehoort, ende dan soe souden si haerlieder hooft volghen. Waer omme dat eeneghe vander Casselrye wilden hem veruoorderen om te commene binnen ghendt. Twelc die here ende die wet niet ghedooghen en wilden, waer of dat quam een groote beroerte, waer omme dat die heere ende dye wet snachts groot awet hilden, ende vele goede mannen quamen bi hem lieden, ende daden so vele dat die Casselrye eerselen moesten wel een mijle vander stede, tot vp een dorp ghenaemt Muelensteke. Ende was gheordonneirt dat Ian van Dayzeele ende Ian van Coppenolle souden trecken byder Casselrye van Ghendt met sijnen volcke. Ende hem lieden wort gheuraecht of si vertrecken wilden ter reysen gheordonneirt also hem lieden te kennen ghegheuen hadde gheweist, met vele goede woorden daer toe dienende. Ende si verantwoorden dat si smorghens vertrecken souden, ende vertrocken. Maer daer wasser huyten hoope wel.xiiij.gheuanghen vanden principaelsten, ende gheleet te ghendt waert. Maer ter bede vanden Balin, vander prochye van daer die persoonen waren, so waren die.xiij.personen ontsleghen ende laten gaen, maer die.xiiij.ste die bleef ghevanghen, ende daer naer ghebannen.L.iaer huyt den lande van Vlaendren.


    [Item vp den seluen dach naer die noene so track mijn here van Meerewe]

    Item vp den seluen dach naer die noene so track mijn here van Meerewe, als capiteyn van die van Brugghe, metten haghepoorters ter oorloghe waerts, ende Ian van Nyeuwenhoue.F.Clays als burchmeester vanden Courpse, twee schepenen, ende eenen Raet, ende een clerck ghenaemt Pieter van Ardenburch, ende een ghedeel dienaers van Brugghe, ende Ioos Rauwelijn, als man van wapenen, ende souden vergaderen te Cassele, ende daer souden ooc commen die vrylaten, ende van daer souden si gaen daert den Prinche ghelieuen soude, sonder eenich verbeyden.


       
        
        
    
    [Den.xxvij.sten dach en den.xxviij.dach van Hoymaent.Anno.lxxix]

¶ Item dese edele hertoghe Maximiliaen ouermerckende die menichte van sijnen ende van alle den anderen goetwilleghen volcke, doen ghinc hi te velde slaen, belegghende die stede van Theerenburch, vp den.xxvij.sten dach van Hoymaent.Anno.lxxix.
¶ Item Theerenburch aldus beleyt sijnde, mijn heere van Nassauwen, mijn heere van Rommont, ende mijn heere van Croy, als Capiteynen vanden vlaminghen, dye welcke waren wel.xxijm.mannen sterck, frisch volck ende wel gheabilgiert. Ende men seyde dat noeyt schoonder Aermeye gesien en was metten Prinche in tvelt van edelen mannen ende van anderen volcke, wel ghewapent ende vroom van persoone.

¶ Item alle die principale edele mannen vanden prinche die droughen alle den rechteren aerme bloot, niet dan met een hemde mauwe. Ende hadden belooft niet te cleedene noch te wapenen den rechten aerme, voordat dye fransoysen souden commen om vechten yeghens die vlaminghen, alsoot bleec, want sijt niet eer en deden.

¶ Item vp den.xxviij.dach van Hoymaent quamen die van Theerenburch huyte omme te scermutsen, daer Petijt salasaert yegens trac, ende iaechdese weder binnen der stede. Maer hi ghecreech den capiteyn vanden Francaertchiers hem negenster gheuangen Ende die voorseyde Capiteyn hadde ouer hem.vic. gouden croonen, die hem petijt salasaert nam.

{==CC.xvi.r==} {>>pagina-aanduiding<<}

 
        
        
    
    [En.ij.sten dach van Ougst.Anno.lxxix]

¶ Item mijn heere van Crieuecuer Capiteyn generael vanden fransoysen, hi dreechde langhe den Hertoghe van Oostenrijcke te commene beuechtene, maer hi en hielt sijnen dach niet. Niet te min die fransoysen ontsaghen die macht vanden Prinche. Dies sandt die coninc vele edele mannen in Theerenburch, om Theerenburch te bewaren Om welcke cause me vrauwe van Bourgoengien dede draghen te Brugghe eene deuote processye, in onser vrauwen kercke, den.ij.sten dach van Ougst.Anno.lxxix.daer sy selue mede ghinck baeruoets, met een barnende keerse in haer hant seere deuotelick. Ende naer die messe quamen die van sinte Donaes, metten anderen collegien, tot vp die marct voor die halle, daermen eene schone stacie hilt metten heleghen Sacramente, ende sanck diueersche Collecten te loue van onsen here, daer meneghen traen was gheweent van deuocien.


       
        
    
    [Den seluen.ij.sten dach van Ougst]

¶ Item vp den seluen.ij.sten dach van Ougst doe trocken eeneghe Capiteynen, wel ghestoffeirt van volcke van wapenen tot bi Blangy, daer si vele Francaertchiers vonden slapende, ende sonder weere. Ende Petijt salasaert met sijnen volcke stacker wel.iijc.die kele of, ende hi ghecreech wel.lxxx.costelicke peerden die alle int heyr vanden prinche vercocht waren


[Dit es den strijt van Blangijs]

    Dit es den strijt van Blangijs, ende was de eersten strijt die de hertoghe Maximiliaen vacht binnen sijnen leuene, ende was den eersten staenden strijt, dye binnen meneghen tijt gheuochten was.
    
{== afbeelding 	==} {>>afbeelding<<}
    


{==CC.xvi.v==} {>>pagina-aanduiding<<}


        
        
    
    [Den.vij.sten dach van Ougst]

ITem aldus die fransoysen siende den Hertoghe Maximiliaen so cranckelick te velde ligghen met cleenen volcke, naer dye macht die si hadden. Si quamen wel met xxviij.duysent mannen, waer of dat si hadden ontrent.xviijc.glauyen, ende wel.xv.duysent Aertchiers, beselscheip onder.xviij.capiteynen, ende sy meenden den hertoghe met sijnen volcke huyten velde te smijtene. Maer daer omme machmen wel segghen een ghemeen prouerbie die men secht in walsche, Tel cuyde qui fault. Maer dye Hertoghe Maximiliaen beseghende al sijne behendichede, dede buyten Theerenburch ouer een Riuiere een brugghe maken, daer hy met alle sijnen volcke ouer track, die vianden ghenakende, also dat si vp den.vij.sten dach van Ougst versaemden.Anno.lxxix. Ende was vp eenen saterdach dat desen bloedeghen strijt gheuiel, want dye fransoysen waendent wel al ghewonnen te hebben.

C Item die edel Hertoghe Maximiliaen stelde al sijn volc in goeder ordonnancie, ende hi sprac hem lieden toe met seer troostelicke woorden, segghende. O edele vlaminghen sijt nv vroom ende onuersaecht als ghetrauwe kijnderen, ic sal hu lieden al mijn leuen lanc een goet ghetrauwe here blijuen. In welcke woorden si seere versterct waren, ende hi beete van sijnen peerde te voet, ende hi maecte van vele edele mannen Rudders, huyten Ghendtschen, huyten Brugschen, ende ooc huyten vryen ende andere plecken. Ende hi beval elcken mensche neder te knyelen vp beede haer knyen, ende te lesene.v.Pater nosters, ende.v.Aue marien ter eeren van Christus heleghe.v.wonden, gracie ende victorie begherende aen gode van hemelrijcke ende aen sijn ghebenedyde moedere Maria, dat si dye crijghen mochten yeghens hare vyanden, ende dat elck mensche vasten soude den eersten vrydach te watere ende te broode, ende dies niet en vermochten, dat hi.ij.groten om gode gaue. Ende dit ghedaen sijnde die Hertoge sadt weder vp sijn peert, ende seyde hemlieden dat sy hare battaelgie te samen houden souden, hem lieden vast in een luyckende in goeder ordonnancie, ende altoos dye pijckeniers rontsomme staende, hare glauyen den vianden biedende, twelck si vromelick deden.

¶ Item die Capiteynen vander auangaerde, als mijn here van Rommont, mijn here van Santreyn, mijn here van Fienes, ende petijt salasaert ende andere die stelden hem so clouckelic ter weere in battaelgien, van snuchtens tijlicke tot den.iij.hueren naer die noene. Ende dit was te doene een groote mijle buyten Theerenburch ouer die Riuiere voorseyde, vp een schoon velt, ende es ghenaemt Vieuvyle, by een casteel gheheeten Bouuijn, daer die fransoysen seer clouckelick aen quamen. Ende dit merckende die Capiteyn vander Riergaerde, hy vloot met meneghen man haestelick huyten strijde, rijdende Taryen waert, daer hem die poorte voort hooft ghesloten was, ende keerde weder met lettel eeren met openbaer bannieren, daer naer ghinghen die trompetten aen beede sijden ende die fransoysen reden vp onse pijckeniers so dat dye vlaminghen hem lieden of sloughen drie battaelgien met groten moede, so dat alle haerlieder battaelgien gheschuert waren, ende die hertoge Maximiliaen reedt selue enden hoop vanden Fransoysen. Ende als die fransoysen dat aensaghen, si namen die vlucht met grooter haeste naer Hesdijn, daer sy gheiaecht ende ghesleghen waren tot by Hesdijn. Ende tlantvolc van daer ontrent quamen den vlaminghen ter hulpe, grote moort doende onder die fransoysen, alsoo dat die hertoge Maximiliaen byder gracien gods, daer tvelt behilt ende hadde die victorie. Ende die vlaminghen commende int parc vanden fransoysen, vonden daer.xxxvi.serpentijnen gheteekent alle metter croone van Vranckerijcke, ende noch.v.cortauwen, ende een grote bombaerde. Oock vonden si wel vic.carteelen wijns onder cleene ende groot, ende vele meils, broots ende spijse, ende allerhande vitaelgie, ende.xl.tonnen buspoeders, het welcke die vlaminghen wel te passe quam, want si waren vermoeyt van vechtene, ghemerckt dat het was wel.vij.hueren inden auent. Ende als dyt volck van wapenen wat vecouuereirt was met eten ende met drinckene, so quam die Hertoghe Maximiliaen weder blijdelic bi hem lieden met groter dancbaerheyt, hem lieden bedanckende. Ende hi badt hem lieden dat si weder knielen wilden,

{==CC.xvij.r==} {>>pagina-aanduiding<<}

ende noch.v.Pater noster ende Aue maria lesen ter eeren van gode, hem danckende ende louende vander gracien ende victorie die hy hem lieden verleent hadde, twelcke si alle minlicke deden, ende hi daer mede selue in persone. Ende dit aldus gheschiet sijnde, trocken weder binnen hueren parcke, ende die Hertoghe dede sijne ghequetste mannen voeren binnen der stede van Aryen, omme al daer te ghenesen. Ende es waer dat binnen hondert iaren niet so vele fransoysen verslegen en waren daer so lette vlaminghen bleuen. Want daer waren versleghen wel.x.duysent fransoysen. Ende es te wetene dat die franckartchiers seer clouc waren ende vrome mannen, dye hem huyter maten seere weerden, al wast dat si ghequetst ende seer ghewont waren. Ende es waer dat sy meenden al Pycaerdyen ende Vlaendren duere te gane, ende al te bederuene, ghelijck hier voortijts die huynen daden, want die fransoysen brochten met hem lieden vleghels ende wannen, quernen ende houenen om broot te backene als wanende alle tlant al gheheel of te loopene sonder weere, ende daer hem lieden die steden wederstaen hadden, so souden si vp die dorpen tcoorne huyten schueren ghehaelt hebben, ghedorsschen, ghemalen, ende ghebacken. Ende brochten mede forretten om in dye Dunen, ende in andere waranden te iaghene naer die conijnen.

¶ Item binnen den seluen tijt dat den strijt was, so quamen eeneghe verraders van achtere, ende stolen tseluere vanden hertoghe Maximiliaen ende andere yuweelen, ende ooc die katheylen vanden vechtende vlaminghen. Ende men seyde dattet al bekende dieuen waren, ende oock dye selue die eerst die vlucht maecten. Ende als die battaelgie toegaen soude, doe quam tgarnisoen van Theerenburch met grooter menichte van wijfs ende mans, ende maecten die riergaerde vluchtich, ende staken die vitaelgiers die kele of Ende in dese riergaerde waren vele heynewieren ende pycaerden, daer eeneghe vanden heeren letter eeren aen behaelden, want in dyen si nyet gheuloden en hadden, alle die Fransoysen soudender tsamen ghebleuen hebben. Anno domini.M.CCCC.ende lxxix.
Te vieuyle seuene in Ougst daer vacht 
Oostenrijcke dodende die fransche macht 

C Hier volghen die heren vanden Fransoysen die doot bleuen inden voorseyde strijt.
Eerst die Amyrael van Vranckerijcke
Die graue van Meyne
Die heere van Cleermont
Die heere van Cricky
Mer Anthonis van Crieuecuer
Die muenick van Brueke
Gabace heere van Dordan
Die heere van Marguy
Die heere van Tourchy
Die Senescael van Normandyen.
Mijn heere van Ruys.
Die heere van Blangon.
Die heere van Blangiers
Die heere van Vaudemont
Die graue van Premeulx
Die heere Morissis
Die heere van Brandicourt, ende meer ander.

C Dit sijn die doode heeren vanden vlaminghen.
Eerst mer Iacob van haelwijn
Ioos Raeuleir
Mer anthonis van haelwijn
Pieter van Ardenburch

¶ Dit waren die gheuanghen, als voren
Eerst mijn heere van Meerwede
Mijn heere van Eluerdijnck

¶ Dit sijn die nyeuwe Rudders aldaer ghemaect.
Eerst Ian van Dadyseele
Anthonis vander Vicht
Ian van Nyeuwenhoue.f.Clays
Ioris Ghijselein
Anthonis Dauchy
Iacob de voocht
Lodewijc de Baenst.f.Lodewijcx
Cornelis van Boonem

¶ Item desen voorseyde bloedeghen strijt aldus gheuochten sijnde, ende die victorie aen onse sijde wesende. Dies was te Brugghe eene schone deuote processie generale ghedreghen in sint Saluators kercke, ende dat weerde heleghe bloet was mede ghedreghen daer onse Princersse met al haren ioncfrauwen mede ghinc baeruoets in die processie, elck met een barnende keerse in dye

{==CC.xvij.v==} {>>pagina-aanduiding<<}

hant, ende alle die collegien, ende alle hooftmannen, Dekenen, ende eedt van allen ambochten ghinghen oock baeruoet, ende elck met eender keerse als voren, ten loue ende eeren gods, ende om hem te danckene van deser schoonder victorie. Ende die processie weder keerende, so was vp dye marckt voor onse vrauwe eenen schoone stacie ghehouden daer theleghe bloet rustede, daer men schoone Collecten sanck van dancbaerheden. Ende die Princersse knyelde daer neder also lange als dat gheduerde, met een keerse van witten wasse in haer hant al barnende, ende mijn here vanden Gruythuyse was altijts by haer. Ende dit was die.ix.ste reyse datmen theleghe bloet ghedraghen heift in sulcker manieren ,waer of dat wy gode nemmermeer te vullen ghedancken en connen.
In veteri villa rigido certamine francos 
Vicit dante deo dignus honore leo 
Amen. 




Tincarnacioen vanden strijt voorseyt

Hopelick herte	Manlick gheadert
Eerweerdich prinche	Cuerieuselic troost
Rijsende sterre	Crachtich vergadert
Tvlaemsche volck	Clouckelick dat begloost
Ontsiende seer	Cleen al tvransche roost
Grieuelick versleghen	Leuerende ter doot☩
Hu seluen houdende	Vry onghenoost
Ende v volck meest	Vruecht es dies groot
Myracle gods	Vlooch in huwen schoot
Aensiende ghy	Vechtende voor hu recht
Xduyst warer	Versmoort in bloede root
Iammerlick si vloon	In dat gheuecht
Met rechte men	Ionste thuwaert lecht
Iae meer dan	Ick hier can ghescrijuen☩
Leeu die sijt vul moets	Inghelick beurecht
Ihesus wil hu	TEalder stont by blijuen
Als.vij.in Ougst	VYEl dit swaer kijuen
Eeerlick voor ons	VYlonye ontgaende
Noeyt en was die crone	LEelicker dach ontfaende

Anno.M.CCCC.ende.lxxix.
    
{== afbeelding 	==} {>>afbeelding<<}
    


            
        
    
    [Den.xx.sten dach van Ougst.Anno.lxxix]

¶ Item desen strijt ghedaen sijnde, die prinche trac naer Ipre, daer hi blijdelic ontfanghen was, ende van daer te Ghendt, daermen hem grote weerdicheyt dede. Ende dye van Ghendt brochten hem yeghen sijnen sone Phelips, die welcke hi vriendelicke in sijnen aerme voerde tot int hof ten Walle. Ende die van Ghendt gauen hem.xiiijm. croonen te sijnen costen waert, ende schade die hi ghehadt hadde vp den.xx.sten dach van Ougst.Anno.lxxix

¶ Item inden seluen tijt hadden dye Fransoysen binnen Theerenburch vele waghenen met goede gheladen, dye si meenden te voerene te Hesdijn, ende also te Vranckerijcke waert. Maer dyt vernam Phelips van Rauesteyn ende mijn here van Beuere, dye clouckelick die fransoysen bespronghen in dit vertrecken, ende sloughen hem lieden of wel hondert glauyen, ende si brochten alle die waghenen metten goede binnen sint Omaers.

{==CC.xviij.r==} {>>pagina-aanduiding<<}

¶ Corts daer naer soe naecte den harijnck tijt, so dat die visschers al toe reeden te haringhe, ende specialic dye van Oostende, want vp dyen tijt voeren huyt Oostende wel.xliiij.busen. Ende ander plaetsen ende dorpen voeren ooc ter zee naer haerlieder vermoghen, so dat si grote menichte waren.

¶ Item die fransoysen van Ruwaen, van Diepen, van Hontfleur, ende van Buenen versaemden een groote menichte van schepen van orloghen, ende vinghen alle den meesten deel vanden visschers van Vlaendren, ende ooc van Hollant ende van Zeelant, ende steldense tot groten rentsoene, ende ghecreghen also grote sommen van penninghen. Ende hier of waren cause dye Hollanders ende die Zeelanders, want si beloofden ter zee te commene met xvi.schepen van orloghen, om dye visschers te bewarene, maer si en dadens niet.

        
                
                
            
            [Anno.M.iiijc ende lxxix.den.ij.sten dach van Septembre]

Anno.M.iiijc ende lxxix.den.ij.sten dach van Septembre was die wet vermaect naer tinhouden vanden nieuwen preuilegien,
ende waren Commissaresen
Eerst die Abt vanden Dune
Mer Wouter vander gracht
Mer Ian van nyeuwenhoue.f.Clays
Die Baliu van Brugghe
Ende Willem de wintere scouteeten van brugge


            
        
            
            [Den.x.sten dach van Septembre]

¶ VP den.x.sten dach van Septembre so reden die prinche ende die princersse Toorscamp vp tgoet van mijn here vanden Gruythuyse, daer si bancketeirden, soupeirden, ende bleuen slapende daermen hem lieden grote triumphe ende ghenouchten dede.

 
            
        
            
            [Den.xiiij.sten dach van Septembre]

¶ Item vp den seluen tijt so was te Brugghe een ghebodt ghedaen van sprinchens weghe in voorme van mandemente, dat alle die ghene die in die laetste wapeninghe in die armeye vanden prinche gheweist hadden, ende die ghene die daer noch toe ghecoren waren moesten den.xiiij.sten dach van Septembre wesen te Belle, vp ghebannen te sijne huyten lande van Vlaendren, want onse vianden hem seere ghereet maecten om weder met groter macht vp ons te commene

 
            
        
            
            [Den.xv.sten dach van Septembre]

¶ Item vp den.xv.sten dach van Septembre, twelc was vp eenen saterdach, so trac die prinche naer die stede van Ipre, ende van daer te Belle, om daer te sijne byden volcke dat hi dede vergaderen, omme dat si hem te neerstegher souden ghereet maken yeghen die fransoysen terstont.

¶ Item mijn heere Ian van Dadyseele dye lach ontrent Aryen met sijnen volcke van wapenen, aldus so lach ons volc in diueerschen plaetsen, tot datse ons prinche soude seynden in ordonnancie daert hem gheliefde.

¶ Item die prinche vernemende dat die fransoysen begonsten in roere te sijne, soe vergaderede hi weder een onghetallick volck, ende vele meer dan hi hadde inden slach te Vyeuyle. Men seyde dat hy hadde wel.xl.duysent mannen, clouckelic verwachtende dye macht vanden fransoysen, maer sy en quamen niet, ende en dorsten thooft nieuwers huyt steken, want dye vlaminghen trocken al tot leden Atrecht, maer si en vonden nyeuwers gheen fransoysen. Het was als doe eenen heeten somere ende drooghe, ende die prinche dede assault vp diueersche Casteelen ende sloten, die hy in sticken schoot. Ooc souden si vp Theerenburch assault ghedaen hebben, ende tvolck wasser wel toe ghewillich, maer daer waren eeneghe van sijnen Rade die ontriedent hem segghende. Heere eest dat ghi die stede destrueirt, so doet ghijt huwen properen goede. Ende naer dyen dat die fransoysen niet en commen, ic soude vertrecken, ende tvolc orlof gheuen.

¶ Item die Prinche dit hoorende, volchde den raet van sijnen heren, ende hi gaf al dat schoon volck orlof, ende vertrocken alle te gader thuysewaert. Ende also saen als die garnisoenen van Theerenburch, van Bethune, ende van Hesdijn hoorden dat die vlaminghen vertrocken waren, si quamen te Vlaendren waert, ende deden groot quaet van brande ende van rooue, maer het was te haestelick vertrocken. Ende dye ghene diet hem rieden en waren sijn vrienden niet, noch vrient van den lande.


        
        
    
Hoe die hertoghinne, me vrau Marye van Bourgoengien te Bruessele ghelach van een schoone ionghe dochtere, ghenaemt Margriete, ende wart seer eerlic kersten ghedaen.


{==CC.xviij.v==} {>>pagina-aanduiding<<}

ITem corts daer naer soe track die Prinche te Bruessele, ende me vrauwe die hertoghinne ghelach daer van een schoone ionghe dochtere, ghenaemt Margriete. Ende haer Petrin was mijn here van Arghuwe Ende hare metten waren die Duwagiereghe, ende mijn vrauwe van Rauesteyn, die welcke haer gauen costelicke ghiften.

¶ Item in dese selue maent tvolck van Ian van Dadyseele trac soucken auentuere ontrent Bethune, ende vinghen eenen lantsman fransoys sijnde, dye welcke badt om ghenade, ende datmen hem woude laten gaen, hi soude hem lieden eenen goeden butijnck wijsen. Ende leedese in een plecke daer ontrent, daert als doe keermesse was, ende si sloughen daer inden hoop. Ende si vonden daer eenen groten ruden man, ende was een Argoenoys, dye welcke metten Fransoysen was, ende was saudenier vanden coninc, dye welcke si vinghen ende vp hilden, omme datmen seyde dat hi een Ruese was.

¶ Item vp desen tijt soe stont dye wet van brugge, ende doe so quam huyter voorseyde orloge mer Ian van Nyeuwenhoue.f.Clays met menichte van volcke dat onder hem was, als haghepoorters ende eeneghe smalle steden, ende quamen inden burch in ordonnancie. Ende die capiteyn presenteirde ende gaf daer ouer der wet van Brugghe den standaert vander voorseyde stede. Ende aldus nam hi daer oorlof, ende elc trac in tsijne ende in sijn ruste.


       
        
        
    
    [Den eersten dach van Lauwe. Anno.lxxix en den derden dach van Sporcle]

¶ Item vp den eersten dach van Lauwe. Anno.lxxix.soe beswoer het Baliuschip van Brugghe mer Roelant van Haelwijn, in die stede van mer Iacob van Haelwijn, die welcke bleuen was inden strijt te Vyenyle voorseyde. Ende vp den derden dach van Sporcle, ende was vp eenen donderdach, so worde Schouteeten van Brugge mer Anthonis vander Vicht, ende Willem die wintere dye was verlaten, ende hi hadde ontrent neghen maenden Scouteeten gheweist.

¶ Item in desen seluen tijt ontrent vastenauent, so trauwede Petijt salasaert een edele vrauwe een wedewe van Valenchiene, daer hi hem vermat in sijn brulocht dat hi vi.nachten vernachten soude in sijnder vianden lant, also hi ooc dede, want hi track al tot Ardanen toe met ontrent.vc. peerden, ende brochte met hem vele gheuanghenen, ende eenen grooten roof. Maer hy hadde eerst dye mare ghedoen gaen dat hi tcasteel van Bouchein soude vitaelgieren. Ende daer omme dye fransoysen metten garniesoene van Atrecht ende van Bethune, ende van Theerenburch waren daer ontrent sijns verbeydende, maer hi reedt Oost, ende si waren west.

¶ Item ontrent half vastene so was die Hertoghe Maximiliaen in Hollant, omme dye Houcx ende die Cabbeliaus te paeyseirene, also hy ooc dede binnen lancheyt van tijden. Daer hy seere rijckelic ontfaen was, want hy dye voorseyde partyen in paeyse stelde, als voorseyde es.


       
        
    
    [Den.xxiij.sten dach van Maerte]

¶ Item vp den.xxiij.sten dach van Maerte voor paesschen, waren te Brugghe ghebannen.lij.personen onder mans ende vrauwen, onder welcke datter.iij.ghebannen waren elck.L.iaer. Ende was haer tijttele dat si hadden ghedaen yeghens tweluaren vanden prinche ende vander stede van Brugghe, waer of deene was een temmerman, dandere een caerdemakere, ende die derde een tegheldeckere, die de preuilegien las in die beroerte van Brugghe.


        
        
    
[Item in desen seluen tijt waren die vier landen vergadert Tantwerpen seer langhe tijt]

 Item in desen seluen tijt waren die vier landen vergadert Tantwerpen seer langhe tijt omme te besien hoe datmen tlant van Vlaendren best soude moghen houden ende bewaren yegens die macht vanden coninc van Vranckerijcke.

C Dit naeruolghende gheschiede binnen den iaere.M.CCCC.ende.lxxx.


       
        
    
    [Den.xvi.sten dach van April]

¶ Item vp den.xvi.sten dach van April naer paesschen so was die vesperye ghedaen van mer Lodewijc de baenst, als Foreestier met sinen medepleghers, ende waren ghecleet in witten fluweele, met roode cramosijnen wambaysen, ende reden elck met sijnen state ten Eechoute naer die costume, ende van daer ter bane, ende daden also vesperye. Ende vp den seluen dach deden ooc vesperye twee ionghers van Rijssele. Ende smaendaechs voor dye noene dede vesperye een ioncman vanden Damme Ende vp den seluen maendach tsachternoens hieltmen tsteicspel naer die costume, ende men

{==CC.xix.r==} {>>pagina-aanduiding<<}

houeirde sauents vp Tschepen huys. Ende was als doe Foreestier ghemaect Clays van Montengijs, ende den beer was ghegheuen den coninc vanden Spinette te Rijssele. Ende die van binnen waren alle ghehuwet die doe staken.

¶ Item in dit iaer lieper vele huyt Brugghe poorters, ende andere van schulden, ende vluchten som in Zeelandt, andere in cloosters, ander vp tproosche, elc daer hi mochte, twelc een sake was wel om te beclaghene, want daer mede die gheloofsamichede onder tvolc began te vergane, ende was ghenouch een beghinsele vander declinacie van der stede van Brugghe, twelck gode gheclaecht si, daer si als noch in es, god betert


        
        
    
¶ Item vp den.xxij.sten dach in Meye, te wijle dat die prinche hilt sijne hoochtijt van Sinxene in Hollandt.

Anno.lxxx.doe quamen die fransoysen om Lutcenburch te ghecrijghene, maer die hertoghe Maximiliaen trac vromelic yegens hem lieden. Ooc so quamen eeneghe andere fransoysen ontrent Cassele, omme daer in te brekene ende te commene in Vlaendren, maer mijn heere die graue van Rommont weder stontse daer fijnlic, ende dreuense van daer, soe dat si weder eerselen moesten.


       
        
    
    [Den.xij.sten dach van Wedemaent Anno.lxxx]

¶ Item vp den.xij.sten dach van Wedemaent Anno.lxxx.vp eenen maendach, ten thien hueren inden auent quam die prinche huyt Hollant binnen der stede van Antwerpen, ende track des anderdaechs naer Bruessele, bi sijn gheselnede, ende daer stonden die heren van Brabant by hem ende daden vergaderen vele volcx, dat sy daden ghereeden ter orloghe terstont.


       
        
    
    [Den derden dach van Hoymaent]

¶ Item vp den derden dach van Hoymaent, die fransoysen sijnde ontrent Lutcenburch, ende ons Prinche sijnde met een ghedeel Brabanders vp die palen vanden lande, ontrent Namen, so wasser ghemaect.iij.weken bestants, om te sprekene van paeyse, of om beter bestant te makene.

¶ Item in welcke maent ons prinche ende princersse wel naer verraden souden hebben gheweist, by een heere van Luycke, ghenaemt Willem van Harrenburch, die welcke hem hilt metten franschen Coninc. Ons prinche dit vernemende, trac met haesten te Bruessel waert, maer dye Brabanders en keerden niet mede weder.

¶ Item in die maent van Ougst daer naer so waren die Fransoysen met tenten ende met pauwelioenen, ende met vele artijlgerye dienende ter orloghe, ende waren neder ghesleghen te velde, byden parcke daer si tiaer te voren hadden gheleghen, ende reden daer of en aen ontrent der stede van Aryen, ende ooc eldere ontrent onse palen van Vlaendren. Ende die mare ghinc dat die Capiteyn van Aryen met eeneghe personen ghetrocken was aen die fransche sijde.

¶ Item in desen tijt mer Ian van Dadyseele, ende meer ander Rudders, hadden omme die palen vanden lande te bewarene vergadert wel.ix.duysent volcx. Te wetene huyter casselrye van Ghendt, Brugghe, ende Ypre, maer terstont so trac ons volck al thuyse waert, ende seyden dat dye fransoysen waren vertrocken, ende achterwaert ghedeyst van onsen palen van Vlaendren.


        
        
    
[¶ Item in die selue maent ons prinche ende princersse waren te Namen]

    ¶ Item in die selue maent ons prinche ende princersse waren te Namen, ende hi hadde daer ontrent een ghedeel volcx van wapenen, die welcke vele sloten ende casteelen omme wierpen, die toe behoorden Willem van Harenburch, ende andere die onsen Prinche toebehoorden, maer hilden alianchie metter franscher sijde. Ende die aldus ghecastijt hebbende, ons prinche was van wille omme te treckene naer Lutcenburch, om aldaer ghehult te sijne van dyer contreye. Ende die Prinche wort so beraden dat hy daer niet en trac, maer quam naer Ghendt, ende doe was ghemaect een bestant tusschen den coninck ende onsen Prinche, drie maenden lanc gheduerende.


       
        
    
    [Den.xxviij.sten dach van Ougst]

¶ Item vp den.xxviij.sten dach van Ougst  waren te Brugghe ghebannen.xxxv.personen, waer of datter.iiij.ghebannen waren, contrarie den prinche ende tweluaren vander stede van Brugghe. Eerst twee temmerlieden, een saelmakere, met noch een van brugghe. Binnen dese iare was die watermuelen te Brugghe vulmaect. Ende binnen desen

{==CC.xix.v==} {>>pagina-aanduiding<<}

seluen iare gaf tvolc te Brugghe te diueerscher tijt maentghelt, omme die saudeniers ende dye orloghe mede te onderhoudene, ende sommels gauen sy dobbel Maentghelt. Twelcke tvolc seere tachter maecte in dyen tijden, ende warer seere mede belast.

        
                
                
            
      [Item in tselue iaer die Duwagiereghe hertoghe Karels wedewe die track ouer in Inghelant]

            [Den laetsten dach van Septembre. Anno.lxxx]

Item in tselue iaer die Duwagiereghe hertoghe Karels wedewe die track ouer in Inghelant, tot den coninck haren broedere, om bystant te doende den steden, daer sy hare Duwarye vp hadde, dies si daer eerlicken ontfaen was ende track darwaert met schonen state. Ende weder keerende huyt Inghelant, so quam si te Brugghe vp den laetsten dach van Septembre. Anno.lxxx.ende was vp eenen Saterdach auent. Ende die coninc sandt sijnder suster.xxiiijc. Inghelschen die den hertoghe Maximiliaen te hulpe quamen.


            
        
            
            [Den.ij.sten dach van Octobre]

¶ Item die voorseyde vrau Margriete reysde van Brugghe te Ghendt waert den.ij.sten dach van Octobre, maer sy en openbaerde te Brugghe al tlast niet, dat si vanden Coninc Edewaert haren broeder hadde, voor dat sijt selue den hertoghe van Oostenrijcke gheopenbaert hadde alle saken.

¶ Inden seluen tijt die visschers van Vlaendren reeden weder toe te harijnghe te varene, ende oock die Hollanders ende Zeelanders, ende si vijnghen redelicken wel, gode lof, maer die neeringe bleef sobere, midts dat die cooplieden huyt vranckerijcke hier nyet commen en mochten, noch ons volc daer reysen. Ende in dyt iaer van.lxxx.wast eenen natten couden somere.

¶ Item in desen tijt was een poortere van Ghendt, dye welcke ghebannen was te Ghendt om sijne meshusen huyten lande van Vlaendren, die welcke vercreech subtijlick sijn inlandt, ende hi onthilt hem binnen der stede van Brugghe. Dies veruolchden die schepenen van Gendt vp den voorseyde, ende waren huyt om hem te vanghene, ende te onthoofdene, naer die rechten ende preuilegien vander stede van Ghendt. Maer hi ghecreech sulcke vrienden byden Hertoghe Maximiliaen ende byder Princersse Marie, dat si hem verbaden sijn leuen. By welcken hem die schepenen corrigierden met diueerschen amenden. Te wetene dat een metalen hooft was ghestelt voor Tschepen huys van Ghendt, ghestoffeirt met varwen, al varsch onthooft schijnende, ende daer stont ghescreuen in goten letteren die naeruolghende.

 
            
        
            
            [Den vijfthiensten dach in Hoymaent.Anno.M.iiijc.ende.lxxx]

¶ Dit es een vanden Amenden die een doen moeste, omme dat hi ballinc sijnde, vander stede van Ghendt hem veruoordert heift, vp seker inlandt by hem vercreghen te commene, binnen der stede van Brugghe, sonder consent van Schepenen vander kuere in ghendt, aldus gestelt den vijfthiensten dach in Hoymaent.Anno.M.iiijc.ende.lxxx.

¶ Item noch so was in Schepene camere vander kuere, ende in die Schepen camere vander kuere, ende in die Schepen camere van ghedeele dit naeruolghende dicht ghestelt, elck oock met eenen metalen hoofde ghestoffeirt als bouen.
Notable personen van hoogher namen 
Gheauctorizeirt om tvermaken der wet 
Committeirt discretelic naer tbetamen 
Persoonen van eeren huyt elck let 
Om tpreuilegie suuer ende net 
Tonderhoudene, en sprinchens eerlichede 
Ouerdijnct alle saken hoe ende bet 
Hem alle dijnc voucht in eendrachtichede 
Speghelt nv hier in so hebdy vrede 
Anno.M.CCCC.ende.lxxx 

¶ Item achteruolghende den couden somere, so volchde daer naer also stranghe eenen coude wintere, beghinnende voor Kersdach, ende gheduerende wel.x.weken lanc, vele snee vallende, ende vele kijnderen ende ooc houde lieden hadden verurosen hielen. Oock mede wast een sticke tijts wijndeloos, want die wijntmuelens en mochten niet malen, ende dye watermuelens waren verurosen vanden yse. Aldus hadden te Brugghe vele aerme lieden ghebreck van broode, maer onse heere versaecht, alst blijct in dit Incarnacioen.
Lancstranc vorst dieren tijt coude snee 
Dede den menschen bedriuen wee 


 
            
        
        
            
    [Den derden dach van en die dagheraet vp sinte Sebastiaens dach Lauwe.Anno.lxxx]

            ¶ Item vp den derden dach van Lauwe.Anno.lxxx.metten nyeuwen iare  waren eeneghe persoonen binnen der stede van sint Omaers, die onder den Capiteyn Salasaert waren, ende waren huyte omme die stede

{==CC.xx.r==} {>>pagina-aanduiding<<}

van sint Omaers ouer te gheuene inden handen vanden fransoysen, vanden welcken eeneghe waren onthooft binnen der voorseyde stede. 

¶ Item in dyt voorseyde iaer was noch grote wentellijnghe in Holland van diueersche steden, omme dye partye wille vanden Houcx ende den Cabeliaus. Ende die houcx wonnen die stede van Leyen, stelende ouer thijs bi nachte, ende beclommen die mueren in die dagheraet vp sinte Sebastiaens dach. Haer lieder capiteyn hiet heer Reynier van bouchuze, ende hy vinck binnen Leyen die here van Egmont ende die heere van Wassenare, dye noch beede te bedde laghen.

¶ Item corts daer naer wort dye stede van Leyen weder ghewonnen van mer Ian van berghen ende vanden Marcgraue van Antwerpen, huyter name vanden Hertoge Maximiliaen.

 
            
        
            
            [Den laetste dach van Maerte.Anno.lxxx]

¶ Item die Prinche track van Ghendt te Leyen, ende daer verbeyde hem den Raet van Brabant om met hem te sprekene. Ende den laetste dach van Maerte.Anno.lxxx.was te Brugghe een ghebodt ghedaen van drie daghen bestant, tusschen die fransoysen ende den vlaminghen.


        
        
    
Dit gheschiede binnen den iare.lxxxl.

    [Den.vi.sten dach van April]

ITem dye stede van Dordrecht die doe was vanden Houcx partye, wart subtijlicke ghewonnen met verdecten schepen, dye onder al vul ghewapender lieden waren, ende dat dede mijn here van Egmont, huyter name vanden Prinche Maximiliaen. Ende dye Burchmeester van Dordrecht slouch met een valckebeck naer den here van Egmont om hem doot te slane, haddy gheconnen. Dies track dye here van Egmont sijn sweert huyte, ende slough den Burchmeestere den hels ontwee, ende noch een man wasser doot ghesleghen. Ende alle man sloot sijn huys, ende binnen der seluer achternoene baden sy alle ghenade, ende elc van hem lieden moeste een hooftcleet of een dwaelkin aen haren harijnck binden, in teekene dat si alle cabeliauwen worden waren. Ende dyt gheuiel vp den.vi.sten dach van April naer paesschen. Anno.M.CCCC.ende.lxxxi.

¶ Ende die stede vanden graue was ooc versubtijlt midts den Casteele, huyter name vanden Prinche voorseyde.

¶ Ontrent desen tijt waren te Brugge ghebannen met eender duergaende waerhede xl.personen. Te wetene.xxviij.mannen, ende xij.vrauwen, waer of die.v.mannen ghebannen waren contrarie haren prinche, ende tweluaren vander stede van Brugge, elc.L.iaer, ende andere waren ghebannen elc naer sijne meshusen of mesdaet.

¶ Item in desen seluen somere begonstmen eerst te singhene tsinte Donaes onse vrauwen lof alle auende, ghelijcment noch daghelicx continueirt, ende men beyaert in tgheluyt eerment gaet doen, ende ghedaen sijnde, so slaet men die bedeclocke. Ende sichtent dier tijt eest voort en voort ghecommen, datment nv doet in alle die prochye kercken binnen Brugge. Ter eeren van gode moetet sijn, ende sijnder ghebenedyder moeder Maria Amen.

        
                
                
                
            
            [Anno.M.iiijc.ende.lxxxi.den.viij.sten dach in Meye]

Anno.M.iiijc.ende.lxxxi.den.viij.sten dach in Meye, was ghehouden het tweeste Toysoen vanden Hertoghe Maximiliaen, in die stadt van Shertoghenbossche.
¶ Dit waren die heren diere present waren in tvoorseyde Toysoen.
Eerst die hertoge Maximiliaen graue.etc.
Mijn heer Adolf van Cleuen
Die graue van Nassauwen
Mer Ioos de la lain
Die graue van Rommont
Mer Ian de Lannoy
Die heere van Egmont
Aldus hanghen die Tafereelen shertoghenbossche.
Eerst een Oosthende Maximiliaen byder gracien gods.etc.
doot Ian Coninck van Aragon
doot Anthonis van Croy.G.van porchien
Ian du neufcasteel heere van Montaghu
Lodewijc van brugge graue van Wijncester
Iaques van Lutcenburch
Ferrant coninck van Napels
Ian de mulon heere van Antoenge
Phelippe potheere de la Roche
Phelips van Crieuecuer here van Cordes

{==CC.xx.v==} {>>pagina-aanduiding<<}

Heere van Crijkenburch
Ian du damas heere van Cleffy
Phelippe de Sauoye heere van Bresse
doot Ian du rekempre graue van Simay
Phelips van Croy graue van Symay
doot Pieter van lutcenburch.G.van simpol
Iaques des sauoye graue van Rommont

¶ Dese staen aen dander sijde.
Eerst Edewaert coninc van Inghelant
Ferrant Castijlge prinche Daragon
doot Begghe de Lannoy here van Moulenbays.
Ian hertoghe van Cleuen
Ian van Lannoy heere van Lannoyt
Anthonis bastaert de Bourgoengien, here de la Roche.
Adolf van Cleuen here van Rauesteyn
doot Adolf heere van Gheldre
Die graue van Nassauwe
Willem heere van Egmont
Wulfaert heere vande Vere
Ioos de la lain here van Montengijs
Phelips van bourgoengien here van berghen
Iacob van Lutcenburch here van Fienes
Bartholomeeus heere van ijsselsteyn

¶ Item Phelips van Crieuecuer here van Cordes en was vanden Toysoene niet gherekent, ende ooc noch viere fransoysche heren met hem, ende men offerde ouer hem lieden niet Te wetene Ian neufcasteel, Phelippe pot Ian du Damas, Iacob van Lutcenburch Ende in haer lieder stede was weerdelic ghepresenteirt het Toysoen dese naeruolgende. Eest hertoghe Phelips van Bourgoengien 
Yrlahijn een duytsch graue
Den cleenen Pol
Mijn heere van Berghen
Ende Boudin de Lannoy


        
        
    
¶ Voort so es te wetene dat vp den.xx.sten dach van Meye.

Anno lxxxi.so was in die voorseyde stadt van Tshertoghenbossche Ruddere ghesleghen hertoge Phelips van Bourgoengien, sone vanden edelen Hertoge Maximiliaen, ontrent.iij.iaer oudt sijnde, ende dye oordene vanden gulden Toysoene was hem aen ghehanghen. Ende als dit ionghe kint den Rudder slach ghegheuen was, soe tract sijn sweert ooc huyte als een dye hem weeren wilde. Dies verblijde hem dye vadere, dat hy sach dat tkint sulcke coraedgie in hadde, hopende dattet noch een Prinche van vromichede worden soude. Ende mijn here van Antoengien was die hem die oordene aen sijnen hals hinck.

¶ Item in desen tijt was in dye stede van shertoghenbossche ghemaect een stallaedgie seer rijckelic verchiert, met schonen tapijtserye ende met gulden lakene, daer dye Prinche ende die princersse beede vp waren met vele edelen, vp welcke staedgie hy die voorseyde stad besworen hadde. Ende eer die prinche ende die Princersse vander voornomder staedgie quamen, soe brack die voornomde staedgie, daer dye vander stede seere in beschaemt waren ende beladen, maer die prinche noch dye princersse, noch den ionghen prinche en waren niet ghequetst gode lof, maer daer waren eenege vander princerssen ioncfrauwen die claechden dat si hem seer ghedaen hadden.


       
        
         
    
    [Den.viij.sten dach van Wedemant.Anno.lxxxi en den.xxviij.sten dach van Wedemaent]

¶ Item vp den.viij.sten dach van Wedemant.Anno.lxxxi.ende al dye maent duere was grote beroerte om tcoorne al Vlaendren duere, want die tarwe galt.xvi.schellingen groten thoet, of daer ontrent. Ende vp den.xxviij.sten dach van Wedemaent, ende was saterdach doe was te Brugghe gheboden dat die stede souden doen vercoopen coorne, ende gheuen om.xi.schellingen ende iiij.der groten thoet, ende vrye caliote, maer elc persoon en mochts maer hebben twee hoet ten meesten. Ende tsanderdaechs so stelde die Burchmeester Maertin Lem metten schadebeletters, het coorne vanden lantslieden vp eenen prijs, want si waren so orghelgiues ende quaet van sprekene, ende en wisten nyet hoe diere si coorne louen wilden, maer het beste was ghestelt vp.xi.schellingen groten, ende tander vp.x.schellingen groten, ende die rugghe in aduenante, ende also bleeft staende een poose tijts.


        
        
    
    [Hoe dye Hertoghe Maximiliaen met een groot volc tract voor die stede van Venloo]

    Hoe dye Hertoghe Maximiliaen met een groot volc tract voor die stede van Venloo, ende hoe hijse met machte van tgrote bestormen ende assaulte daer vp doende, tsijnen wille creech ende wan.

{==CC.xxi.r==} {>>pagina-aanduiding<<}

    
{== afbeelding 	==} {>>afbeelding<<}
    


ITem ontrent Sint Iansmesse reedt hertoghe Maximiliaen te Ceulen tot eender brulocht, ende quam van Cuelen in tlant van Gheldre, ende sijn volc lach voor een stedeken gheheeten Venloo, in welc stedekin waren die personen die hemlieden ghehouden hadden contrarie ende partye van onsen gheduchten heere, houcx sijnde, die welcke persoonen hi hebben wilde te sijnen wille. Ende al tlant van Gheldre was hem onderdaen, sonder dat voorseyde stedekin van Venloo. Maer die hertoghe Maximiliaen heift dat stedekin seer bestormt met assaulte ende andersins, soe dat si hem vp gauen ende quamen ter ghenade. Ende eenege vanden houcx die vloon huyter stede, ghelijck als die heere van Monfoort ende sijne compaengie met, grooter menichte.

¶ Item in die maent van Ougst quam die here van Montfoort, die welcke was vander partye vanden houcx, in die stede van Hutrecht met crachte, midts dat hi te vriende hadde den Burchmeestere vander stede, ende hi hielt hem op een sterc slot, twelcke staet in den middele vander stede. Ende die voorseyde Burchmeestere dye dede den voorseyde heere van Montfoort hebben engienen, ende andere instrumenten van orloghen. Byden welcken hi hem daer vp hilt yeghens elcken die hem deeren wilden of van daer verdrijuen. Ende die heere van Montfoort midts den gheenen die hi themwaert hadde, verdreef den Bisschop van Hutrecht ende sijn volc huyter stede, ende aldus soe moeste hem die bisschop Dauid houden vp tcasteel te Wijc met sijnen volcke. Ende aldus rees daer een felle orloghe vppe, want die Gheldersche, ende die Hollanders, ende Petijt salasaert, ende andere heren die quamen den Bisschop te baten. Ende een ghedeel ioncheeren van Hutrecht trocken spelen naer

{==CC.xxi.v==} {>>pagina-aanduiding<<}

Amelsvoorde, ende si worden alle gheuanghen van Petijt salasaert, ende andere capiteynen, Ende onder Amelsvoorders ende andere van Hutrecht, bleuer wel.iijc.personen versleghen vp sinte Morissis dach.


        
        
    
[Item die voocht van Belle, die contrarie onsen prince was voor Venloo]

    Item die voocht van Belle, die contrarie onsen prince was voor Venloo, die es nv met ons lieden, ende es nv byden bisschop Dauid in tcasteel van Wijc. Ende al tlant van Luycke, ende al tlant van Brabant waren vp desen tijt alle eendrachtich ghesworen met onsen prinche den Hertoghe Maximiliaen. Ende onse voorseyde Prinche quam corts daer naer te Antwerpen, in die maendt van Ougst. Anno.lxxxi.


       
        
    
    [Den derden dach van Octobre. Anno.lxxxi]

¶ Item vp den derden dach van Octobre. Anno.lxxxi. Doe was teerste dat dye water muelenen te Brugghe eerst moelen, sauents ten.vij.hueren, ende doe en was noch maer die eene vulmaect.

¶ Item vp den seluen tijt so waren ter zee gheuanghen vele harijnc busen huyt vlaendren vanden fransoysen, maer die Coninc deidse ontslaen ter causen vanden bestande als voren, ende men lietse thuys trecken sonder rentsoen te gheuene. Niet yeghen staende in die maent van October quam die mare te Brugge, haddet god niet voor sien Sint Omaers hadde gheleuert gheweist den fransoysen bi eeneghe diet ghemaeckt hadden metten heere van Crieuecuer, ende grote communicatie tsamen al heymelick ghehouden hadden, van welcke verraders binnen der stede van sint Omaers, sommeghe waren onthooft, ende sommeghe vloon huyter stede, ende noch eeneghe bleuer gheuanghen. Ende dusdaneghe dinghen gheschieden ter diueersche tijt binnen der voorseyde stede van sint Omaers.


       
        
    
    [Den.vij.sten dach van Octobre]

¶ Item vp den.vij.sten dach van Octobre  vp eenen Sondach auent naer dye maeltijt, als mer Ian van Dadyseele thuysewaert gaen soude vander plaetse daer hi sauents gheten hadde, binnen der stadt van Antwerpen was belaecht van.v.ghesellen, dye welcke hem so grieuelicken quetsten ende wonden, als dat hi over doot vander voorseyde quetsuere te bede lach, twelc te beclaghene was. Want hy den Prinche ende den lande van Vlaendren wel ende ghetrauwelick ghedient hadde in diueerschen stonden, ende was een vroom capiteyn, allomme die eerste, ende niet die laetste. Ende es waer dat onse prinche als doe te Antwerpen sijnde, dede ghebieden by een van sijnen Heraulten datmen dese voorseyde.v.personen niet huysen noch houen en soude, vp al dat si vanden prinche hielden, ende wiese te voorschijne brochte of te kennen'gaue waer si waren, men soude hem gheuen duysentich croonen voor sijnen loon. Ende die Prinche dede die poorten sluyten vander stede, omme datmense te bedt soude moghen vinden. Ende die prinche quam selue in persoone Ian van Dadyseele visenteren, ende begheerde van hem te wetene wie si waren die hem aldus ghewont hadden hi wilder prouisie vp hebben. 


       
        
    
    [Den.x.sten dach van Octobre]

¶ Item so heift dit faeyt hem aen ghetrocken dye heere van Montengy, alsoomen seyde, Segghende dat mer Ian van Dadyseele hem in tijden voorleden vele, te cort ghedaen hadde, inden tijden dat hi was hoochbaliu van Ghent. Ende es waer dat hi verschiet van deser werelt vp den.x.sten dach van Octobre, vander voorseyde quetsuere Tantwerpen binnen der stede als voorseyde es. Ende dye mare ghinc daer datter int lant noch leuende waren, die men wel soude vinden in toecommende tijden. Dus elc sye voor hem seluen. 

¶ Item in desen seluen tijt was te Ghendt inder stede grote beroert onder tvolck, ter cause vanden broeders vanden Iacoppijnen, ende dat omme dat eeneghe vanden broeders ghepreict hadden achter dye stede saken van heresyen ende ongheloouicheden in vele diueerschen pointen.

¶ Nota.


       
        
        
    
    [Den.xxv.sten dach en xxi.sten dach van Octobre]

¶ Waer omme dat die wet van Ghendt dede een openbaer ghebodt doen met eenen trompette al die stede duere, vp den.xxv.sten dach van Octobre. Anno.lxxxi.verbiedende alle haghe poorters ende inghesetene, dat nyemant metten Iacopijnen van Ghendt conuersacie hebben en soude, noch messe daer gaen hooren, noch sermonen, noch ander godlicke diensten, ende dat vp een grote boete van penninghen.

{==CC.xxij.r==} {>>pagina-aanduiding<<}

¶ Item in dese selue maent so was die stede van Brugghe seere verlast van aerme lieden, dye daer gheulucht waren ende ghecommen van Westwaert, also dat vp den xxi.sten dach van Octobre waren.vij.aerme lieden doot ghedronghen onder lieden ende kinderen, daermen elcken aermen mensch eenen twaeluaert deelde, over dye siele van Clays van Nyeuwenhoue, die als doe ouerleden was.


       
        
    
    [Den.xxvij.sten dach van Nouembre]

¶ Item vp den.xxvij.sten dach van Nouembre was te Brugge een ghebodt ghedaen dat so wie eenich coorn te Brugge te coope brochte van ouer zee ende van ouer sandt, men soude hem gheuen.v.libra groote voor sijnen drincpenninck van elc hondert hoet, vander stede van Brugghe, ende dat soude ghedueren tot Paesschen toe naestcommende.

   


        
        
    
Item vp den.xxvij.sten dach van Nouembre, so quam die prinche te Brugghe met schoonen state.

Ende in den Aduent voor midwintere, so swoer mijn here Iacob van Haelwijn hoochbaliu van Ghendt in die stede van mer Ian van Dadyzeele, die binnen der stadt van Antwerpen so deerlic versleghen was, als ghy hier voren ghehoort hebt.


       
        
    
    [x.sten dach van Decembre. Anno.lxxxi]

¶ Item vp den.x.sten dach van Decembre. Anno.lxxxi.so was te Brugghe int Ghijselhuys gheuangen Willem Moreel, commende huyter camere van Brugghe, ende dat byden Baliu mer Roelant van Haelwijn bi virtute van mandemente, twelc hy hadde van bouen also hi seyde. Ende dat also ghedaen sijnde, naer der noene so vinck die voorseyde Baliu Ian van Ryebeke, in dye Proostye van sinte Donaes, daer hi stont byden officiers vanden prooschen, om wet te doene als Redenaer vanden prooschen. Aldus Willem Moreel ende Ian van Ryebeke moesten beede vp den steen gaen, ende daer gheuanghen blijuen, elck alleene, ende daer en mochte nyement tot hem lieden gaen, noch yeghens hem lieden spreken binnen drie daghen. Ende sommeghe andere die in wetten met hem lieden gheweist hadden, dye hilden hem lieden bedect. Te wetene mer Ian van Nyeuwenhoue.F.Clays, Ian de Keyt, Ian de Boot, Maertin Lem, ende meer andere.


       
        
    
    [Den.xi.sten dach van Decembre]

¶ Item vp den.xi.sten dach van Decembre so was te Ghendt ghebannen Phelips van Huerne, here van Gazebeke vijftich iaer huyten lande van Vlaendren, omme dat hy wilde die stede van ghendt vermaken yeghens den prinche Maximiliaen, ende was huyt omme te makene discoort tusschen Ghendt ende der stede van Brugghe, ende seyde confusie vander stede van Ghendt Niet yeghenstaende dat hi te ghendt ghebannen was, hi hilt hem te Brugghe byder Princersse.

        
                
                
            
            [Vp Sinte Nicasis dach naer dye noene in Decembre]

          
Vp Sinte Nicasis dach naer dye noene in Decembre, so quam te Brugghe dye hertoghe Maximiliaen van Bruessele, ende hem volchden in sijn incommen vele heeren vanden Toysoene. Ende hem volchde mer Pieter lanchals, ende ooc Maertin Lem. Ende men seyde hadde Maertin Lem vreese ghehadt van gheuanghen te sijne, hy en hadde metten Prinche nyet in ghecommen. Maer si seyden dat hi den Prinche borghe ghestelt hadde voor lijf ende goet, omme te verantwoorden te commene, ende die Prinche, ende die princersse ende die Duwagiereghe waren alle dyen wintere meest te Brugghe. Ende binnen der stede van Brugghe was grote vergaderijnghe van volcke van diueersche steden, maer die van Ghendt en quamen niet vp dien tijt.
            
                    
                    
                    
                
                [Item vp den.xiiii.sten dach van Septembre]

Item vp den.xiiii.sten dach van Septembre, so quam mijn here van Gazebeke met vele heeren van sprinchens oordene ende met een Aduocaet in die camere van Brugghe, ende gaf daer der wet te kennene by den Aduocaet ende Notaris, hoe dat hy hadde gheappelleirt vanden banne yeghens die van Ghendt, voor onsen edelen prinche Maximiliaen, ende sijnen Raet, ende badt dye wet vander stede van Brugghe, dat si dat in ghedijnckenesse wilden houden, dat hi dat also ghedaen heift byden wille vander Princersse. 


{==CC.xxij.v==} {>>pagina-aanduiding<<}
                
                [Vp sinte Nicasis dach]

Item vp sinte Nicasis dach nae die noene, so was Willem moreel huyten steene gheleedt, met een ghedeel Artchiers van sprinchens weghe, ende was byden Balyu van Brugghe, ende men leedene duer die Proostye van sinte Donaes, ende also ter speypoorte huyt naer den Damme, ende van daer ter sluys, ende was in tcasteel beuolen yeghens den prinche te sijnen versoucke.

¶ Item mer Ian van nieuwenhoue.f.Clays, vp sinte Thomaes dach voor midwinter so was hem beuolen van sprinchens weghe byden Cancelier ende grooten raet ghewesen, dat hi soude blijuen in sijn huys, vp die verbuerte van duysent croonen, ende daer in te blijuene als voor vanghenesse, totter tijt ende wijle datter breeder vp voorsien waren.

¶ Item Ian de boot bleef ooc in sijn huys maer niet beuolen, ende Ian de Keyt hilt hem huyt der stede van Brugge, alsoomen seyde. 


            
        
                
                [Vp sint Thomaes dach]

¶ Item vp sint Thomaes dach den laetsten dach vanden Kersdaghen, so was in mijns heeren Raet dye Procureur generael, dye welcke aldaer heesch aen leyde van sprinchens weghe, dese.iij.personen, mer Ian van Nyeuwenhoue.f.Clays, Willem moreel, ende Ian van Ryebeke, den welcken heesch was dese. Dat si alle drie conspireirden ende hem lieden hadden gheuoucht met die van Ghendt, ende alianchie met hem lieden ghemaect teghens den wille vanden Prinche ende sijn consent, om hem eenen staet te makene naer haerlieder apetijt. Te weten dat si inden ontfanc vanden maentghelde dat den prinche te gheuene te sijnen ghebruyckene, hem qualic gequijt hadden ende ghemessuseirt. 

¶ Item hoe dat mer Ian van Nyeuwenhoue.f.Clays tghelt vander stede van Brugghe ontfaen hadde om den Prinche te beuechtene, daer hi lach te Vyeuyle, ende oock omme tvolck mede te betalene, int iaer van lxxix.daer hi seyde, het was al verloren ende ghenomen vanden fransoysen, vp twelcke hem die Procuruer generael aensecht die contrarie.

¶ Item die procuruer generael leyde Willem moreel oock aen ende Ian van Riebeke, dat hem Ian Barbasaen hadde helpen beswaren dat hi onthooft was, ende voor dese methusen soe hiesch dye Prinche dese drie personen elck.xl.duysent leeuwen. Ende es waer dat dye Procuruer generael van ons Princhens weghe dese drie voorghenomde persoonen euen ghelijck beswaerde als van twee pointen. Teene was dat si alianchie maecten met die van Ghendt sonder consent vanden prinche. Dat tweeste point es te vseirene ende te heesschene het maent ghelt die personen te Brugghe wonende, alsoo wel vreimde als poorters Ende es te verstane dat dese drie pointen waren inghestelt bi quade informacie, ende dat partyelicke alsoomen noch hier naer wel hooren ende verstaen sal.

         
        
        
        
    
     
[Item het es waer dat die Prinche ende sijnen Raet vergadert waren]

        [Vp den.xviij.sten dach van Lauwe en vp den.xxviij.sten dach van Lauwe vp eenen sondach]

    Item het es waer dat die Prinche ende sijnen Raet vergadert waren, ten diueerschen stonden vp dye artijckelen voorseyde vanden voornomde drie personen. Ende alle saken wel ghehoort hebbende, hebben gheconcludeirt vp den.xviij.sten dach van Lauwe, ende was ghegheuen een apointement den.iij.personen voornomt Te wetene mer Ian van Nyeuwenhoue.f.Michiels, Willem moreel, ende Ian van Ryebeke, dat si gaen mochten waer si wilden, midts sekere doende ende borghe stellende elc voor die somme van duysentich pont groten. Ende hem lieden was gheseyt, waert datmense hier naermaels ter cause van dese saken voorseyde, weder dachuaerde inden groten Raet, ende voor den prinche te commene, ende in dyen si van dien in ghebreke waren, te compareirene, so soude elck verbueren teghens den prinche duysentich pont grooten, ende bouen dien so souden si ghecondempneirt sijn inden heesch voren verhaelt.

    
¶ Item vp den.xxviij.sten dach van Lauwe vp eenen sondach, so ghinghen te Brugge int hof vanden Prinche, met vrienden ende met maghen dese naeruolgende personen 
Eerst mer Ian van Nyeuwenhoue.f.clays
Maertin Lem
Willem moreel
Ian van Ryebeke
Ian de Keyt
Ende Ian de boot.

¶ Item vp den seluen dach waren ooc int

{==CC.xxiij.r==} {>>pagina-aanduiding<<}

hof vanden prinche contrarie partyen vanden persoonen voorseyde, ende waren dese.
Mer Roelant van Haelwijn Baliu
Mer Anthonis vander Vicht Scouteeten
Mer Iacob van Ghistele Burchmeestere
mer kaerle van huytkercke burchmeester
Ende mijn here Ioos van Vassenare, ende noch andere houelinghen. die welcke.vi.personen als bouen, quamen byden prinche, hemlieden excuserende van tghene datmen hem lieden hadde aen gheseyt, ende seyden haerlieder partye was hem lieden te machtich ende te muegende, maer baden den prinche dat sy mochten gehoort sijn in iusticien, het en soude niet bevonden sijn dat si mesdadich waren in tghene datmen hem lieden daer aen gheseyt hadde, also men noch hooren sal.


       
        
    
        [Den laetsten dach van Lauwe. Anno lxxxi]

    ¶ Item vp den laetsten dach van Lauwe. Anno lxxxi.soe hadde Willem moreel wettelick dach inde Cancelrye, omme te horen wat mijn heren in mijns heren Raet hem heeschende waren. Ende daer waren ooc mer Ian van Nieuwenhoue.F.Clays, Martin Lem, Ian van Ryebeke, Ian de keyt, ende Ian de boot, alle personen die belast waren ende ghenoteirt, als mesdaen hebbende yeghens den Prinche. Ende alle dese.vi.personen voorseyde, begheerden eene cortijnghe te hebbene, ende wilden betuyghen dat si nyet en hadden mesdaen. Ende aldus so begheerden si ontsleghen te sijne, ende die saken waren huyt gestelt totten eersten daghe van April.Anno.lxxxi.

¶ Item vp den seluen tijt so'begheerde dye prinche die selue ceuencie die hertoge Karel plochte te ghebruyckene, ende tot dien noch.xlm.croonen, ende die princersse.xm.penninghen, van.xl.groten tstic, ende dit vanden lande van Vlaendren. Ende dye Prinche ontboot te Brugge dat die drie leden, ende al dat onder hem lieden behoorde, dat si hem dit consenteren souden, want die prinche ende die princersse waren doe beede te Brugghe. Ende es waer dat die van Ghendt ter dachuaert niet commen en wilden, maer haerlieder smalle steden die quamen, maer si en wilden nyet varder consenteren dan haerlieder hooft. Te wetene dat die van ghendt, consenteren souden Ende die van Ypre en consenterident ooc niet, ne maer dye van Brugghe ende dat onder hem lieden behoorde, metsgaders tvrye, si consenteirden haerlieder transpoort. Aldus soe ghinckt toe daer men mede besich hadde gheweist van Lauwe tot den.xxij.sten daghe van Sporcle.Anno.M.iiijc.ende.lxxxi.

¶ Item dye van Ipre ende al dat onder hem lieden behoort, si waren nader hant gheaduerteirt, ende si hebben ooc mede gheconsenteirt met die van Brugghe ende die vanden Vryen. Maer die begheerde van Maximiliaen en ghinc niet voort, want die van ghendt hadden al hare smalle steden so gheinformeirt in tijden voorleden, dat si nyet consenteren en souden voor dat Ghendt haerlieder hooft gheconsenteirt soude hebben, ende anders niet.


       
        
    
        [Anno.lxxxi vp den.xij.sten dach van Decembre]

¶ Item weit dat mijn here van Gasebeke, die welcke te ghendt ghebannen was.L.iaer huyten lande van Vlaendren.Anno.lxxxi vp den.xij.sten dach van Decembre voor den vastenauent, vercreech byden hooghen Raet vanden prinche Maximiliaen vanden Cancelier een mandement, het welcke hy sandt by eenen duerwaerdere binnen der stede van Denremonde, twelcke daer ghelesen was. Dat die stede van Ghendt vp een groote boete te verbuerene yeghens den prinche tot eenen voornomden daghe souden seynden hare ghedeputeirde byden prinche, ende dat die den prinche souden betooghen haerlieder preuilegien, hoe si die moghentheyt hebben dat si den here van Gazebeke oft eeneghe andere edele van mijns heren Rade, moghen bannen huyten lande van Vlaendren. Ende desen dach was gheseyt te houdene den.xiij.sten dach van Maerte in die stede van Aelst, maer die van Ghendt en quamer niet.


        
        
    
[Item vp den.xviii.sten dach van Sporcle]

    Item vp den.xviii.sten dach van Sporcle, smaendaechs voor vastenauent, doen quam die prinche ende dye princersse metter Duwagiereghe, ende alle die principale edele vanden houe tsauents ter maeltijt ten huys van Maertin lem, gheheeten Rijckenburch, staende aen die conincx brugghe, daer een chierlicke maeltijt bereet was, daer sy seer eerlic ontfaen waren, ende daer hem lieden grote triumphe ghedaen ende ghetoocht was van diueersche entermessen, ende gerechten, ende van musijcken, ende andere costelicheden tot sulc een maeltijt dienende.

{==CC.xxiij.v==} {>>pagina-aanduiding<<}

¶ Item vp den seluen dach was te Brugge een ghebodt ghedaen dat mijn here die Cardenael, als bisschop van Doornicke sijnde, consenteirde omme den dieren tijt wille alle aerme menschen, dat sy mochten al den vasten duere suuel eten, te wetene buetere ende melc, huytghesteken die vier laetste daghen van der goeder weke. Ende dyt was gheconsenteirt vanden Bisschop van Doornicke al sijn Bisschopdom duere.


       
        
    
    [Den.xix.sten dach in Sporcle]

¶ Item sdijsendaechs vp den vastenauent, den.xix.sten dach in Sporcle doe quamen in tswijn ter sluys vele schepen gheladen met coorne, ende brochtens wel.ixm.hoet of meer, ende was huytnemende schone tarwe, ende sy quamen so men seyde huyt Ceuijlgien.

¶ In desen seluen tijt die princersse Marye van Bourgoengien en liet haer niet gheraden noch regieren, alsoo sy wel schuldich was van doene, maer si liep menich waruen spelen vp thijs met scauerdijnen ende met scricschoen tusschen der Ghendt poorte ende der cruyspoorte vp die meerschen, ende si viel dicwijls meneghen quaden val, also dat spel in heift, ende haer Ioncfrauwen hadden seer grote ghenouchte met haer te dien tijt gheduerende.

¶ Item si hilt altoos bi haer mijn here van Gaesbeke, nyet yeghenstaende dat hy te Ghendt ghebannen was, alst voorseyde es, daer die van Ghendt seer in tonvreden waren Ende Vlaendren leedt ontrent desen tijt vele wederstoots vanden Fransoysen, ende al twestlant duere, daer si veil quaets daden.


[Hoe dye Hertoghe Maximiliaen, ende dye Hertoghinne vrau Marye, tsamen reden vlieghen]

    Hoe dye Hertoghe Maximiliaen, ende dye Hertoghinne vrau Marye, tsamen reden vlieghen ende iaghen, ende hoe vrau Marye vanden peerde viel, daer si huer mede quetste, alsoo dat si corts daer naer, sieck te bedde bleef ligghen, ende starf.
    
{== afbeelding 	==} {>>afbeelding<<}
    


{==CC.xxiiij.r==} {>>pagina-aanduiding<<}

ITem ontrent den vastenauent die Princersse reedt spelen met hueren state, ende haer peert subbelde, so dat si viel vanden peerde daer si huer mede quetste, maer si sloucht al van monde, ende en wilder nyet of gheseyt hebben, huer blijder ghelatende dan si te moede was. Niet yeghenstaende die voorseyde val wart appostumerende seere periculueselic also dat si corts daer naer sieck wiert, ende viel te bedde.


    [Item nv keeren wi weder ende moeten noch vermanen vander orloghe]

    Item nv keeren wi] weder ende moeten noch vermanen vander orloghe, die noch gheduerde tusschen den bisschop van hutrecht ende dander partye,
onder welcke grote beroerte ende schermutsinghe dicwil gheschiede.

¶ Item ontrent vastenauent quam dye mare te Brugghe, dat dye Capiteyn ende tvolck van oorloghen vanden hertoghe Maximiliaen ende van den bisscop Dauid van Hutrecht hadden versleghen wel.ix.duysent mannen, ende ons volc hadde die victorie yeghens hemlieden, niet yegenstaende dat die van Hutrecht hebben in ghenomen nyeuwe saudenieren, ende hebben ghenomen tot haren Regente een machtich man, die welcke was broeder van den nyeuwen hertoghe van Cleuen, daer si groot hooft aen maecten, ende si en verschoten niet.

¶ Item die Bisschop Dauid dye hilt hem la in een stedekin ghenaemt Wijc, met petijt salasaert, ende andere personen van orloghen. Ende aldus reden si huyt ende inne, orloge houdende vp dye stede van Hutrecht, metsgaders den Hollanders, die al betalen moesten maer si hadden lieuer paeys ghehadt.

¶ Item in dien tijt alle die renten die dye van Hutrecht, ende alle die met hem lieden alligierden in Hollant hadden, die waren alle ghearresteirt van sprinchens weghe, ende alle die bladinghe die daer of quam, was gheimployeert, omme tvolc van orloghe mede te betalene, daer mede datmen yeghens hemlieden orloghe hilt huyter name vanden hertoge Maximiliaen.


        
        
    
[Item corts daer naer die van Hutrecht]

    Item corts daer naer die van Hutrecht, ende die met hem lieden ghealligiert waren, hadden wel ghewilt paeys hebben met den hertoge Maximiliaen, ende presenteirden een grote somme van penninghen voor haerlieder beteringhe, maer het en was den Bourgoengioenen nyet ghenouch, ende wilden dat die van Hutrecht meer gauen, ende aldus bleeft fluwerende als vanden paeys te makene. Ende binnen deser tijt so ghebuerde dat onse princersse seer cranc worde. Ende die van Hutrecht dat vernemende, si wilden doe selue reparacie hebben van haerlieder schade, ende sy en verschoten doe niet, ende aldus bleef doorloghe noch gheduerende.


       
        
    
    [Den.ij.sten dach van Maerte]

¶ Item tsaterdaechs den.ij.sten dach van Maerte, soe vercochten die.vi.ghecommitteirde van Brugghe coorne in dye Reye te schepe, ende ooc mede ten huyse van Ian van den Leene, te wetene een libra groten thoet, ende die landtslieden brochten doe ooc lettel corens ter marct. Ende tsaterdaechs daer naer en was tcoorne niet ghestelt, ende die tarwe van den lantslieden galt.xviij.schellingen groten, ende tcoorne vanden cooplieden galt ooc.xviij.schellingen groten. Ende nochtans en was binnen meneghen tijden soe vele corens ter marckt niet ghesien vp eenen marcke dach, alst doe was. Ende es te wetene dat dese dierste vanden coorne gheduerde wel.iij.of.iiij.iaer, somtijts wat hoghere, ende somtijts wat neirdere, ende in sghelijcx wast grote dierte van alle maniere van grane, ende alle andere vitaelgie, twelcke noeytman en gheleifde, so langhe tijt gheduerende.


       
        
    
    [Den.xviij.sten dach van Maerte.Anno.lxxxi]

¶ Item in tselue iaer vp den.xviij.sten dach van Maerte.Anno.lxxxi.vp eenen vrydach ontrent half vastene, die goede lieden van Ghendt ouermerckende dat die here van Gaesbeke hem altoos binnen Brugghe was houdende, contrarie den rechten ende preuilegien vander stede van Ghendt, so was hi noch anderwaruen verbannen huyten lande van Vlaendren vijftich iaer vp sijn hooft. Ende hy hem niet ghetroostende langher binnen der stede van Brugghe te blijuene, hi nam oorlof aen die princersse die welcke als doe te bedde lach seer cranc, ende hi track te dier tijt huyt den lande van Vlaendren.

{==CC.xxiiij.v==} {>>pagina-aanduiding<<}

¶ Ende in dye selue maent van Maerte, bi consente vanden prinche ende der princersse trocken te Ghendt die Bisschop van Mets, die here van Beuere, ende die heere vanden Gruythuyse. Ende was die cause dat die van Ghendt te Brugghe byden Prinche noch princersse niet commen en wilden, want die van Gendt waren qualic te vreden, omme die doot van mer ian van Dadyzeele, wijlen hoochbaliu van Ghendt, ende om meer andere pointen ende onghenouchten hem lieden ghedaen. Ende ooc so hadden si ghebannen Phelips van Heurne heere van Gazebeke.L.Iaer huyten lande van Vlaendren. Ende hi aldus ballinc sijnde, dye Prinche ghedoochde dat hy te Brugghe ghinc achter strate, twelc dye van Ghendt meynteneirden dattet was yeghens hare preuilegien. Aldus dese voornomde heeren spraken so met die van Ghendt, dat si so vele daden, datter eenege ghedeputeirde van Ghendt met hem lieden quamen te Brugghe byden prinche, sdaechs naer onser vrauwen dach, in Maerte, als die van Ghendt te houe quamen, so vonden si dye princersse sieck te bedde ligghende tot vp die doot, ende aldus so waren si vanden prinche ende vanden heeren goetlick ghetracteirt ende ghehoort in hare affeeren, ende hem lieden was gheconsenteirt, dat si souden onderhouden haerlieder preuilegien ende goet recht. Dies soe beloofden si daer den prinche te doene als goede ende ghetrauwe ondersaten schuldich sijn te doene.

¶ In desen tijt was dicwils processie generael ghedreghen te Brugge, om onsen here te biddene om paeys ende eendrachtichede, binnen den lande van Vlaendren.


        
        
    
[Item dye princersse Marye wort seere met siecten beuanghen]

    [Den.xxvij.sten dach van Maerte]

    Item dye princersse Marye wort seere met siecten beuanghen, als datmen vp den.xxvij.sten dach van Maerte een generale processie drouch ten Saertreusen buyten Brugghe, daermen dat weerde helich bloet mede drouch, ende den fiertere van sinte Donaes. Maer het gheliefde den almueghende god, dat Marie onse Princersse vp den seluen.xxvij.sten dach van Maerte.Anno.lxxxi.verschiet van deser weerelt omtrent der noene, waer omme dat men in thof vanden prinche, ende al die stede van Brugghe duere onsprekelicken rauwe bedrijuen sach. Ende men lietse bloot ligghen vp eene bedtstede twee daghen lanc, so datse elc die wilde mochte gaen sien. Ende thende den twee daghen wordt si ghebalsemt ende in een loodin vat gheleyt. Ende in alle dye prochye kercken van Brugghe luydemen vele hendeclocken. Ende bouen dien so cloptemen snuchtens, tsnoens, ende tsauents tot dat si begrauen was met rauweghen gheluyde.


       
        
        
    
    [Den.xxviij.sten en den xxx.sten dach van Maerte]

¶ Item vp den.xxviij.sten dach van Maerte, so trocken dye ghedeputeirde van ghendt thuysewaert, ende deden der wet van ghendt Rapoort, vander handelinghe ende sprake die si ghehadt hadden metten Prinche ende met sijnen Raet.

¶ Item die princersse Marye van Bourgoengien overleden sijne, so was vp den xxx.sten dach van Maerte.Anno.lxxxi.vp den Palm auent ter hallen huyt een ghebodt ghedaen, dat die Prinche wilde ende beual dat alle dye Officiers souden blijuen in haerlieder officie naer dye houde costume, omme datmen recht ende iusticie onderhouden soude.


¶ Item vp den seluen.xxx.sten dach van Maerte, so ghinghen te houe byden prinche dese naeruolghende personen. Te wetene, mer Ian van Nieuwenhoue.f.Clays Willem mooreel, Ian van Ryebeke, metten anderen drye persoonen voorscreuen, ende al daer waren sy ontsleghen vanden Prinche, ende van sijnen Rade, ende ooc huer liederborghen, ende waren gheabsolueirt van alle voorleden saken die hem lieden aen gheleyt waren, byden procuruer generael, van Sprinchens weghe ende van rijnen Raede.

        
                        
                
            
Dits doordonancie hoe datmen tlijck ter kercken drouch van mer vrau Marye van Bourgoengien, eeneghe dochtere vanden Hertoghe Kaerle van Bourgoengien.


{==CC.xxv.r==} {>>pagina-aanduiding<<}


    
        
        
    [Den.ij.sten dach van April Anno.lxxxi]

ITem vp den.ij.sten dach van April Anno.lxxxi.vp eenen dysendach in die goede weke, so drouchmen den doden lichame van mer vrauwe van Bourgoengien Marie, wijlen onse princersse, eeneghe dochter vanden Hertoghe Kaerle, gheselnede vanden edelen Hertoghe Maximiliaen, in dye kercke van onser vrauwen in Brugghe, met schoonder ordonancie, ende eerst so ghinghen in dye processien die obseruanten reziderende bi Brugghe buyten der ezelpoorte, ende dat was deerste reyse datmense noeyt in processien sach gaen metten anderen, ende naer hem lieden so ghinghen die.iiij.biddende oordenen, ende daer naer die eechouters, ende daer naer alle die Collegien van Brugghe.

¶ Item dye van Brugghe ende vanden Vryen quamen naer die Prelaten, ende die van Brugghe deden vele wassen toortsen draghen metter wapene van Brugghe voor hem lieden, ende die vanden Vryen in sghelijcx.

¶ Item daer naer quamen.C.aerme lieden ende.L.al nyeuwe vercleet in swarten abijten ende met Raucapproenen, elc met een barnende toortse in die hant van vier ponden, verwapent met der wapenen vanden prinche ende van der princersse, van ghelijcke in malcanderen ghedeelt, ende elck persoon hadde een schildekin voor sijn borst vander seluer wapene. Ende ooc mede een grote menichte van houelinghen ghinghen daer naer alle in swarten abijten.

¶ Item voor tlijc ghinghen.xij.Heraulten, vercleet met tornikeelen vander wapene, ende die iiij.achterste Heraulten die ghinghen verslooft ende ontrent den lijcke so ghinghen vele heren, ende daer waren.iiij.edele mannen die dat spancleet droughen bouen den lijcke, ende dat cleet was ten lijcke waert gulden laken, ende bouen van swarten fluweele. Voort so lach vp tlijc een root gulden laken met een cruyce van wit laken van damast, ende die boorden waren van swarten fluweele, ende vp tlijck lach eenen gulden hoet met peerlen ende ghesteenten verchiert, ghelijc sulck eender princersse toe behoort. Ende het lijc was ghedreghen neffens der eerde, alsoomen grote edele mannen ende vrauwen es ghecostumeirt van draghene.

¶ Item naest den lijcke volchde dye Hertoghe Maximiliaen met een langhe swarte huycke, ende gheslooft met eenen Raucapproen, daer naer quamen noch.v.grote heren die van haren bloede waren, alle gheslooft als voren, daer naer quamen drie edele vrauwen in bonte swarte mantels, ende met Raucapproenen ooc gheuoedert, deene naer dandere, ende elc vanden vrauwen was gheleet van eenen edelen man. Ende naer hemlieden volchden noch vele edele vrauwen ende ioncfrauwen met swarte ghecleet, ghewimpelt met lijnen hooftcleederen, ontrent haerlieder hooft. Ende dit was den staet van den houe.

¶ Item van sijns heren hof tot onser vrauwe kercke, so stonden in properder ordonnancien, die poorterye van Brugghe, ende die ambachten, ende die vanden Vryen, elc met een barndende toortse voor hem lieden, ende elcke toortse hadde een schildekin van haerlieder wapene, ende also bleuen si staende tot dat tlijc gheleden was ende ghedreghen tot in onser vrauwen kercke te Brugghe.


    
        
    
Dits die huytuaert vander edelder Princersse, vrauwe Marie van Bourgoengien, eeneghe dochtere van den Hertoghe Kaerle van Bourgoengien.

ITem des anderdaechs vp den scortelclocke woensdach, ghinc dye prinche ter kercke van onser Vrauwen, met state als sdaechs te voren, ende naer die houelinghen volchden hem die Wet vander stede van Brugghe, ende inden choor stont ghemaect een huysekin, daer vp dat stonden grote menichte van barnende keersen. Ende den Choor was al behanghen met swarten lakene, ende bouen onder die reeze een swart fluweelen laken rontomme vp tander lakene, ende al besaeyt rontomme metter wapene vanden Prinche ende vander Princersse, ende dye reezen waren rontsomme dye kercke al vul wassen keersen barnende. Ende een Bisschop dede tofficie vander messe, ende dye sanghers van sprinchens cappelle die songhen dye messe, die welcke officie was seer eerlick ghedaen, maer was compasselick om sien.

{==CC.xxv.v==} {>>pagina-aanduiding<<}


        
        
    
    [Int Iaer M.ccccc.ende.lxxxi.vp den derden dach van April]

¶ Item alle die schamele Raulieden stonden in die voorkercke aen beeden sijden, elck met huerlieder toortsen in die hant, verwapent metten wapenen als voren, ghelijc si sdaechs te voren met den lijcke ghinghen, ende daer stonden sy also verslooft tot dat den dienst ghedaen was. Ende die voorseyde princersse was begrauen voor den hooghen outaer, in een schoon graf al nieuwe daer toe ghemaect ende gheuauteirt, ende binnen verchiert met schoone schilderye, ouer welcke sepulture eene schoone costelicke tombe nader hant ghemaect wort, als vp den dach van heden noch blijcken mach. Ende dit was int Iaer M.ccccc.ende.lxxxi.vp den derden dach van April. Ende het cleet datmen vp tlijck leyde, alsmense ter eerden drouch, dat leydemen tallen hooghetijden vp die voorseyde tombe, ende om dagelicx daer vp te legghene was ghemaect een cleet van swarten lakene met eene cruyce van witten sattijne.

¶ Item inden seluen tijt waren onsprekelicke menichte van aerme lieden vergadert in sint Ians huys, daer elc mensche cleen ende groot ghegheuen was eenen grooten ouer dye siele vander princersse voornomt, alsoot blijct in die Incarnacioen.Anno.M.iiijc.ende.lxxxi
Dese edele moeder vul crachteger weerde 
Was den derden, april ghebrocht ter eerde 

¶ Item bi welcker doot die officiers vanden houe al meest verlaten waren, ende dye Cancelier dede sijnen seghele anitseleren ende breken, ende hi vertrack met groten rauwe Tantwerpen waert te sijnen wijue.
    


Dits Tincarnacioen vanden ouerlijdene vander edelder Princersse Marie van Bourgoengien, wiens siele god ghenadich sy.

Maledictie si hu	Moordadeghe doot
Apostuenich venijn	Canckerich verderuen
Regalich verbarnen	Corruptelick loot☩
Infortunens afgront	Commers verweruen
Eueldadich quets	Caermytich ontheruen
Verhaestende onser	Lieuer princersse iaren
Als tellende maer	Xxv.in tsteruen
Noeyt en sandt ons	Xpristus drouuer maren☩
Bedructelick mach	Vlaendren wel mesbaren
Versliesende also	Vruchtbaer een iuecht
Regeerden vijf	Iaer slandts bewaren
Gheestelic weerlic	Terechte onthuecht
Oxxvij in maerte du	Breicx ons vruecht☩
Een eendrachtelic	Regement ware tijt
Nu es ons van nooden	Vrientschap en duecht
God gheue der sielen	Ghenadich iolijt
Elck betere hem seluen	GHEen beter profijt

    
{== afbeelding 
        	
    ==} {>>afbeelding<<}
    



            
                
    
[¶ Item hier mede so eyndt die Coronijcke van Vlaendren]

    ¶ Item hier mede so eyndt die Coronijcke van Vlaendren, beghinnende van Liederick die Buck, deerste Foreestier van Vlaendren, ende voort van allen den Foreestiers ende Grauen van Vlaendren, gheduerende tot den ouerlijden van vrau Marye van Bourgoengien, eeneghe dochtere vanden hertoge Kaerle, als ghetrauwet hebbende den edelen hertoghe Maximiliaen Hertoge van Oostenrijcke, des Keysers Fredericx sone, die derde van dier name. Ghemaeckt meest sint der Calis reyse, by Anthonis de Roouere den edelen Rethourisijn ende Musichien, verghift van gode met vele diueersche scientien ende gracien, wiens siele god wille ontfarmen, ende alle die ghene die dese Coronijcke lesen sullen Amen.

{==CC.xxvi.r==} {>>pagina-aanduiding<<}



[Hier beghint van diewonderlicke Regnacie ende Fortunen van Oorloghen]

    Hier beghint van diewonderlicke Regnacie ende Fortunen van Oorloghen, ghesciedende ende beghinnende naer den ouerlijdene vander Princersse Marye van Bourgoengien, beghinnende vanden Iare.Lxxxi.tot den iare.xvc.ende een. Ende hoe die Prinche Maximiliaen, met die drie Leden van Vlaenderen, als Brugghe, Ghendt, Ypre, Raedt hieldt, hoe datmen Tlandt van Vlaendren, best soude moghen regieren, ende houden in Eeren, ende in state van Paeyse.

¶ Dat.lxviij.Capittel.

    
{== afbeelding 	==} {>>afbeelding<<}
    

 
            
        
        
        
        
        
    
    [Den.viij.sten en den xi.sten en den.xiiij.sten en den xvij.sten en den xix.sten dach van April]

ITem als dye eerweerdeghe Princersse ouerleden ende begrauen was, so was gheordonneirt byden prinche Maximiliaen, ende byder wet van Brugghe, datmen te Ghendt seynden soude eerlicke ghedeputeirde. Twelcke alsoo ghedaen was, ende was van die van Ghendt seer danckelick ghenomen, ende beloofden te Brugghe te commene by den Hertoghe ende by die van Brugghe, alsoo si deden. Ende waren eeneghe vander wet van Ghendt, metten ouerdekene, ende den voorschepene, ende meer ander notable dye te Brugge quamen in schoonen ghetale, wel.L.peerden of meer, vp den.viij.sten dach van April naer Paesschen.Anno.M.iiijc.ende.lxxxij.daer si eerlic ontfanghen waren. Ende die wet van Ipre was ooc te Brugghe ontboden, die welcke daer ooc quamen met schonen

{==CC.xxvi.v==} {>>pagina-aanduiding<<}

state. Ende daer was groten Raet ghehouden, hoe datmen tlant van Vlaendren best soude moghen houden in eeren ende in state. Ende naer vele voorsienicheden daer vp gheaduiseirt, so was daer gheconcludeirt ende ghesloten byden drie leden tlandts van Vlaendren, als Ghendt, Brugge ende Ypre, als dat si malcanderen ghetrauwelicke ende eendrachtelicke bi blijen souden totter doot toe. Ende in teekene van warachticheden, so beseghelden si ditte malcanderen, elck metten seghele van sijnder stede. Ende dit ghedaen sijnde, doe was mijn heere van Dudzeele, als doe burchmeester sijnde van Brugghe gheslaect van sijnen eede., ende alle die wethouders van ghelijcken. Ende dyt was vp den.xi.sten dach van April naer paesschen vp eenen donderdach, omme welcke saken men wel scrijuen mach, dat die weerelt nyet en is dan een wiel van auentueren, keerende ende wendende menichsins. Aenghesien dat vander tijt dat vrau Marie ouerleet, totter tijt dat den ionghen Hertoghe Phelips het lant beswoer selue in persone, men vele dinghen diueerschelick veranderen sach. Aengaende Ghendt, Brugge, ende Ipre, alsoomen int langhe hier naer noch hooren sal.

¶ Item vp den.xi.sten dach van April.Anno.M.CCCC.ende.lxxxij.so was in tschepen huys van Brugghe een schone maeltijt ghehouden, ter eeren van die van Ghendt ende die van Ipre. Ende dese maeltijt ghepasseert sijnde, so ghinghen die ghedeputeirde van Ghendt byden prinche. Ende oorlof ghenomen hebbende, trocken thuysewaert, ende eeneghe ghedeputeirden van Brugghe trocken met hem lieden, ende die Hertoghe Maximiliaen track mede te Ghendt dye wet vermakende, ende die Baliu Scouteeten van Brugghe trocken huyter stede van Brugghe, ende meer andere diueersche persoonen.

¶ Item om onsen heere te bedanckene van deser eendrachtichede, so was te Brugghe gheordonneirt eene processie generale, die men drouch tsinte Donaes metten drie fierters, te weten sinte Donaes, sinte Bazelis, ende sinte loy, vp den.xiiij.sten dach van april, ende was den sondach van Quasimodo.

¶ Item vp den.xvij.sten dach van April.Anno.lxxxij.doe was mer Kaerle van huytkercke Baliu vander stede van Brugghe ghemaect, ende Maertin Lem Scoutheetene van Brugghe. Ende vp den.xix.sten dach van April.anno.M.CCCC.ende.lxxxij.doe was die wet van Brugghe vermaect, ende waren als doe Burchmeesters ghemaect, mer Ian van Nyeuwenhoue, ende Ian die vleeschauwere.



        
        
    
[Item int Iaer van lxxxiij.den.xxiij.sten dach in Sporcle]

    Item int Iaer van lxxxiij.den.xxiij.sten dach in Sporcle, so was gheraseirt ende te nieten ghedaen het Casteel van mijn heere van Dudzeele, byden consente vanden drie leden tslants van Vlaendren. Ende vp dien seluen tijt so lach die hertoghe van Oostenrijcke in tzwijn ter sluys, wel met hondert ende.L.schepen, vele schaden doende in Casant ende ontrent sint Annen ter Mude, ende namen daer grote menichte van schapen, ende andere vitaelgie ende voerdent al tschepe waert, ende corts daer naer so track die Hertoghe Maximiliaen wech met al sijn schepen.


        
        
    
Hoe dye Hertoghe Maximiliaen, trac met machte voor dye stede van Hutrecht, ende hoe hijse wan.

   VP dit selue iaer so trac die hertoghe Maximiliaen voor die stede van Hutrecht met al sijnen volcke.x.weken lanc, so varre dat si hem vpgheuen moesten, bi ghebreke van vitaelgie ende hi ghecreech dye stede, ende bedwanc hem lieden dat si groote beteringhe doen moesten in amenden van harer rebelheyt Ende sommeghe poorten ende andere plecken waren gheraseirt, ende eeneghe quade waren ghecorrigiert, ende si moesten bouen dien gheuen grote sommen van penninghen. Ende dit was vp den.x.sten dach van Anno.M.iiijc.ende.lxxxiiij.


    
        
    
[¶ Vp den.xvi.dach in Sporcle.Anno.lxxxv.so was die Hertoghe Maximiliaen ghecoren coninck van den Roomschen rijcke]

    ¶ Vp den.xvi.dach in Sporcle.Anno.lxxxv.so was die Hertoghe Maximiliaen ghecoren coninck van den Roomschen rijcke, ende was ghecroont binnen der stede van aken, waer toe dat ghe-

{==CC.xxvij.r==} {>>pagina-aanduiding<<}

ordonneirt was een rijckelicke plaetse, daer present waren alle die Coruoorsters, ende sijne edele, daer grote tryumphe ghedaen was vp den seluen tijt.


    [Item int selue iaer soe quam weder die Coninck vanden Romeynen wel met hondert ende tachtentich schepen]

    [Item int selue iaer] soe quam weder die Coninck vanden Romeynen wel met hondert ende tachtentich schepen ligghen voor die stede vander sluys ontrent sint Ians messe, ende sijn volck deden weder groote schade in Cazant, ende ontrent sint Annen ter Mude, ende verbarnden vele schone landshuysen, ende vinghen tvolck, ende roofden vele beesten, ende andere saken. Ende es te wetene dat dese orloge was gheresen ter cause dat die Roomsche Coninck begheerde te sijne voocht ende mombere van sijnen sone, daer eeneghe yeghen waren, want Tlandt als doe gheregiert was byden drye leden tslandts van Vlaendren, ten orbore vanden Hertoghe Phelips, die welcke also doe noch seer ionc was.


    [Item vp desen seluen tijt so dede mijn heere van Rommont]

    Item vp desen seluen tijt so dede mijn heere van Rommont, als Capiteyn generael vander zee, met sijnen gheselschepe groote weere, omme tlandt te beschuddene, ende deden daghelicx groote schermutsinghe vp tsconincx volck. Ende si behilden Cazant vp dyen tijt dattet nyet verbarrent en was, maer meest al volck van Cazant vloot met sijnen goede al binnen der stede vander Sluys.

¶ Item vp desen tijt ontrent half vastene, so quam mijn here van Rommont in tcleen casteel vander sluys, ghenaemt den thorre van Bourgoengien, die welcke daer in stelde eenen nyeuwen capiteyn, ghenaemt Iaques iaquijnet, een vroom man van wapenen, in die stede van Anthonis van Nieuwenhoue. Ende alle die oude Saudeniers die doe daer in waren, waren huyt ghedaen gaen sonder mesdoen, ende hu stelde daer inne nyeuwe Saudeniers van sijnen volcke, twelcke tlandt van Vlaendren daer naer wel becochte.

¶ Item vp desen seluen tijt so was bastaert Commuyn Capiteyn ghemaect van eender cleender Roeybaerge vander Sluys, wel voorsien van engienen ende van volcke, ende voeren daghelicx ter zeewaert inne duer tswarte gat naer Zeelandt. Ende vp eenen tijt quamen si te Vlissinghe aen lant ende vijnghen daer eenen Clays vanden beckene vanden Damme, ende Pieter snellaert van ghendt, ende brochtense gheuanghen ter Sluys, ende waren ghebrocht bi consente van mijn Heere van Rommont in tcleen casteel, ende bleuen daer gheuanghen, daer hem lieden dye Capiteyn vele duechden bewees, ende was achter naer qualick daer of gheloont.


        
        
        
        
    
[Item corts daer naer so quam die Roomsche Coninck voor dye stede van Brugghe]

    [Den dach van sinte Mathijs en den.xxi.sten dach in Maerte]

    Item corts daer naer so quam die Roomsche Coninck voor dye stede van Brugghe met groter macht van volcke, waer of datter grote menichte waren vanden eerlicsten inde rijcsten vander stede met hem toe waren, die corts daer naer waren onthooft, omme dat si den Roomschen coninck meenden in ghelaten te hebbene, maer hi quam eenen dach te late, metsgaders dat scrickel iaer was, ende den dach van sinte Mathijs. Ende waren doe Burchmeesters vander stede van Brugghe Ian van Ryebeke ende Lodewijck Steylin, ende was doe Schouteeten van Brugghe mer Ian van Nyeuwenhoue.f.Clays. Ende vp desen seluen tijt so waren beede die casteelen vander Sluys wel voorsien van engienen ende van volcke van wapenen, ende waren toe metter stede. Ende corts daer naer so was het schip van Ian van Ryebeke ghenomen vanden schepen vanden Roomschen Coninck.

¶ Item vp den.xxi.sten dach in Maerte, doe was ter Sluys onthooft ende ghequarteleirt een Saudenier vanden groten Casteele, ende was een maetsenare, dye welcke een grote somme van penninghen ghehadt soude hebben, midts dat hy een groot gat ghemaect soude hebben inden thorre vanden Casteele neffens den watere, ende soude daer alsoo inne ghelaten hebben des Roomschen Conincx volck. Ende dit quam huyte bi sijns selfs clap in dronckenschepe Nota bene.

{==CC.xxvij.v==} {>>pagina-aanduiding<<}

¶ Item binnen deser tijt soe maeckte dye Roomsche coninck groote ghereeschepe, omme met sijnen schepen weder te commene in tzwijn ter Sluys, ende meer schepen dan hy te voren ghehadt hadde. Ende binnen dese middelen tijde, so quam een groote vlote van schepen huyter baeye gheladen met soute ende met wijne. Ende dye vander Sluys trocken huyte met haren schepen, ende metsgaders die Fransoysen die doe ter Sluys laghen namen alle die voorseyde schepen dye daer quamen, ende brochtense ter Sluys binnen.

¶ Item in desen seluen tijt namen die van der Sluys groote menichte van visschers wel gheladen, ende vinghen die meesters vanden schepen, ende brochtense ter Sluys, daer si groot rentsoen of hadden.

        
                
                
            
            [Item vp desen seluen tijt in die maent van Meye.Anno.lxxxv.]

Item vp desen seluen tijt in die maent van Meye.Anno.lxxxv. soe quam die Roomsche coninck met alle sijnen schepen wedere voor tzwijn ter sluys buyten den gate, waer of dat Phelippe monseur was Capiteyn generael, ende daden grote schade meer dan si van te voren ghedaen hadden, ende sommeghe vanden schepen quamen binnen ligghen. Ende corts daer naer soe quamen eeneghe ghedeputeirde van Brugghe ter Sluys, ende trocken met eenen boote tot den schepe daer die coninc in was. Ende met hem ghesproken hebbende, des anderdaechs vertrack dye Coninck met grooter menichte van sijnen volcke ouere naer Ardenburch, ende van daer te Brugghe.


        
        
    
Vp den.xxviij.sten dach vander seluer maent van Meye.

Anno.M.CCCC.ende.lxxxv.so was een grote beroerte in tcleen casteel buyten der sluys ghenaemt den thorre van Bourgoengien, onderlinghe onder hem lieden van binnen, soe dat eenen ghenaemt Rogier de Mol, metsgaders Clays vanden beckene, ende Pieter snellaert, die daer gheuanghen waren, metsgaders andere haerlieder medepleghers, hadden alyanchie ghemaect ende droughen ouer een, dat si bedwinghen wilden den capiteyn metsgaders dat si die gheuanghen waren, daghelicx aen hem verstonden datmense in Vranckerijcke voeren soude, ende midts dat hi daghelicx conuersacie maecte metten fransoysen, so dat si lieden vp den dach voorseyde, snuchtens ontrent den.viij.hueren, ende midts datter vele vanden Saudeniers in die stede als doe waren, ende sommege ander noch sliepen, so ghinghen si terstont in die camere vanden Capiteyn wel voorsien, ende Pieter snellaert ghecreech sijn boeyen of, maer Clays vanden beckene niet, ende sloughen hant aen den voorseyde capiteyn, ende aen eenen die by hem was. Ende die Capiteyn stelde hem clouckelick ter weere, soe dat hy den voorseyde Rogier de mol bycans sijn eene hant of slouch, midts den welcken dandere perplex waren, ende die Capiteyn met eeneghe vanden sijnen ontschoot hem lieden tot vp die fortresse bouen, twelck si clouckelick hilden, so datmen bouen nyet gheraken en conste, ende hy riep om hulpe ende bystant van dyen vanden grooten casteele, ende die beneden waren die waren in groter tribulacie deen yeghen dandere. Ende ontrent den.ix.hueren voor die noene, so wordent die vander stede gheware. Ende dye beneden waren staken ten diueerschen veynsteren ende gaten huyte groote pertsen met root saey ende wit lijnwaet, als bannieren, omme sercours te hebbene van sconincx volc dat in die schepen lach, maer si en hadden gheen verstant van dien. Ende als doe was capiteyn vander Sluys Boudin Heyndricx, ende corts daer naer Ian Heyndricx sijn broedere. Ende terstont so quamen die vander Sluys metsgaders den duytschen dier laghen ouere met booten, met groten hameren, ende andere gheweere. Ende die duytschen haelden booten ouere tot int watere vanden casteele, ende namen groote leederen ende sloughen met hameren diueersche yseren ende traelgien in stickene, dye in sommeghe veynsteren stonden, ende clommen also binnen in tcasteel, want men mochte hemlieden niet ghedoen, metsgaders dat die van bouen met hemlieden waren. Ende binnen sijnde, soe smeten si diueersche dueren opene, so dat si gherochten byden capiteyn, die welcke hem lieden bewees dye prince-

{==CC.xxviij.r==} {>>pagina-aanduiding<<}

paelste vpsetters waren, so dat si te gader neder quamen, ende versloughen sonder eenich ontfaermen Rogier de Mol, ende Maertin vaer die busschietere, ende noch vijf visschers van Heys ende van Blanckeberghe eerbaer gheuanghen mannen, die daer onnooselick aen haerlieder doot quamen. Ende daer was oock doot gheschoten een Ionchere vanden duytschen, ende Clays van beckene was seere ghequetst in sijnen hals, soe dat hi corts daer naer vander seluer quetsuere starf binnen der stede vander Sluys. Ende daer waren gheuanghen Clays vanden beckene voorseyt, Pieter snellaert van Ghendt, ende Iacob van Malen, dye daer te voren Casteleyn vanden voorseyde Casteele gheweist hadde, ende sijn goed was al gheconfisqueirt, ende wijf ende kijnderen warende huyt ghestelt, ende mede gheleet ter Sluys in dye vanghenesse. Ende aldus ghecreghen die vander Sluys het casteel metsgaders den duytschen.

¶ Item vp desen seluen tijt absenteirden ende hem vertrocken huyt der stede van Brugghe diueersche persoonen, vanden welcken personen twee Typre gheuanghen waren ende ghebrocht binnen der stede van Brugghe, ende corts daer naer so was ooc gheuanghen den Clerck vanden bloede, dye welcke drye persoonen waren corts daer naer alle drie onthooft vp dye marckt vp een schauot. Twelc was ghedaen huyter name vanden Roomschen coninck.etc.


        
        
    
[Item vp den.xxiij.sten dach in Wedemaent]

    Item vp den.xxiij.sten dach in Wedemaent, so quam die Roomsche Coninck binnen der stede van Brugghe, met alle sijnen gheselschepe, ende den paeys wiert ghemaect, ende hy vergaft al van dat te voren gheschiet was, sonder thien persoonen, dye welcke buyten den voorseyden paeyse ghesloten waren.

¶ Item een lettel tijts hier te voren so was verbarrent van dye vander Sluys een schoon nyeu huys, twelcke die van Brugghe hadden ghedaen maken, omme die van der Mude daer inne recht ende wet te doene naer doude costumen.


       
        
    
    [Den laetsten dach van Wedemaent]

¶ Item vp den laetsten dach van Wedemaent, so was die Wet van Brugghe vermaect byden Commissaresen vanden Roomschen Coninck. Ende waren doe Burchmeesters ghemaect vander stede van Brugghe mer Ioos van Vassenare, ende mer Ioos van Haelwijn. Ende mer Pieter lanchals was doe ghemaeckt Schouteetene vander stede van Brugghe, ende alle dye Dekenen waren vereedt huyter name vanden Roomschen Coninck, ende bleuen aene tot Septembre.Anno.lxxxvi.daer naer eerst commende.

¶ Item in dye selue maent van Wedemaent voorseyde, so quam mer Phelips van Rauesteyn van achtere, in tgroote Casteelt ter Sluys, met groter menichte van volcke, ende hy dede ruymen alle dye duytschen die in tcasteel waren, ende ooc int tcleen casteel, ende ooc alle die duytschen die binnen der Sluys waren, ende dye fransoysen vloden oock heymelick wech, maer die schepen bleuen binnen der Sluys, ende men sochte allomme die Fransoysen, ende dye sommeghe waren gheuanghen. Ende terstont quam die bastaert de Baenst, metsgaders meer andere, ende dede ontslaen alle die gheuanghen die laghen gheuanghen van des Roomschen Conincx weghe. Te wetene die van sijne querele waren. Ende Phelips monseur stelde alle saken in ordonnancie, eer dat hi van daer track, ende die van der Sluys bleuen met paeyse.

¶ Item corts daer naer vertrac die Roomsche coninck huyter stede van Brugge met al sijnen gheselschepe te ghendt waert, daer hi eerlick ontfanghen was. Ende terstont gheschiede een groote beroerte binnen der stede van ghendt van twee partyen vp dye veebrugghe, maer het was ghepaeyseirt byder wet, ende dupstelders van dien waren onthooft.


Hoe dye Hertoghe Maximiliaen, beswoer als Rooms Coninck, Tlandt van Vlaendren, als Monboor van sijnen sone, den Hertoghe Phelips van Bourgoengien, erfachtich Graue van Vlaendren.


{==CC.xxviij.v==} {>>pagina-aanduiding<<}

    
{== afbeelding 	==} {>>afbeelding<<}
    

ITem vp den seluen tijt in Wedemaent.lxxxv.so beswoer hertoghe Maximiliaen als Roomsch coninc tlant van Vlaendren, als momboor van sijnen sone den hertoghe Phelips, erfachtich graue van Vlaendren, welcken sone hem daer eerlicke ghepresenteirt was, te sijnen blijden in commene. Ende dit wet van Ghendt was ooc vermaect byden Commissaresen vanden Roomschen coninck.


       
        
    
    [Den.xxix.sten dach van Wedemaent]

¶ Item vp den.xxix.sten dach van Wedemaent, int selue iaer vertrack die Roomsche coninc huyt ghendt vp die noene, ende voerde sijnen sone met hem den ionghen hertoghe Phelips in eenen waghene, ende trocken naer Bruessele, daer si eerlicken ontfanghen waren. Ende hi stelde daer ooc alle saken in paeyse ende in goeder ordonnancie, ende die wet was daer ooc vernyeut, ende dye malefactuers waren ghecorrigiert.

¶ Item corts daer naer track hi met sijnen sone naer Mechelen, ende met alle sijnen state daer hy oock eerlicken ontfanghen was. Ende daer bleef hy seer langhen tijt, sonder in Vlaendren te commene, so men hier naer wel hooren sal.


       
        
        
    
    [Den.xxix.sten dach in Ougst]

¶ Item int iaer van.lxxxvi.up den.xxix.sten dach in Ougst, so quam die Keyser Frederic van Roome, vader vanden Roomschen coninck binnen der stede van Brugghe met schoonen state, daer hi rijckelick ende eerlick ontfanghen was, ende sadt in eenen osbare, want hi een seere oudt onuermueghen man was. Ende in sijn incomste was groote triumphe ende chierheyt ghedaen binnen der stede van Brugghe. Eerst so was die cruyspoorte al behangen met rooden laken, verchiert met diueersche schilderye, ende sijn sone dye Roomsche coninc quam met hem inne, rijdende neffens sijnen osbare, met schonen state Ende die Baliu ende die Schouteetene, ende dye gheheele wet van Brugghe waren alle ghecleet met rooden lakene van damast, ende met rijckelicke clocken vanden seluen gheuoert,

{==CC.xxix.r==} {>>pagina-aanduiding<<}

al met swarte tafta. Ende alle dye nacien reden yeghens hem, al meest met sijden abijten van diueerschen colueren, ende elcke nacie hadde een huys in die hoochstrate verchiert, elc om rijckelicst behanghen met lakene, ende verchiert met diueerscher schilderye, ende voor elc huys grote menichte van barnende toortsen. Ende sonderlinghe die oosterlinghen waren alle te peerde in groter menichte, alle ghecleet met rooden lakene, ende hadden ooc een huys vp die marct, seere rijckelick behangen met rooden lakene, ende verwapent metter wapene vanden keysere ende vanden coruoosters, maer des keysers wapene stont seer chierlic inden middele, ende hadden ooc voor haerlieder huys grote menichte van barnende toortsen. Ende alle dye hooftmannen ende Dekens waren alle nyeu ghecleet in rooden abijten, hebbende aen den slijnckeren aerm eenen minneknop van ghewrochten coordekins van sijden, ter eere ende weerdicheyt vander blijder incomste van den keyser voorseyde. Ende vander poorte totten houe toe, so waren alle die huysen aen beeden sijden vanden straten behanghen met lakene ende met tapijtserye, ende vele huysen verchiert met lichte van barnende toortsen Ende waren ghetoocht te diueersche houcken vanden straten vele schoone ende rijckelicke stomme personaedgien van diueerschen ende vreimde hystorien seere schoone gheordonneirt. Ende alle die peerden dye yeghen den keyser ghereden waren, bleuen staende vanden houcke vander Vlamincstrate aen beede die sijden vander marct tot dat die Keyser met al sijnen gheselschepe gheleden was. Ende eeneghe vanden wethouders met eenen Pensionaris waren hem verbeydende in thof, al ghecleet sijnde met root laken van damast als voren, daer voor hem een schoon Relaes ghedaen was, ende seer eerlicke was ontfanghen. Ende sauents waren binnen Brugghe vele schoone vieren ghemaect, ende vele ghenouchten bedreuen van danssinghen, ende van andere saken, te sijnder blijder incomste. Ende dyt es al in tcorte ghestelt alsoot gheschiede.

¶ Item corts hier naer wasser een gheuanghen, die welcke hem lange gheabsenteirt hadde ten Iacopijnen ende elders, ende hadde gheweist langhe tijt sonder eten ende sonder drincken, want hem neyement logieren noch herberghen en wilde, metsgaders dat hy was een vanden.x.peroonen dye buyten den paeyse ghesloten waren, so dat hi ten sijne gheuanghen wiert als voorseyde es, ende vp den steen gheleet, daer hi een wijle tijts lach Ende daer naer so was hi te Brugge vp dye marct onthooft, ende oock den clerck vanden bloede, ende sommeghe andere die vanden.x.peroonen waren die buyten den paeyse ghesloten waren, daer hier voren of gheroert es. Ende dese iusticie was ghedaen vp dye marckt als voorseyde es, in die presencie vande ghecommitteirden vanden Prinche.

¶ Item es de wetene naer desen tijt dat die van Ghendt ne waren niet seer wel in die gracie vanden Roomschen coninc, ende hi was vele meer te Brugghe dan te Ghendt.etc. Ende aldus stont een wijle tijts, maer den ionghen Hertoghe Phelips met sijnen state bleef altijts te Mechelen, ende alle die meeste menichte vanden heeren hielden hem altijt in Brabandt. Ende men dede wet in alle dye steden van Vlaendren, huyter name vanden coninck vanden Romeynen, als voocht ende momboor van sijnen sone den ionghen hertoghe Phelips, onsen natuerlicken ende erfachteghen Prinche. Ende dit was al int iaer van.M.CCCC.ende.lxxxvij.


    
[Item corts hier naer int beghintsel vander maent van Lauwe Anno.lxxxvij.]

    Item corts hier naer int beghintsel vander maent van Lauwe Anno.lxxxvij. soe ghebuerdet den Roomschen coninc te Brugghe sijnde, datter quamen grote menichte van heynewiers, volc van wapenen ontrent der stede van Brugghe, ende waren ghedaen commen by eeneghe die huyter stede van Brugghe waren die welcke den Roomschen coninck gheerne inne ghelaten hadden. Ende sijn volck stont al ghereet te peerde, omme darwaert te rijdene, ende daer reeter een deel huyte, maer si en consten niet weder in gheraken, waer omme den coninck voorseyde niet wel te vreden en was.Ende vp desen tijt was Balyu van Brugge mer Roelant van huytkercke, ende mer Pieter lanchals was Schouteetene van Brugghe.etc. Ende van tghene

{==CC.xxix.v==} {>>pagina-aanduiding<<}

dat hier naer ghebuerde binnen Brugghe ende in meer andere plaetsen binnen Vlaendren, dat vindt ghi hier naer, beghinnende aen dander sijde, aengaende vanden Iare.M.CCCC.ende.lxxxvij.ende also achteruolghende.etc


       
        
        
    
    [Den laetsten dach van Lauwe en den eersten dach van Sporcle]

¶ Item binnen der seluer nacht, ende was den laetsten dach van Lauwe, so waren dye wakers van alle dye poorten vander stede seere beroert, ende sonderlinghe dye van der Ghendt poorte, ende van sinte Kathelijne poorte, ende souden omme den Deken van den temmerlieden, te wetene Mattheeus Denijs, die welcke dattet seer lanck maecte, maer ommer hi moeste bi hem lieden commen. Ende es te wetene dat inden seluen voorauent die Roomsche Coninck, selue in persoone was ter poorte, omme tvoorseyde volc van wapenen inne te latene als voorseyde es, ende was tot binnen der eerster poorte. Ende die wakers die seyden yeghens den coninc voorseyde, here hu sal ghelieuen binnen te commene, want wi willen die poorte toe sluyten. Ende doe quam dye coninc voorseyde binnen, ende also saen als hi binnen der poorte was, so lieten si tschofhec nedere, omme twelcke dye coninc niet wel te vreden en was, maer reedt also weder naer sijn hof, daer hi binnen den seluen auende by hem ontboot den Scoutheetene mer Pieter lanchals, ende meer andere.etc. Ende des ander daechs, twelc was den eersten dach van Sporcle vp onser vrauwen auent Lichtmesse, so was die coninck voorseyde smorghens voor den.v.hueren inden burch, met alle sijnen volcke dat hi in die stede hadde, wel voorsien ende gheharnascht, ende bi hem was den Schouteetene ende meer andere vander wet. Ende dye Schouteetene hadde ooc ontboden den Dekens vanden vier neeringhen, omme bi hem te commene, die welcke som quamen, ende vraechden den Scouteetene mer Pieter lanchals, waer omme dat si daer ontboden waren. die welcke hem lieden antwoorde seggende, men salt hu wel varijnc segghen. Dye welcke Dekens quade suspicie hadden, midts dat si den coninc voorseyde, ende al sijn volc dus saghen ghewapent ende voorsien, ende absenteirden hem huyter burch gaende bi hueren volcke, die welcke alle meest vp huerlieder Ambochts huysen vergadert waren, omme die maniere die si tsauents te voren ghesien hadden vanden Heynewiers ende volc van orloghen dat men in laten wilde. Ende binnen der tijt dat si dus in den burch stonden, so maecten dye duytschen een slecke, stellende hem lieden in ordonnancie int ronde, ende also ten eynde commende, riepen stae stae, twelc eeneghe van der stede qualic verstonden, midts dat si veruaert waren, segghende datmer riep slae slae, ende worden by dien loopende huyter burch, so dat in allen straten een gheruchte quam datment inden burch al doot slouch, twelc so nochtans niet en was. Ende binnen der seluere voornoene so quamen alle die ambochten ter marct met hueren standaerden ende pingioenen, twelcke was wel grotelick tot huerer qualicvaert. Ende dit was vp onser vrauwen auent Lichtmesse.Anno.lxxxvij Ende waren doe Burchmeesters van Brugghe, Ian van Nyeuwenhoue, ende meester Ioris baert. Ende aldus ghecommen sijnde ter marct, twelc was ontrent den.xi.hueren voorder noene, terstont so stelden si alle die stallen ende die vischbancken in alle die houcken vander marct, tot dat die marct al gheheel of ghesloten was, ende dit was ontrent den.xi.ende.xij.hueren. Ende stonden daer te wetene die.xvij.neeringhen tot den twee huren daer dye noene, eer datter yement by hem lieden quam. Ende deerste die hem lieden volchde, twas tlet vander naelde, daer naer die smet, ende doen volchden die vier neeringhen, ende corts daer naer den backere, ende den vleeschauwere, ende tleir, ende dye makelare, die volchden met haren tenten ende pauwelioenen, ende so deden oock alle dandere Ambachten. End corts daer naer soe quamen oock alle die vrylaten met haren pingioenen, ende soe deden oock alle dye hooftmannen vanden.vi.sesten deelen, metter poorterye. Ende daer gheweist hebbende een langhe poose, doe soe quamen ghedeputeirde heeren ende ooc sommeghe cooplieden, biddende den commuyne als doe ter marct ghecommen sijnde, ende die coninc deit hem lieden bidden dat si weder vander marckt souden willen gaen, hi soude hem lieden vergheuen alle tghene datter ghebuert was, ofte wat sy mesdaen hadden

{==CC.xxx.r==} {>>pagina-aanduiding<<}

yeghens hem of sijnen sone den hertoghe Phelips, maer het commuyn dochte dat die coninc meer mesdaen hadde te gheloouene sijnen quaden Raet dan si deden, want sy niet en begheerden dan tweluaren van harer stede ende vanden lande van Vlaendren, ten profijte van haren natuerlicken here den hertoghe Phelips, die god beware in siele ende in lijue.


       
        
        
    
    [Den.ij.sten en den derden dach van Sporcle]

¶ Item volghende desen, bleuen ter marct staende verwachtende den wille vanden coninck, maer hi vant in sijnen Raet dat hi ter marct nyet en quam. Ende vp den.ij.sten dach van Sporcle maecte tcommuyn haren Capiteyn vander stede mijn here van Huytkercke, die welcke eedt dede huyter name vanden Roomschen coninc, als voocht ende momboor van onsen gheduchten heere ende prinche den hertoghe Phelips, daer in tvolc seer qualic te vreden was, ende deden hem weder vereeden den derden dach van Sporcle ende was vp dien dach ghemaect Scouteeten van Brugghe mijn here Pieter metteneye, ende dede ooc den seluen eedt als den Capiteyn, te wetene huyter name van onsen natuerlicken heere den hertoghe Phelips. Ende vp desen seluen dach naer dye noene, soe dedemen een ghebodt, so wie dat den Scouteeten die gheweist was voor die date van desen, wiste te vindene ofte te wijsene waer dat hi ware, die soude hebben.L.pont groot, ende ooc die water graue, ende die stede houder van den voorseyde Scouteeten, waren beede ghestelt elc vp.L.libra groten, die welcke twee ter stont gheuonden waren ende gheuanghen, ende die derde ontquam by nachte ouer die veste, ende die clerc vanden Scouteeten voorseyde, was ooc wech gheholpen, die welcke waren ooc ghestelt vp.xxv.libra groot, het welcke die quade voortstelden omme dat si ghelt ghecrijghen souden.


       
        
    
    [Den.x.sten dach van Sporcle.lxxxvij]

¶ Item es te wetene also saen als tcommuyn van Brugghe aldus ter marct ghecommen was, so screuen si aen die van Ghendt om hulpe ende bystandichede, ende om alianchie te makene met malcanderen, so dat dye van Ghendt screuen om saufconduyt, alsoo sy ons ghegheuen hadden omme te commene met xl.peerden metten ghedeputeirden, twelc hem lieden minlic gheconsenteirt was, maer die van Ghendt veruoorderden hem te commene wel voorsien met acht hondert mannen, ende waren commen tot Spermaelgen buyten Brugghe, daer si groote rudichede daden. Ende dit hoorende, men wildese niet inne laten, dan nader manieren vanden gheconsenteirden saufconduyte, ende daden hare excusacie dat sijse niet ghedwinghen en consten. Maer die mare ghinc ghenouch also, hadden sy connen in Brugghe gheraken, dat si die stede van Brugghe gherooft souden hebben, also si wel eer ghedaen hadden tanderen tijden, maer die notable baden dye van Brugghe dat si te vreden wilden sijn, si souden pijnen haer onghehoorsaem volc weder thuys te leedene, also si ooc deden, ende quamen des ander daechs metten gheconsenteirden saufconduyte als voren, ende bleuen delaygierende te Spermaelgen tot dat hem lieden die van Brugghe seynden souden twee mannen in ostaegien voor die ghedeputeirde dye binnen commen souden. Te wetene mijn here dye president ende meester Ioris baert, waer vp die notable van brugghe te rade ghinghen ende vonden in haren Raet dat si voornomde twee personen souden seynden bi die van Ghendt. Ende die van Ghendt siende den goeden wille ende ghetrauwicheyt van die van Brugghe, quamen metten voorseyde twee ostaegiers weder omme binnen Brugghe, daer si vanden hooftmannen ende Dekenen eerlicken ontfanghen waren ende seer wel ghefeestiert. Ende dyt was vp den.x.sten dach van Sporcle.lxxxvij.


       
        
    
    [Den.xi.sten dach van Sporcle]

¶ Item aldus voortgaende vp den.xi.sten dach van Sporcle, so gauen dye ghedeputeirde te kennene ons van Brugghe, den staet van den lande, hoe ende in wat manieren dat wi seere qualic gheregiert waren, als wel blijckelic was byder verachtertheyt daer tlant in was, want wi alle te samen aerm ende bijstier gheworden waren. Ende betoochden voort met goeden redenen dat dat quam byden quaden Rade die die coninck vanden Romeynen hadde, ende dat hijere vele gheloofde die huyt waren om die landen van sijnen sone aerm ende bystier te makene, dye welcke Raders daer openbaerlick ghenomt waren. Te wetene die graue van Soren, die graue van Polen ende voort den ghemeenen Raet.



        
        
        
    
    
{==CC.xxx.v==} {>>pagina-aanduiding<<}

[Item den Raet van die van Ghendt, ende van die van Brugghe]

    Item den Raet van die van Ghendt, ende van die van Brugghe, drouch ouer een, als datmen aresteren soude den coninc ende die heren van sijnen Rade, omme bewijs te hebbene ende ooc hem lieden bewijs te doene, onse natuerlicken here ende Prinche den hertoghe Phelips, van desen sijnen lande van Vlaendren. Waer omme datmen vinck ten eersten mijn here den president, ende meester Ioris baert, ende alle die houde wethouders die binnen.iij.iaren in regemente gheweist hadden binnen der stede van Brugghe, ende waren al gheleyt vp die houde halle, omme dat si te bet bewaert souden sijn. Ende daer naer so waren aenueert alle dese naer volghende heeren.

¶ Item eerst so was begheert aen den coninc vanden Romeynen, dat hem ghelieuen wilde te commene ter marct by den gedeputeirden van Ghendt ende van Brugghe, alsoo hi dede. Ende daer wesende, so was hem vriendelic ghebeden dat hi nemen wilde paciencie, ende sijn logijts soude willen houden ende hebben by ons vp die marckt, int huys ghenaemt Cranenburch, vp den houc van sinte Amants strate, totter tijt dat wy onse mesdoenders van onser stede ghecorrigiert souden hebben In twelcke dat hi wel te vreden was, ende es also ghegaen vp tvoorseyde huys. Ende terstont daer naer so waren gheaenueert dese naer volghende heeren.
Eerst die graue van Polem
Die graue van Sooren☩
Ende den Hofmeester
Mijne heere van Mijnckeuael
Mijn here van sint Bertins sint Omaers
Ende noch een machtich heere, gheheeten den schoonen Pol.


       
        
    
    [Den.xxiij.sten dach van Sporcle]

¶ Welcke voornomde heren waren gheconuoyeert tot vp den steen, die welcke heeren waren binnen corten tijt daer naer gheleuert inden handen van die van Ghendt, om sekere causen, ende ooc om beters wille, ende waren ghesonden wel bewaert sijnde binnen der stede van Ghendt. Ende die van Ghendt gauen een verbandt, aen die voorseyde heeren niet te commene, of hem lieden niet te mesdoene, als aengaende huerlieder lijf, ten ware bi consente ende wetene van die van Brugge. Welc verbant beseghelt met haerlieder seghele, ghenaemt den groten seghele van sint Ian Ende dit was vp den.xxiij.sten dach van Sporcle

¶ Item vp dien seluen nacht waren gheuonden sparren, die ouer tbijt vanden ijse gheschoten waren, waer ouere dat eenege gheulucht waren huyter stede, maer men wiste als doe niet wiet was, ende die sparren waren ghebrocht ter marct int parck, maer men verstont achter na dye waerheyt, wie metten voorseyde sparren over gherochte. Ende es te wetene dattet als soe soe seere vroos, datmen met eenen boot, ende met menichte van volcke alle daghen die veste moeste bijten.

¶ Item als doe so vermaecten die van Ghendt die Wet van Brugghe ende die Dekens, huyter macht ende auctoriteyt van eender commissie, die si vercreghen hadden vanden coninck van Vranckerijcke, datte te moghen doene ten orbore ende profijte vanden hertoge Phelips onsen natuerlicken prinche, die welcke si alle deden eeden huyt sijnder namen.


       
        
    
    [Den.x.sten dach van Sporcle]

¶ Item so was Raet ende aduijs ghenomen by die vander Wet, als datmen soude kiesen neghen notabele personen huyt den.ix.leden, die altoos bi die vander Wet souden wesen omme te rapoorteirene onder dye voorseyde neghen leden, wes die vander wet ghesloten ende gheordonneirt hebben. Ende dit was aldus gheordonneirt vp den.x.sten dach van Sporcle, so lieper maren, als van eeneghe die vier ende brant stichten souden binnen der stede inder lieder huysen, vanden welcken ooc sommege puppen gheuonden waren, dye te voorschijne ghebrocht waren, maer god beschermdet datter gheen grief of en quam. Ende vp dien seluen nacht so wast den commune gheseyt dat si van binnen beuochten souden sijn vanden duytschen ende tvolc vanden.Coninc. om dat si den.Coninc.ghearesteirt hilden in Cranenburch, twelc volck huerlieder vergaderinghe souden ghemaect hebben, soomen seyde in sprinchen hof, maer tcommuyn wasser vp voorsien, ende ghinghen selue met eene quantiteyt van volcke naer tsprinchens hof, ende si en vonder nyement, byden welcken wel bleeck dat nyet dan quade herten waren die dat voortstelden, ghelijcker doe vele in Brugge was, god vergheift hem.

{==CC.xxxi.r==} {>>pagina-aanduiding<<}

 
        
        
        
    
    [Den.xiiij.sten dach van Sporcle en den.xxiiij.sten dach van Lauwe]

¶ Item vp desen seluen tijt so liepen eeneghe personen in diueersche huysen ende cloosteren, ende sochten diueersche persoonen, ende ghecregen die watergraue, die welcke was onder Burchmeester van Brugge, die welcke vp den.xiiij.sten dach van Sporcle ghebrocht was ter exame, ten.iij.hueren naer der noene vp dye marckt, daer een groot breet schauot ghetemmert was, daer vp dat men hem ende meer andere examineirde, ende ooc pijnde, want die pijnbanck daer stont vp tvoorseyde schauot ten aenschauwe van elcken. Daer was hy so lange gheexamineirt ende ghepijnt, so dattet auent wiert ende al donckere was, daer hy leedt ende verkende dat hi den.xxiiij.sten dach van Lauwe daer te voren, want sijne ghebuerte was die poorten ende dye wake visenteirene ende wel te doen te bewarene, ter versterckinghe vanden inghesetene, twelc als Burchmeestere vanden Courpse besworen hadde, ende nochtan nyet yeghenstaende der contrarie ghedaen hadde, want hi vp den auent voor noemt commende ter smedepoorte, ten.xij.hueren inder nacht, met hem hebbende.v.of.vi.ghesellen, so sach hi dat tschofhec neder ghelaten was, waer omme hi seere gram ende verstoort was vp die wakers, want hi wat anders meende ghedaen te hebbene, ende vraechde den wakers, waer omme si tscofhec neder ghelaten hadden. Sy antwoorden, omme dat hare wake so cleene ende sobere was, want si maer.vi.mannen en hadden in huere wake, ende dat si vernomen hadden datter eeneghe quaetwilleghe buyten ontrent der poorten waren, ende omme dese antwoorde dye si den Burchmeester gauen, so dede hijse alle scrijen bi namen ende bi toenemen, om hem lieden daer of te corrigeirene, als hi tijt ghehadt soude hebben.

¶ Item hi als daer noch ter poorten staende, quammer een duytsche huyten houe vandes conincx volc, dye daer ghesonden was om eenen roup te hebbene vanden ghenen dye buyten waren. Ende desen roup soude gheweist hebben, houf, houf, ende die den roep gheuen soude, die soude ghecleet sijn als een iaghere met honden. Ende alsmen dien roup ghehoort hadde, soudemen dye wakers doot ghesleghen hebben, maer den iaghere hadde daer een huere te voren gheweist, byden welcken dat niet en gheschiede, maer het wasser vp toe gheleydt, omme die Heynewiers ende duytschen in te latene, omme tghemeene volck te casteyne ende te dwijnghene.


       
        
        
    
    [Den eersten dach van Sporcle en den eersten dach van Maerte]

¶ Item verkende noch al daer als dat hy met den ontfanghere van Vlaendren ende noch drie andere gheraemt ende ghesloten hadden byden consente van Phelips van Cleuen, dat si tghemeente dwinghen souden, ende ghelt doen gheuen bi crachte ende bi foortse. Twelck si wel begonsten te tooghene inden burch, vp den eersten dach van Sporcle, als si daer die vergaderinge ghemaect hadden als voorseyde es.

¶ Ende ter cause van desen was hy ghebrocht vp die marct vp tscauot, ende was daer onthooft, sittende in eenen setele, want hi so seere ghepijnt was, dat hy niet staen noch knyelen en mochte. Ende dit was vp den eersten dach van Maerte tsachternoens.


       
        
    
    [Den.xxij.sten dach van Sporcle]

¶ Item vp den.xxij.sten dach van Sporcle hier te voren, soe was ghesloten ende gheordonneirt, als datmen tvolck vander stede soude stellen in ordonancie, te wetene onder Dyzeyniers, twelck also ghedaen was. Maer den nacht te voren so vloden huyter stede twee ghebroeders, ende gherochten ouer die veste, met twee harijnc tonnekins wel dichte, die tsamen waren gheclist met twee barderen lancx daer ouere, ende een bardt dweers daer vp dat si saten, ende met eene houten schuppe in die hant, daer mede dat si hem roeyden tot ouer die veste, ende ouer sijnde, namen haren wech naer der sluys. Daer commende binnen der stede, so warer lieden die te Brugghe waert ghinghen die si baden dat si die bootschepen doen wilden aen dye vander Wet, dat hem lieden ghestelt hadde vp.L.libra groten, consten sy yement van Brugghe ghecrijghen si souden te stellen vp hondert pont groten. 


        
        
    
[Item vp den.xxij.sten dach van Sporcle]

    Item vp den.xxij.sten dach van Sporcle so was ghedaen een ghebodt ter hallen huyt, dat alle die duytschen die waren vander ordonancie vanden coninck, dat si alle commen souden tsachternoens

{==CC.xxxi.v==} {>>pagina-aanduiding<<}

ten twee hueren naer der noene vp die vrydachs marckt, ende daer wesende totten.iij.huere, soe warender eeneghe quade rapaelgien, ende namen den standaert vander marct ende liepender mede ter vrydachs marct, daer die duytschen present waren, die welcke si daer aenuaerden, ende die sommeghe lieten si loopen. Ende dat was omme datter sommeghe quade bouuen waren die riepen datmen dye duytschen dood slaen soude, sonder die walen, ende die trompetten, ende die artchiers vanden coninc vanden Romeynen, waer of dat si vinghen wel.xl.duytschen, ende leydense vp die thorren vander stede tusschen der bouuerye poorte ende den minnewatere, waer of dat onder die.xl.waren.vi.edel mannen, ende bleuen daer ligghende al dien nacht, ende tsanderdaechs totter noene Ende daer waren goede mannen dyer voor hem lieden baden, als datmense huyt laten soude ende ghelt gheuen om mede thuys te treckene, alsoo hem lieden ghebuerde, maer sy trocken ligghen in Hulst om ons te helpene bederuen ende te nieten te doene, also si wel betoochden, vp die van ghendt, ende vp tghentsche barnende ende roouende, ende vangende die schamel landtslieden, want sy verbarnden Assenede ende Capricke, ende beroofdense van haren lakene ende ander goeden, ende deden al tquaet dat si consten ende mochten.


       
        
        
    
    [Den.xix.sten en den den.xxvij.sten dach van Sporcle]

¶ Item vp den.xix.sten dach van Sporcle waren vp die marct in dye tente vanden fruteniers twee fruteniers die woorden namen yegens malcanderen, ende worden vechtende, soe dat deene vp die stede doot bleef, ende dander starf vp den.xxvij.sten dach van Sporcle ooc vander quetsuere, ende waren twee ghebuers wonende in sinte Amants strate, waer of dat deene was een bezem makere.

¶ Item als die gheuangene heren te Ghendt gheuoert weren als voren gheroert es, so beloofden die van Ghendt, dat si die weder leueren souden inden handen van die van Brugghe, alst hem ghelieuen soude, twelck si niet en hilden.etc.

¶ Item die Schouteetene van Brugge gheweist hebbende voor die date van desen was onghereet vanden eersten dach van Sporcle tot den.xx.sten dach van Maerte, als ghy hier naer noch wel hooren sult.


        
        
        
    

[Item hoe den Coninc vanden Romeynen vertoocht was die waeromme dat dye van Brugghe aldus ter marct ghecommen waren]

    [Den.xxiiij.sten en den den.xxiij.sten dach van Sporcle]

    Item hoe den Coninc vanden Romeynen vertoocht was die waeromme dat dye van Brugghe aldus ter marct ghecommen waren, ende hem waren beween veil pointen ende sticken die daer toe dienden. Ende eerst hoe wi van Brugge ende meestendeel al tlant van Vlaendren seere veraermt ende bijstier gheworden waren, by quaden Rade van eeneghe die hi bi hem hilt, ende lange ghehouden hadde, twelck hem bewesen was by vele diueersche pointen, aengaende sijnder hoochheyt ende sijns kints lande, onsen natuerlicken here ende prinche. Ende dit vertooch was hem ghedaen vp den.xxiiij.sten dach van Sporcle.

    
¶ Item vp den.xxiij.sten dach van Sporcle, als voren gheroert es, ten.x.hueren inden auent, so waren die van Ghendtte Vrsele om die voornomde heeren daer te ontfanghene, ende eene partye van ghendt was Ian van Coppenolle ontrent met.L.peerden. Ende die voornomde heren daer ouernemende, dadense versitten vp nyeuwe waghens, ende trocken terstont van daer sonder peysteren tot Ghendt toe. Ende vp dien seluen auent ontrent den.x.hueren, so verbarnde die herberghe van sint Ioris te Vrsele, ende quam van bussen te schietene vp een drinckamerkin, daer vp een trezoor buspoer stont daer tvier in slouch, ende terstont so verbarnde thuys.

¶ Item voort ons volc van Brugghe dat daer metten heren ghecommen was om dye te bewarene, die welcke waren wel.iij.hondert sterck, quamen tsanderdaechs ten.x.hueren voor die noene, met haren pingoene, van Brugghe voor Middelburch, want hem lieden ontboden was als dat mer Phelips van Rauesteyn tcasteel van Middelburch hadde ghedaen mannen. Ende waren gheordonneirt noch hondert mannen vander stede van Brugghe, wel voorsien ende met engienen. Dese waren ghesonden ter hulpe vanden anderen.iijc.voornomt, die welcke terstont die stede innamen, ende schoten seer met serpentijnen. Ende die vanden casteele schoten wedere seere huytewaert met groten wijndaesboghen, want haerlieder poer

{==CC.xxxij.r==} {>>pagina-aanduiding<<}

was al verstoruen, ende heten dochte niet, maer onse serpentijnen en mochten nyet treffen noch drepen vp tcasteel, maer men ontboot terstont grote engienen van Brugghe omme tcasteel te myneirene met schietene, ende hem lieden worden ghesonden twee bombaerden, daer si mede schoten groote gaten in tvoorseyde casteel, ende die mueren worden bi dien seere gheschuert. Ende binnen der tijt dat dit gheduerde so sandt Phelips van Rauesteyn een hondert colueueriers ter assistencie vanden capiteyn vanden voorseyde casteele, maer si moesten weder keeren, want si quamen te late, want eer si daer gherochten so warender die van Brugghe inne.


       
        
    
    [En.xxv.sten dach van Sporcle]

¶ Item die vander Sluys was ghesonden eenen brief vander stede van Brugghe, dat si by ons van Brugghe souden commen sten ter marct, als onse casselrye ende ondersaten. Vp twelcke si ontboden dat sijt gheerne doen souden, maer baden die van Brugghe omme die doot dye god starf, dat si met hare goede ionste te vreden wilden sijn, want sijt anders niet en vermochten noch doen en consten, aenghesien dat mer Phelips van Rauesteyn ouer hem lieden was, metsgaders dat hi beede die casteelen in sijnen handen hadde, byden welcken sijt niet ghedoen en consten. Dit screuen si ouere voor huerlider excusacie, vp den.xxv.sten dach van Sporcle. Ende dese excusacie van dye vander sluys was ghelesen openbaer ter hallen huyt.


        
        
        
        
    
    [Item vp den.xxvi. sten en den.xxvij.sten en den achtentwintichsten dach van Sporcle]

    Item vp den.xxvi. sten dach van Sporcle, soe was huytgheroepen te Brugghe den paeys van Vranckerijcke, den welcken paeys nyement hebben en soude dan diese begheeren soude, met die van Ghendt ende met den drie leden slants van Vlaendren, so si die ghesloten hadden of sluyten souden, want daer bleef noch buyten Denremonde, Aelst, Oudenaerde, ende sluys, want het garnisoen hem daer houden wilde, ende en gauen omme den paeys niet, aenghesien dat die van Ghendt, Brugghe ende Ipre vanden Roomschen Coninc niet scheen en wilden noch hem ontslaen.

  
¶ Item so was gheordonneirt byden heere ende der Wet vander stede van Brugghe ende den inghesetene van diere om weldoens wille vp den.xxvij.sten dach van Sporcle ter hoocheyt ende vermeersinghe vander eere vanden Roomsche coninc hem te verlogieren in meerdere ende vp schoonder plaetse ende vele playsantere. Ende dat was in thuys dat wijlen eer hadde ghedaen maken meester Ian de gros, staende byder ezelbrugghe, ende was den coninc ghebeden dat hi daer inne soude willen vertrecken ende daer ghelogiert sijn, het welcke hi minlic dede bi sijnen properen wille ende consente, ende vertrac also van Cranenburch int voorseyde huys, ende vraechde eerst eer hi vander marckt schiet den lieden van Brugghe drie vraghen, die welcke waren dese naeruolghende. Deerste was dese, of wi tcommuyn van Brugge bleven byder belofte die wi sijnen edelen persoon belooft hadden. Te wetene van hem niet te scheedene noch te laten commene aen sijn lijf noch goet, ende bi deses belofte blijuende, wilde met ons leuen ende steruen. Vp twelcke wy van Brugghe alle seyden iae. Voort soe vraechde hi die tweeste vraghe, ende was dese, of wi hem souden willen consenteren.xviij.mannen van sijnen huysghesinne bi hem te houdene, om hem te dienene ende te besorghene van dies hem soude moghen behouwen, het welcke hem gheconsenteirt was. Die derde vraghe was dese, ende daer hy oock omme badt, als datmen hem wel bewaren wilde, ende naer hem sien, dat hem die van Ghendt niet mesdoen en souden noch niet en souden wech voeren huyter stede van Brugghe, welcke drie saken hem wel ende ghetrauwelick belooft waren te houdene. Dies warender gheordonneirt byden drye leden slants van Vlaendren.xxxvi.mannen.xvi.vander stede van Ghendt.xij.vander stede van Brugghe, ende.viij.vander stede van Ipre, omme hem te bewarene ende te wachtene, twelck also gheschiede, den achtentwintichsten dach in Sporcle.


       
        
        
        
    
    [Den seluen.xxviij.sten dach van en den laetsten dach van Sporcle en den eersten dach van Maerte]

¶ Item vp den seluen.xxviij.sten dach van Sporcle, so quam eerst het garnisoen gheordonneirt van dye van Brugghe, gheweist hebbende te Middelburch, ende brochten met hem gheuanghen den capiteyn vander stede van Middelburch, dye welcke

{==CC.xxxij.v==} {>>pagina-aanduiding<<}

Capiteyn gheweist hadde vanden Vryen, ende was gheboren huyt Normandyen, ende hiet Ghiliebeert dhomme, ende ghebrocht sijnde binnen Brugghe, was binnen twee hueren daer naer gheexamineirt ende ghepijnt, daer hi verkende in sijne pijne, ende oock der buyten, hoe dat hi ende den ontfanghere van Vlaendren, sonder consent vanden lande hadden ghestelt eene taxacie vp tlant vanden Vryen die groot was, die welcke si ontfinghen ende deelden. Ende daer naer so ontfinc die voorseyde Ghiliebeert ende dye gheheele wet van den Vryen.xijcpont groten, omme dat tlant vanden Vryen een ledt blijuen soude, twelck hi daer verkende dat sijt al te gader deelden, ende leedt noch dat h ontboden was vanden ontfanghere vp den vrydach, den eersten in Sporcle inden burch int tharnasch wel ghewapent ende voorsien, twelcke hi dede. Ende hi inden burch commende, en vandt den ontfanghere daer nyet, maer ghinck te sijnen huyse ende vraechde hem wat hi daer doen soude. Doe vraechde hem die voorseyde ontfanghere wat hy aen hem hadde, ende gaf hem te kennene het stick dat si voeren hadden te doene, ende doe presenteirde hi hem den Roomschen coninc, den Scouteetene, ende den voorseyde ontfanghere sijn lijf thaerlieder dienste, omme tghemeente te nyeten te helpen doene, ende gaf hem ouere ter sentencie vanden drye leden tslandts van Vlaendren, twelc ouer gheuen hem moeste costen sijn lijf. Voort verkende hy noch in sijn pijne, dat vp dye scheedinghe vanden seluen vrydach, hi terstont liep ter Sluys waert, ende also saen als hi ter sluys quam, ghinc terstont bi Phelips monseur, ende seyde hem hoe dat dye misse ghesleghen was vanden voortstelle, ende dat die heren al tonder bleuen waren, vanden welcken mer phelips van Rauesteyn beede dye casteelen te hem waert nam, ende ontboot ghesellen om die te houden yeghens wie dat ware, die hem eeneghen vploop doen wilde, ende van dien en wiste niement dan onder hem beeden Maer hadden die van Brugghe terstont huyt ghetrocken ter Sluys waert, si hadden dye casteelen wel in hueren handen ghecreghen, maer si en dedender gheen diligencie toe. Ende doe sloot Phelips van Rauesteyn metsgaders tversouc vanden seluen Ghiliebeert, dat die selue Ghiliebeert in nemen soude die stede ende tcasteel van Middelburch omme dat te houdene met crachte ende met foortsen, ten behouue van mer Phelips van Rauesteyn, twelcke hy wel betoochde, ende hilt aldus tvoorseyde casteel met foortsegher weere, ende vier te tooghene om bystant te hebbene van die vander sluys, ende dede dat als viant vanden hertoghe Phelips, want hy en hadde hem gheenen eedt ghedaen. Ende siende dat hem gheenen bystant en quam, tracteirde met den volcke van Brugge, als van tcasteel ouer te gheuene ende huyt te commene, ende begheerde te stane ter exame van den drie leden slants van Vlaendren, het welcke hem coste sijn lijf, want men hem nyet claer en hilt datmen hem belooft hadde, maer was also verlact byden capiteyn, die welcke was anthonis van Nyeuwenhoue, die hem brochte vp eenen waghene te Brugghe, ende dat was vp den laetsten dach van Sporcle. Ende den eersten dach van Maerte was hy ghebrocht vanden steene vp dye marct in tparc. Daer saten die vander wet van Brugghe ende dye staten vanden.iij.leden tslants van Vlaendren, die welcke iugierden ende condempneirden den seluen Ghiliebeert vp tschauot te rechtene metten sweerde, ende also te bringhene van leuenden lijue ter doot twelcke also ghebuerde. Maer hi beclaechde hem seer vanden Capiteyn Anthonis van Nyeuwenhoue, dat hy hem in sijn doot ghebrocht hadde by bedroch van sijnder belofte. Ende dyt ghebuerde vp den voorseyde eersten dach van Maerte.

¶ Item soe was ooc gheuanghen eenen ter cause dat hi mede quam inden burch, al ghewapent, ende hadde besproken alle die brauwers knapen ghereedt te wesene te sijnen vermane alst hem ghelieuen soude, daer of datter mer sesse en quamen, dander hadden al gheseyt ooc te commene, maer si en quamen niet, ende en wildent hem niet versekeren te commene. Maer die.vi.voorseyde verbonden hem te commene, so si deden. Maer inden burch commen sijnde, vraechden wat si doen souden, ende hi verantwoorde hem lieden seggende. Blijft hier bi my, men salt hu wel varijncx segghen. Waer vp dat si seyden dat si daer

{==CC.xxxiij.r==} {>>pagina-aanduiding<<}

nyet blijuen en wilden, aenghesien tstic dat si voor ooghen saghen. En corts naer dye scheedinghe wort hy gheuanghen, ende wort ghepijnt, daer hi verkende dat hi die voornomde brauwers knapen besproken ende ontboden hadde, om den heren te helpene in huer voornemen, want hi den coninc onderstant ghedaen soude hebben met al sijnder macht. Ende hier omme was hy onthooft vp den seluen eersten dach van Maerte.

¶ Item was noch als doe gheuanghen eenen dienare, ende stedehoudere vanden Schouteeten, die welcke omme dye grote ruythede ende ouerlast dat hi ghedaen hadde in sijn officie vp die poorters ende inwonende van der stede, was ooc gheuonnest onthooft te sijne, so hi was vp den seluen eersten dach van Maerte, maer was gheexcuseirt als dat hi niet en wiste vanden voortstelle vanden Scoutheeten, maer moeste nochtans steruen als voorseyde es, vp den seluen eersten dach van Maerte.

¶ Item so was noch gheuanghen als doe eenen, die welcke langhe tijt gheweist hadde Baliu vanden Zietseelschen, ouer wien dat ghinc datmens goede kennesse hadde, dat hi belouede mede inden burch te commene vp den voorseyde eersten dach van Sporcle, om als daer mede te helpene doene, sulck alser gheschiet soude hebben, maer hi en wiste niet tsecreit. Maer bouen dien quam ouer hem groote clachte van foortse ende ruythede die hi ghedaen hadde vp sijn ondersaten van den Zietseelschen, in sijn officie, ende van onbehoorlicke settinghen, die hi hem lieden hadde ghedaen gheuen, omme welcke clachte, hy vanden.iij.leden slandts gheuonnest was ter doot, ende was ooc onthooft vp den seluen eersten dach van Maerte.


        
        
    
[Item vp den.v.sten dach van Maerte]

    Item vp den.v.sten dach van Maerte, so was die rekeninghe ghehouden vander stede van Brugghe, hoe dat Pieter lanchals hadde ghehouden knechten achter hem gaende, die welcke knechten hadden der stede ghecost drye waeruen.lxx.libra grooten, ende noch drye waeruen.xxx.libra Ende mijn heere van Dudzeele, die hadde ooc also vele knechten, insghelijcx alle ten coste vander stede. Ende den watergraue als Burchmeester hadde ooc also vele knechten. Ende den Cancelier hadde noch meer voor sijn deel om sijn knechten, ende alle dander deelden mede haerlieder paert ende porcie, ende hilden aldus dese knechten, omme tvolc tondere ende in grooter subiectie te houdene. Ende es te wetene dat midts deser settinghe, die verachterhede vander stede van Brugghe, drouch die somme van.xxij.duysent ponden grooten, sonder die rekeninghe noch van eenen haluen iare, die als noch niet ghedaen en was, noch ghepasseirt.


       
        
        
    
    [Den.vi.sten en den den vierden dach van Maerte]

¶ Item vp den.vi.sten dach van Maerte, so hadden die van Hulst verbarnt ende berooft die prochie van Assenede, ende tvolc vermoort, ende gheuanghen. Want vp den vierden dach van Maerte, so hadden die van Ghendt gheweist te Hulst, ende waren daer vele gheuanghen ende doot ghesleghen, twelck quam bi haerder quader ordonnancie ende voorsienicheyt, want en hadden ghedaen die fransoysen vanden garnisoene van Ghendt die hemlieden ontsedt daden, si souden alle ghebleuen hebben.


       
        
        
        
    
    [Den vij.sten en den viij.sten dach van Maerte]

¶ Item vp den.vij.sten dach van Maerte so ontboden die van Hulst alle die passaedgien daer ontrent gheleghen, of si hem lieden ghelt seynden wilden, om beurijt te sijne van brande, den welcken brief ghesonden was te Ghendt, ende die van Ghendt sonden den.viij.sten dach van Maerte die copye te Brugge. Ende noch meer, hoe sy vernomen hadden dat dye Coninck qualic bewaert was, aengesien dat hi anders screef dan hy gheseyt hadde te doene, dat was die garnisoenen te doen lichtene, twelc hi niet en dede, maer fortifieerden hem lancx so sterckere, twelc die van Ghendt wel vernamen, ende baden die van Brugghe dat si bet toe sien souden.


        
        
        
    
    [Item vp den.viij.sten en den x.sten dach van Maerte]

    Item vp den.viij.sten dach van Maerte, soe was gheuonden te Male buyten der stede van Brugghe, ten huyse van eenen Cupere een instrument van eender tonne met barderen, als vloten, waer mede dat Clays van Delft ouer die veste vander stede gheuaren soude hebben,

{==CC.xxxiij.v==} {>>pagina-aanduiding<<}

want dese cupere was sijn gheuare ende soude hem also ouer gheholpen hebben. Ende dit wartmen gheware bi eenen wijue die te Male ghinc melcken, ende die sach den cupere dit engien maken. Ende in die stede commende so vertrack sijt haren meestere, ende die gaft te kennene in tghemeene. Ende dyt aldus wetende, trocken.x.of.xij.ghesellen te Malen waert, ende commende ten huyse vanden cupere si vonden tengien vulmaect, ende doen vinghen si den cupere ende namen tselue engien mede, ende brochtent ter veste aen tcleen waterhuysekin teynden der Caermer strate, daer Clays van Delft inne was, alsoo hi hem lieden verclaerst hadde. Ende doen belasten si den cupere dat hi doen soude metten engiene ghelijc als hy ghedaen soude hebben. Ende doe bestelden si tengien in die veste ende satender vppe met hem vieren, waer of dat deene in die veste viel, maer hi was weder huyt gheuischt vanden anderen die buyten bleuen, ende quamen also ouere met hem dryen vp tselue engien tot aen twater huysekin, daer si aen clopten, ende si deden den cuper alleene spreken, ende riep tot sijn gheuare dat hi daer ware metter ghereeschepe. Ende hi antwoorde ic salt open doen ende commen tot hu, twelc hi also dede. Ende doen sach hy dander twee die hem vinghen ende wel vast hilden. Doen badt die voorseyde man hem lieden dat si hem wilden laten gaen, hy soude hem lieden gheuen iijc.pont grooten, dye welcke penninghen si seyden dat si niet en sochten, maer seyden hem hi moeste mede gaen, ende brochten hem metten daghe gheuanghen ter marct, aldaer hi terstont gheexamineirt was ende ghepijnt Ende hi seyde dat hi niet mesdaen en hadde, want sijn behuwede vadere, wiens dochtere dat hy ghetraut hadde, die dede hem doen bi foortsen ende bedwanghe al tghene dat hi ghedaen hadde, ende en wiste ooc van gheenen secrete van huerlieder Raet, maer hadde hem lieden wel hooren segghen, dat si tghemeente noch wel dwinghen ende castyen souden bi middele of bi foortsen. Ende dat hoorde ooc die wet ende neghen sware Dekens, daer mede was hy vander banc ghedaen, ende hi seyde datment den clerck vanden bloede vraghen soude, diet bet wiste dan hi, want hy hadde een boucxken daer si alle in stonden bi dizenierschepen, also dattet toe ghegaen soude hebben, midts dat hy clerc was vanden bloede. Ende dye voorseyde was so seere ghepijnt dat hi nauwelic ghegaen en conste. Dit was vp den.x.sten dach van Maerte.


        
        
    
Item vp den.xi.sten dach van Maerte, so waren ghelesen in die halle diueersche ordonnancien bi die vander wet gheordonneirt,

vanden welcken dat sommeghe pointen den temmerlieden, metsgaders den.xvij.neeringhen nyet wel en ghenouchden, omme datmen so seere sochte middele ende maniere om hem lieden van der marckt te ghecrijghene, ende seyden dat die.xvij.neeringhen noteren souden alle die pointen die hem lieden niet en ghenouchden. Ende die temmerlieden namen haer pingioen, ende lieper mede huyter halle int parc vp die marct, ende riepen alle die ons wel willen, die commen bi ons of wi houdense voor vianden. Ende naer dit woort volchden die.iiij.neeringhen, ende den smet, dye naelde, ende voort al dandere, elck met sijnen pingioene, ende ghinghen van daer in ordonnancien tot inden burch, ende bleuen daer staende tot dat die capiteyn quam. Ende doe seyden si aldus, heere Capiteyn wy begheeren aen hu dat ghy die camere wild doen scheeden of wi sullense alle doot slaen die daer inne sijn, ende wi willen hebben ter marct drie persoonen die wi hu segghen sullen, omme te examineirene van dies men hem lieden vraghen sal. Ende die twee die excuseirden hem lieden als dat si vander ordonnantie vanden Schouteeten niet en wisten, maer begheerden vp dye strate te gane ende presenteirden haer lieder lijf ende goet tallen tijden ende tallen hueren bereet te sijne, ende te commene te wetten ende ter iusticien, talder huere alsment begheeren soude, ende presenteirden te commene in die presencie van hem lieden, die hem lieden souden willen segghen of aenlegghen metter waerheyt, dat sy yet vander saken wisten. Ende Clays van Delft was ghecondempneirt te steruene, vanden welcken die voorseyde badt ootmoedelick om die doot die god starf, dat men hem gracie ende respijt gaue tot sand

{==CC.xxxiiij.r==} {>>pagina-aanduiding<<}

derdaechs als vanden lijue te nemene, omme hem wel te biechtene, ende met sijnder moedere ende wijue te sprekene, ende sijn testament te makene. Twelcke hem als doe gheconsenteirt was.


        
        
    
Item vp den.xi.sten dach van Maerte, so sandt mijn here van Santrayn te Brugghe eenen brief, die welcke sprack in deser manieren.

Vriendelicke groetenesse aen hu mijn beminde vrienden van Brugghe. Weit hoe dat ic ter Sluys ghecommen ben huyter name van Phelips van Rauesteyn, omme te houdene dye stede ende beede dye Casteelen, ten behouue ende huyter name vanden hertoghe Phelips, ende ter weluaert vande stede van Brugghe, ofte hu lieden yement yet wilde mesdoen om hu lieden hulpe ende bystant daer yegens te doene, ende omme dat ghi lieden ende andere cooplieden, soudt moghen gaen ende keeren sonder eenich belet. Ende pijnt altijt te hebbende goeden wijsen Raet, ten behouue vanden hertoghe Phelips ende sijnen lande van Vlaendren, dat biddick hu lieden vriendelicken.etc.


        
        
    
[Item vp den.xi.sten dach in Maerte]

    Item vp den.xi.sten dach in Maerte, soe was gheordonneirt eene ordonnancie van eender wapeninghe te houdene, ende te gane int harnasch, vp die maniere so die van Ghendt doen alle iare te half vastene. Ende dyt was begonnen die eerste reyse, den.xi.sten dach in Maerte, tsauents ten.x.hueren inden auent, beghinnende te gane alle die hooftmannen ende lij.Dekens, elc naer sijn hoocheyt met haren standaerden, met trompetten ende trommelen in properder ordonnancie, ende namen den eersten auent haren ganck vander marct voorby den bijtre, duer die wapenmaker strate tot Sint Ians brugghe, lancx der speghelmakers reye duer Dinghelsche strate duer die Rudderstrate, keerende in die bogaertstrate duer den crommewale ouer dye stroobrugghe voorby den Caermers ouer tproosche duer die peper strate, keerende alsoo naer doude muelen brugghe duer dye hoochstrate, duer dye burch, duer die breydelstrate, also weder ter marct, daer orlof aen malcanderen nemende.

¶ Item den.ij.sten auent ghinghen si vander marckt duer die wulhuys strate ouer die grote Eechout brugghe, ouer die vlasbrugghe, duer die braemberchstrate, duer die witte leirtauwerstrate, commende lancx den hoye duer dye vlasmarct, voorby den Nazarette totten anckere plaetse ouer sinte Marien brugge, voorby tvleeschuys, duer dye steenstrate naer sint Saluators, duer die dweerstrate, duer die wulfhaghestrate duer den houden sack, keerden ouer die lee brugghe, duer shergheer wijnstrate voorby die bornecamere, ende alsoo weder ter marct als voren.

¶ Item den derden auent namen si haren ganc vander marct eerst duer sint Iacobs strate voorby thuys van meester Ian die groot daer den Roomschen coninc ghelogiert was die welcke hem lieden daer alle sach passeren, daer hi inne verblijde, sinede so vele frisch volcx by een, ende dat si alle auende paeysiuelic schieden. Ende es te wetene dattet alle auende lancx so schoonder was om sien, ende wantet doe den derden auent was, so wast seer schone om sien. Van daer ghinghen si over die ezelbrugghe, duer sherboonems strate ter baelge commende totter Vlamijncbrugghe, voorby den Augustijnen, duer den langen wijnckele, ouer doosterlinge plaetse, duer tghent of totter Caermers brugghe, keerende lancx der noortsijde vander Reye tot sint Ians brugghe, duer die zouterstrate ouer die buerse, duer die vlaminc strate, also weder ter marct. Ende hier of hadden si brieuen ende besegeltheyt vanden.iij.leden tslandts van Vlaendren, datmen dat alle iare ghecontinueirt soude hebben, ende dat soude naer dien tijt altoos ghebuert hebben alsmen die wet van Brugge vermaect. Te wetene den tweesten dach van Septembre, dan soudt den eersten auent gheweist hebben, ende den.ij.sten als die wet vermaect ware, ende tsander daechs daer naer, het derde vanden voorseyde aweete.etc. End dyt was gheordonneirt ontrent dier tijt, omme in dien hem yement ghemessuseirt hadde int regieren vander stede ofte eeneghen dienst vanden Prinche, dat sy dan daer of correctie versocht souden

{==CC.xxxiiij.v==} {>>pagina-aanduiding<<}

hebben ghedaen te sijne. Maer es te wetene dat dese ordonnancie maer twee iaren en gheduerde, maer was corts als alle dinck vp sijn stede was, dye ordonnancie weder te nieten ghedaen, want die heeren waren wijser diet weder of stelden, dan dye ghene diet ordonneirden, metsgaders als een ghemeente die ouerhant heift, si stellen dicwils vele saken voort, die niet vele en doogen als doe ende te meer stonden wel ghebleken heift, want si doe vele saken voortstelden, daer omme dat die stede van Brugghe in groter desolacie gheweist heift ende noch es, ende was ghenouch een beghinsel van huere declinacie, welc gode gheclaecht sy.etc.
waer of dit woort de warachticheit prouft 
Tes beter verheert tsijne dan verbouft. 



        
        
    

[Item vp den.xi.sten dach van Maerte voorseyde]

    Item vp den.xi.sten dach van Maerte voorseyde, snachts ontrent den.xij.hueren inden nacht, soe sandtmen vijf lieden te Cortrijcke waert, omme dieswille dat Ian van Coppenolle daer inne wilden seynden garnysoen vanden Fransoysen. Maer die van Cortrijcke om den laetsten man te waghene, en wilden gheen fransoysen in nemen, maer screuen aen die van Brugghe, wilden si eeneghe lieden daer inne seynden van Ghendt, van Brugghe, ofte van Ipre, sy waren hem lieden wellecomme, al waert dat ware tot iiij.of.v.duyst toe.


       
        
    
    [Den.vij.sten dach van maerte]

¶ Item vp den.vij.sten dach van maerte, was die rekeninghe gedaen vander stede, byder welcker rekeninghe wel bleec dat die stede qualick gheregiert hadde gheweist. Vp twelcke eeneghe die seere wijs wilden wesen seyden, waert bi al dien datmen den Coninc wel ondervraechde met goeden ouden gheleerden mannen, hi soude onse stede wel wat segghen, ende so souden ooc die heren die te Ghendt gheuanghen laghen. Ende weit dat ghy hu wachten moet van eenege die ter marct ghecommen sijn, want si huyt sijn om hu lieder verderuenesse. Ende weit dat ghy hu nyet te seere en moet betrauwen, want daer sijn eeneghe die hu gheen profijt noch duecht en ionnen van sommeghe heren die ghi betraut. Ende ooc mede so hebben wi ons wel te wachtene vanden fransoysen, want si ons ouer vier iaren gheerne verdoruen hadden, hadden si gheconnen ende noch souden, in dien si meester van ons consten gheworden. Ende weit dattet wel redelick ende oorbor ware, dat die weerlicke priesters als si haren dienst ghedaen hadden, dat si by ons quamen staen ter marct in die wapene, ende siet eer dat ghy vander marckt gaet, dat ghi pijnt te vercrijghene alle huwe rechten ende preuilegien. Dyt ende deser ghelijcke redenen waren ghealligiert van eeneghe die seere montvroet waren, ende vele bestiers hadden.


        
        
        
    
    [Item vp den.ix.sten en den.viij.sten dach van Maerte]

    Item vp den.ix.sten dach van Maerte, so was ghesonden aen ons van Brugghe eenen brief, die ghescreuen was vp den.viij.sten dach van Maerte, hoe dat si screuen vriendelicke groetenesse aen ons van Brugghe, segghende voort dat wi wel voor ons sien souden, ende den Roomschen coninck wel souden pijnen te bewarene, want si verhoort hadden dat die van Ghendt wel meenden den coninc huyt Brugghe te ghecrijghene in hare stadt, ende dat si daer vp huyt waren. Twelck hu heren van Brugghe wel vp commen soude, endt so ghebuerde. Aldus bidden wi hu dat ghy daer goede voorsienicheyt in hebben wilt, want alle die heren vanden duytschen landen, ende alle dye coruorsters hebben ghesworen, in dient so ghebuerde, ende ghi lieden hem liet commen inden handen van die van Ghendt of vanden fransoysen, dat si Brugghe daer omme souden te niete doen, man, wijf ende kint. Ende ontboden voort ons van Brugghe dat wy souden commen ter dachuaert te Mechelen, by onsen ghenadeghen heere ende erfachteghen Prinche, ende bi die ghedeputeirde vanden coruorsters, die welcke daer waren, ende beyden naer die dachuaert, die welcke eerst was huyt gheroupen te Ghendt, ende deene en quam totten anderen niet, dan die drie leden tslants by malcanderen.


        
        
    
    [Item vp den.xiii.sten dach van Maerte]


{==CC.xxxv.r==} {>>pagina-aanduiding<<}

    Item vp den.xiii.sten dach van Maerte, so wort gheuanghen die Capiteyn van Hulst tsmorghens vrouch inden nuchtenstont, ende wordt gheuanghen van drye ionghe ghesellen dye hem ghemoetten int bleckerstraetkin beneden der stroobrugghe, die welcke hem vraechden, waer hi ghinck ende wie hi was. Ende hy seyde dat hi een waker was vander Cruyspoorten. Doen seyden si dat en mach niet sijn, want ghi en hebt stock noch wapene. Doen seyde hi ghesellen moet ict hu ommer segghen, ick hebbe bi een heymelic vraukin gheslapen. doen seyden si, wy en ghelouen hu noch niet, waer wi bemoeden dat ghi sijt een van onsen vianden, ende dat hooren wy wel. Doen antwoorde hy noch eens ende seyde ten es soe niet, maer ick men den capiteyn van Hulst, ende ic beloue hu lieden, eest dat ghy my wilt laten gaen, ick sal hu lieden gheuen twee hondert croonen. Ende dye wijle dat si aldus met hem spraeken, liep eene van hem lieden cloppen ten huyse vanden Schouteetene, ende seyde wi hebben den Capiteyn van Hulst gheuanghen, sendt met ons ghesellen dat wi hem moghen vp den steen beweghen. Doen quamer met hem lieden ghesellen diere handt aen sloughen, ende brochten hem gheuanghen op den steen. Ende vp den seluen dach so was dye voorseyde Capiteyn gheexamineirt ende ghepijnt, daer hi leedt ende verkende dat hy mede een vpstelder was van het vrye een let te makene, waer of dat den Roomschen coninc ghehadt soude hebben.viij.duysent croonen, twelcke hy ende meer andere deden gheuen den schamelen landtslieden. Ende hoe dat hi aen nam met.xxv.ghesellen die stede van Hulst in te nemene, ende hem seluen daer capiteyn te makene contrarie den ghemeenen lande, ende ghecreech te Hulst binnen noch.xl.ghesellen te sijnder hulpe, waer mede dat hi trac te Moerbeke waert al daer hi verbarnde een ghedeel huysen. Ende voort hoe dat hi des vrydaechs den eersten dach van Sporcle, daer te voren mede quam inden burcht, ter assistencie vanden Roomschen coninck met al sijnder macht Voort leet noch al daer, hoe dat hi een mede was dye hielp den paeys breken van Vranckerijcke van tiaer.M.CCCC.ende lxxxij.totten iare.lxxxvij.toe. Ende omme alle dese voornomde sticken die hi daer leedt ende verkende, was vp dye marct onthooft vp den.xiiij.sten dach in Maerte.


       
        
    
    [Den seluen.xiiij.sten dach van Maerte]

¶ Item vp den seluen.xiiij.sten dach van Maerte, soe was Claeys van Delft ghebrocht vp tschauot met den cruyce in dye hant, omme onthooft te wordene ende te steruene metten sweerde. Ende vp tschauot commende met den cruyce in die hant, so viel hi neder vp beede sijn knien, biddende den ghemeenen volcke omme die doot die God starf om gracie om sijn lijf te houdene, hem lieden biddende dat si aenschau nemen wilden vp sijne onnoselheyt, want van al tghene daer hy inne mesdadich was, dat hijt hadde moeten doen by bedwanghe ende ontsich van sijn schoon vadere, wiens dochtere dat hi ghetraut hadde. Ende tvolck ghemeenlic considererende dye wreetheyt ende die strafheyt vanden seluen schoon vadere, worden verweckt tot compassien. Ende riepen met ghemeenen voyse, gracie ouer den seluen Clays van Delft. Ende daer was hi vp ghedaen staen, ende sijn lijf was hem ghegheuen vanden.iij.leden slandts van Vlaendren ende vander gheheelder Wet van Brugghe, daeromme hy seer blijde was met groter redene. Ende doen ghinck hy vanden schauotte tot alle die Dekenen rontomme die marct, ende bedancte hem lieden vander gracie dye si hem ghedaen hadden, ende daer mede hadde hi alle sijn absolucie.

        
                
                
            
            [Item voort so wasser gheordonneirt eenen brief]

            [Den.xiiij.sten dach in Maerte]

Item voort so wasser gheordonneirt eenen brief, ende die ter hallen huyt ghelesen, inhoudende van hoe ende in wat manieren dat wy ter marckt ghecommen waren, ende hoe dat wy absolucie hebben souden vanden Baliu, Scouteetene, vanden Burchmeesters, Schepenen ende Raet, ende vander gheheelder wet Ende was te wetene om dat tlant qualick was gheregiert bi toe doene van sommeghe persoonen vanden lande, die den Roomschen coninck te vele gheloofs gaf, want hi te vele dede bi haerlieder Rade ende ingheuene, welcke dicwils was contrarie den profijte ende orbore vanden lande van Vlaen-

{==CC.xxxv.v==} {>>pagina-aanduiding<<}

dren ende van onsen gheduchten heere ende natuerlicken Prinche den hertoghe Phelips. Ende dit tghemeente siende ende ouermerckende hadden dat gheerne belet, ende omme dieswille quamen sy ter marckt met tenten ende met pauwelioenen ende met standaerden, omme van daer niet te scheedene voor ander stont, datmen die quaetwillende ende voortstelders van dien ghecorrigiert soude hebben, die welcke huyt waren omme tgarnisoen ende volc van wapenen in die stede te latene, omme tvolc cort ende tonder te houdene, ende huyt ende in te rijdene om orloghe te voerene yeghens dye van Ghendt, twelcke wy van Brugghe niet ghedooghen en wilden, want wi wel verstonden dattet so toe ghegaen soude hebben, ende hebben dit al belet omme te behoudene ons lijf wijf ende kijnderen in eeren ende voor onse naer commers. Twelcke dye Baliu, Schoutheetene, Burchmeesters, Schepenen ende raet beswoeren te houdene ende tonderhoudene yeghen alle die ghene die daer yeghen yet segghen of doen souden willen in eenegher manieren met lijve ende met goede. Ende dat selue beswoeren oock dye Dekenen ende hooftmannen vanden.vi.sestendeelen, ende oock alle die Dekens vanden cleenen neeringhen ende ambachten vander stede oock te helpene weerene alle quaetwillende vander voorseyde stede. Ende in teekene der warachticheyt so souden Baliu, Scouteeten, Burchmeesters, Schepenen, Raet, hooftmannen, ende alle die Dekenen voornomt haerlieder seghele hier aen doen steken, in teekene van meerder versekertheyt vander seluer ordonnancie. Dit was ghedaen den.xiiij.sten dach in Maerte.

        
                
                
            
            [Item vp den seluen xiiij.sten dach van Maerte]

Item vp den seluen xiiij.sten dach van Maerte, soe was noch eenen brief ter hallen huyt ghelesen, aengaende die.iij.leden slandts van Vlaendren,
 als dat si deene den anderen verbonden, ende beloueden te onderhoudene alle dese naervolghende pointen. Ende es te wetene aenghesien dye goede cause die die van Brugghe ghehadt hebben omme ter marct te commene, ende den Roomschen coninck te houdene in bewaerder hant vp een eerlic huys, dat was vp Cranenburch omme beters wille, ende om meerdere grief ende quaet te belettene dat eeneghe quaetwillende voren hadden, in vercleeninghe vander voorseyde stede van Brugghe. Ende was voort gheordonneirt sommeghe duytsche heren te aresterene ende te legghene in bewaernessen van dye van gendt. Twelcke al was ghedaen omme datsi beletters waren vanden paeys te onderhoudene dye tusschen der croone van Vranckerijcke, ende die van Ghendt, ende den volcke vanden drie leden ghemaect was, ende ooc huyt waren omme onser stede cleenicheyt ende scoffiericheyt te doene, waer omme dat eenege gheiusticiert ende onthooft waren vp die marct vp een schavot by iugemente ende vonnesse vanden drie leden slandts van Vlaendren, so eest dat die drie leden slandts voorseyde agointelic vergheuen deen den anderen van al tghene dieser mach gheschiet sijn van vp die marct te commene metten pingioene te loopene, ende die huysen ende cloosters te besouckene, omme dye quatwilleghe te bet te vindene, ende belouen malcanderen haerlieder bystant daer in te doene yeghen eeneghe quaetwilleghe dye hem lieden ter causen van dies voorleden es, eeneghe molestacie souden willen doen. Welc verbant ende belofte wi vanden.iij.leden slandts van Vlaendren in oorconden der waerheyt agointelick, ende elc besondere hebben beseghelt met onsen seghelen, ende die daer aen ghehanghen. Dit was ghedaen vp den.xiiij.sten dach van Maerte. Anno.M.iiijc.ende.lxxxvij.

¶ Item was noch gheboden ter hallen huyte vp den seluen dach, so wie dat den ouden Schouteeten ghehuyst of ghehoeft hadde, ende niet ter kennesse ghebrocht en hadde of bringhen en soude, wie dattet ware vrauwe of man, of priestere int cloostere, of in cluysen gheestelic of weerlic, men soude die hanghen voor sijn duere, ende haerlieder cloostre of woonste te nieten doen. Maer in dyen hem yement ter kennesse brochte, tghene dat hem die voorseyde belooft hadde, dat soudemen hem gheuen, ende noch libra ponden groten bouen dien, ende noch bouen dyen om noch bet te betalene

{==CC.xxxvi.r==} {>>pagina-aanduiding<<}

[soudemen] hem gheuen noch eene scroderye, of [L].libra groten daer voren. Ende dit was dye derde [reyse] dat dit ter hallen huyt gheroupen was

¶ Item voort was ter hallen huyt ghelesen ende gheboden, hoe dat alle die oude wethouders die gheuanghen waren, want mense niet beuinden en conste van cryeme, datmense huyt laten ende ontslaen soude, maer wat saken dat ceuijle aenghinc, daer vp souden die drie leden slants, metsgaders der wet, hooftmannen ende Dekens aduijs nemen, om daer of correctie te doene in tijden ende wijlen. Ende dit was ooc ghedaen vp den.xiiij.sten dach in Maerte.

¶ Item was noch voort ter hallen huytgheroupen, so wie dat verwonnen was van tsheren boete, die gaf den Scouteetene vry vranc ende seker gheleede vanden seluen.xiiij.sten dach in Maerte, tot Sinxen daer naer eerstcommende. Ende was ooc ten seluen daghe ghegheuen alle die bewettichde schuldenaers, vry gaende ende keerende den seluen tijt. Ende binnen deser tijt so souden die wethouders ordonneren den scamelen lieden sulcken redelicken termijn om betalen, so si goelicst mochten. 


            
        
            
            [Den.xx.sten dach van Maerte]

¶ Item vp den.xx.sten dach van Maerte ontrent den.vij.hueren inden auent, was die voorseyde die Scouteeten gheweist hadde, gheuonden int huys van Ian vanden keere een mutsereedere in die carmerstrate, ende hadde daer gheluuscht.v.weken lanc, ende was aldaer ghehaelt vanden Burchmeestere Ian de hamere, ende een van sijnen knapen, ende eenege temmerlieden, die welcke hem daer vonden sittende in een pilse, ende hy sandt om eenen keerle. Ende bi sijnder bede was hi al heymelic en stille gheleet tot vp den steen, sonder eenege roupinge of gheruchte te makene, dat hi gheuanghen was. Ende daer commende, was gheroupen ouerluyt, den ouden Scouteeten es ons gheuanghen man. Ende desen roup quam ter marct ooc ouerluyt, als dat hi gheuanghen was, waer omme dat al tvolc ouer al seere verblijt was, ende maecten grote ghenouchte van pijpene ende van trompene. Ende die kinderen riepen lancx der strate totten.x.hueren inden auent, die leuer etere es gheuanghen. Ende corts daer naer dat hi gheuangen was ende ter steene gheleet, soe was hi ghebrocht ter marct van Deken tot Dekene, omme datmen sien soude dat hi daer ware. Ende daer riepen si vp hem, ende daden hem vele schimps ende cleenicheyt. Ende seyden ghi leuer etere, vaert wel schuutkin houf houf, dat waren huwe roupen, hoe vaerdy nv, ende si toochden hem dye fyghe, ende daden hem vele schimps. Ende hi seyde haddic te doene met lieden van redene, ic soude noch wel connen te mijnder ontschult gheraken, ende verantwoorde hem, segghende dat hy in gheenen sticken mesdaden en hadde. Ende terstont was hy weder vp den steen gheleet, ende hem waren twee groote boeyen aen ghedaen, ende bi hem waren gheleyt sommeghe ambochtslieden, ende hi ghecte noch met hem lieden, ende met die vander stede, hoe dat si so onghenadich ende onkerstelic waren, poorters vander stede te legghene vp sulc een pijnbanc als die was. Waer vp doe dye hem bewaerden hem antwoorden, gheckende met hem, ende seyden. Ick bringhe hu een droncxken, maect goet chiere, ghi sult oock vp den banc gheraken, ende dat corts met vaert wel schuutkin, twelck nv inden gront gheseylt es, aldus ende in deser manieren ghecten si met hem.

 
            
        
        
            
            [Den.xvi.sten en den xvij.sten dach van Maert]

¶ Item den.xvi.sten dach van Maerte, ter ordonnancie ende omme die exame van iusticien ten.x.hueren voor der noene, so was vp die marct in tparc ghemaect een schauot wel hooghe ende breet, daer vp datmen den voorseyde examineren ende pijnen soude, omme dat elck soude hem moghen sien cleene ende groot, in welcker examen hem alder eerst aen gheleyt was, als dat hi wel wiste van als hertoge Kaerle te Morack was, ende dattet eens deels mede sijn schult was, als dat hi daer doot bleef, ende veil meer ander sticken, als vanden paeys te brekene van Vranckerijcke ende den lande van Vlaendren, ende vanden traysoene van Therrewane ende van sint Omaers, ende van vele andere taxacien van penninghen ende foortsen ende exactien exactien ende quade voortstellen vp tghemeene volc, dit was hem al vertoocht eer hi ten schauotte ghebrocht was.

¶ Item vp den seluen dach tsachternoens, ontrent den.iij.hueren, soe was die voorseyde ghebrocht vp tschauot dat daer toe ghemaect was, ende daer was hy begonnen te examineren van vele saken dye sonderlinghe

{==CC.xxxvi.v==} {>>pagina-aanduiding<<}

waren eerst dat hi contrarie sijnen eedt ghedaen hadde, een wapeninghe te makene vp tlandt vanden hertoghe Phelips, grotelick te sijnen quetse. Ende hoe dat hi wel wiste van tvolc daer omme dat trac den Bisschop van Luycke, mijn heere van Iselsteyn ende die Marcgraue van Antwerpen. Twelcke hi al loochende, ende was nochtans ghepijnt. Maer kende dat hy wel wiste dat tvolck vanden Roomschen coninck huyt ende in ghereden soude hebben vp die stede van Ghendt orloghende, maer hadde ghebeden datmen gheenen prysen in Brugghe ghebrocht en soude hebben, wantet eens stede es van coopmanschepe, ende nyet met een stede van orloge also hi daer verkende, maer seyde totten coninc, rijdt huyt ende in thuwer gheliefte met huwen volcke, ic en wilt nyet weten. Ende kende noch dat hi vanden Rade was vanden coninc, ende mijn here van sinte Beertins, ende mijn heere van sinte Beingy. Ende badt als doe omme tot sanderdaechs te moghen rustene, omme die waerheyt te bet te moghen verclaersene, want dye sticken groot ende lastich waren diemen hem te laste leyde, daer hi qualic als doe aen tkennen commen wilde. Maer dye wet vant in haren Raet datmen hem respijt gheuen soude tot sanderdaechs ten.viij.hueren, twelc so ghebuerde. Ende was doe den.xvij.sten dach van Maerte.


        
        
    
    ¶ Item noch vp den xvi.sten dach van Maerte, so was noch ghesonden eenen brief van ghendt.

    Te wetene van beede die bancken, Te wetene van beede die bancken, ende van sommege andere heren vander stede vriendelicke groetenesse aen die heren ende wet, Scepenen, ende Raet dat ter dachuaert daer ghecommen waren alle dye ter dachuaert te Mechelen gheweist hadden vergadert, ende dat die van Hollandt, Zeelant Brabant ende van Vrieslant daer commen souden, daer omme dat die dachuaert eenen dach verstelt was bet voort, maer hilden altoos raet ende eene voor aduijs, als omme die vordernesse vander begheerte vanden paeyse te houdene dye ghemaect was int iaer.M.iiijc.ende.lxxxij.ende si seyden dat sijt ooc also houden wilden. Ende doe was hem lieden noch voort ghetoocht den groten last, schade ende interest dye den graue Phelips daer of ghecommen was, te sijnen groten verliese ende quetse van sijnen lande van Vlaendren.

¶ Item vp den seluen.xvi.sten dach van Maerte, sonden dye ghedeputeirde van Brugghe die te Ghendt ter dachuaert waren vriendelicke groetenesse.etc. Voort om te laten wetene wat si besoengierden ende ghebesoengiert hadden. Ende hoe dat ter dachuaert vergadert ende ghecommen waren die naeruolgende staten ende landen. Eerst Hollant, Zeelant, Brabant ende Henegauwe, ende meest alle die landen. Ende daer was ghecommen mijn heere vanden Gruythuyse, mijn here van Rauesteyn santer eenen ghedeputeirde met sijnen laste, ende mer Phelips van Rauesteyn sandt als ghedeputeirt met sijnen laste Ian vander fonteyne. Ende daer was een here ghecommen huyt Vranckerijcke, die welcke brochte tijdinghe, hoe Monseur descordes hadde ghedaen roupen alle die frontieren van Vranckerijcke duere paeys vp tghemeene lant van Vlaendren. Twelcke was vry varende ende keerende, ende coopmanscepen daer doende die dattet ghelieuen soude, ende dat hi hoopte dat die besegelthede van dien hier corts wesen soude, want die coninc van Vranckerijcke wilde hem houden aen den paeys die int iaer van.lxxxij.ghemaect was ende besegelt, sonder eeneghe inbroke of valscheyt daer in te laten gheschieden. Ende daer was den seluen Ambassaduer gheseyt ende vertoocht ende belast dat hi den Coninc segghen soude, datmen daer vp die huere in dye voorseyde dachuaert metten seluen sticke besich was. Ende waren daer vergadert om dat ghemeenlic te concluderen ende te sluytene


       
        
        
    
    [Den.xvij.sten dach van Maerte en den eersten dach van Sporcle]

¶ Item voort vp den.xvij.sten dach van Maerte, so was die voorseyde weder ghebrocht vp die marct vp tscauot, ende was daer gheexamineirt met woorden, maer hy en wilde niet lijden, maer alsmen hem seyde van weder vp die pijnbanc te leggene, so seyde hi dat hijt verkennen soude al datter of ware. Ende leet daer buyten bande van pijnen, hoe dat hi voortstelder was vanden poorters te doen leenene, ende van maentghelt te doen gheuene, sonder ghebodt van sijnen here. Ende noch so verkende hi, hoe dat hi medeplegher was van te

{==CC.xxxvij.r==} {>>pagina-aanduiding<<}

doene heesschene een seuencie van penninghen, sonder consent vanden ghemeenen volcke van der stede. Twelcke hi kende dat foortse was, ende verkende ooc dat hi medepleger, ende voortstelder was vander vergaderinge inden burch, vp den eersten dach van Sporcle, svrydaechs vp onser vrauwen auent, ende dat datte was omme in te latene het garnisoen vanden Heynewiers, ende was oock huyte omme tghemeente tonder ende seere cort te houdene. Ende dat hi inden burch commende ende Petijt salasaert ende meer andere van haren medepleghers seyden yegens malcanderen, laet ons eerst in dye weere wesen, eer die vileynen ter marckt commen, ofte eeneghe vergaderinghe maken. Ende doe riep Salasaert, laet ons alle dye bouuen doot slaen, soe hebben wijt al naer onsen wille. Verkende ooc aldaer hoe dat bi sijnen Rade een lettel tijts daer te voren, eenen temmerman onnoselic ende met cleender cause onthooft was ende ghebrocht vanden leuenden lijue ter doot. Ende leet noch van vele sware sticken den lande aengaende, ende was als doe weder gheleet vp die halle tot tsander daechs.

        
                
                
            
            [Item voort vp den xvij.sten dach van Maerte]

Item voort vp den xvij.sten dach van Maerte, soe was van Ghendt ghesonden eenen brief, die welcke vp die marct int parc was ghelesen ouerluyt, binnen der tijt dat dese mesdadeghe daer present ende yeghenwoordich was. In welcken brief stont vriendelicke groetenesse aen Burchmeesters, Schepenen, Raet der stede van Brugghe, ende ooc aen den ghemeenen volcke der seluer stede, hoe dat te Ghendt ghecommen waren sekere ghedeputeirde van Vranckerijcke, die met hem lieden brochten dye beseghelthede aen Ghendt, Brugghe Ipre, ende aen alle andere steden die paeys begheerden vanden paeyse dye ghemaeckt was int Iaer van lxxxvij.dye te houdene in effecte vast ende ghestandich, ghelijc al die eerst gheconcludeirt ende ghesloten was. Voort so ontboden die van Ghendt, datmen den voorseyde gheuanghene nyet verhaesten en soude, want te Ghendt ghecommen waren vele lieden van diueerschen steden ende landen, clachtich vallende ouer den seluen gheuanghene, ghelijc als Hollant, Zeelandt, ende Lutcenburch, ende meer andere partyen, daer mede dat hi te doene ghehadt hadde binnen der tijt van sijnen regemente.


    [¶ Item vp den seluen dach als bouen]

    ¶ Item vp den seluen dach als bouen, so sonden die ghedeputeirde van diueersche plaetsen die daer vergadert waren, ooc eenen brief vriendelick Saluyt aen die van Brugghe, als dat si altijt bereet waren tonsen dienste, ende om dye weluaert vander stede van Brugghe, ende dat sy hoepten dat alle saken, als vanden paeyse ende ander discoorden al wel commen soude, maer baden seere datmen den voorseyde gheuanghene wel examineren wilde, ende datmen hem niet verhaesten en soude, maer hem vp houden tot dat si te Brugghe commen souden. Dyt baden vele diueersche ghedeputeirde, te wetene Hollant, Zeelant, Lutcenburch ende Vrieslant, want si alle wilden vallen ouer hem, ende sonderlinghe die van Hollant ende Zeelant, als dat sijn voortstel was, ende dat hi maecte metten coninc dat den meyskins ne gheene leenen en mochten versteruen, sonder alleene huyt ghesteken dat mijn here van Beuere toe behoorde ofte aenghinc, maer voort van alle dandere te legghene tsconincx tafele, te sijnen wille ende orbore ende profijte vanden Roomschen coninc voorseyde, also hi daer kende.etc.


       
        
        
    
    [Den.xvij.sten dach van Maerte]

¶ Item vp den.xvij.sten dach van Maerte, so was gherecht ende gheiusticiert eene dye tanderen tijden Burchmeestere gheweist hadde. Ende was sijn verlijt dese naeruolghende pointen, als dat hi Burchmeester wesende vander stede van Brugghe, voort stelder ende vpstelder gheweist hadde sonder consent vanden coninc of van sijnen Prinche, te stellene den poorters van Brugghe ende te doen gheuene maentghelt, het welcke dat was contrarie sijnen eedt. Ende ten anderen dat hy hadde gheweist te Ghendt, daer die Graue Phelips was ende hem daer eedt doende, ende dat hy daer naer veruiel, doende contrarie sijnen eedt, ende dede den co-

{==CC.xxxvij.v==} {>>pagina-aanduiding<<}

ninck vanden Romeynen eedt. Ende kende als dat hi vpsetter was als vanden coninck vanden Romeynen te maken voocht ende momboor van alle den landen vanden graue phelips. Ende kende noch in sijn verlijt sonder pijne of banden, dat hi was vpsettere van een ceuencie van penninghen tot eender wapeninghe, sonder consent van sijnen here van Vlaendren, ofte eeneghe andere landen toebehorende den hertoghe Phelips, het welcke ooc was contrarie sijnen eedt. Verleedt noch hoe dat hy huyt gheweist hadde om eeneghe steden van sijnen natuerlicken here in te nemene, daer of dat groot erruer ende grief quam, het welcke ooc was contrarie sijnen eedt. Ende hoe dat hi vp den vrydach, den eersten dach van Sporcle ter burch quam, al daer den Roomschen coninc was, om hem aldaer bystant te doene met alle sijne knechten wel voorsien ende ghewapent, omme tcommuyn te helpene dwijnghene ende castijdene bi foortsen ende bi crachte, by al welck verlijden was vanden drie leden slandts daer ghecondempneirt te sijne ende onthooft metten sweerde, alsoot hem terstont ghebuerde, maer hy badt tcommuyn seere om gracie, maer ten mochte hem nyet ghebueren. Ende eer hi onthooft was so was vp tschauot ghespreet een root laken, daer vp dat hy knielde, ende dat om dat hy een Rudder was ende een seer edel man. Ende onthooft wesende, was terstont gheleyt in een kiste ende ghedreghen in Cranenburch, ende daer lietmene tot sauents ontrent den.vij.hueren, doen was hi ghehaelt vanden Carmers met.xxiiij.toortsen, ende als ghedreghen ten Carmers, ende daer stont tlijc al dyen nacht inden choor. Ende des anderdaechs was hi met groter solempniteyt ghedreghen tot sijnder heerlicheyt waert, maer alle die in den Rauwe ghinghen mesten binnen der stede blijuen, om datmen meende datter hem yement also soude gheabsenteirt hebben van den ghenen diemen noch sochte om te vanghene, ende daer nae som noch gheuanghen waren. Ende die van sijnder heerlichede haelden tlijc van hueren here met processyen, ende was daer eerlicken begrauen, want hi ghenouch een vanden edelsten van Vlaendren was.


       
        
                
    
    [Den.xv.sten en den xviij.sten dach van Maerte en den eersten dach van Sporcle]

¶ Item noch vp den.xv.sten dach van Maerte, so verkende dese voorseyde Scouteeten gheweist hadde, dat die keyser Frederic vader vanden Roomschen coninck ghehadt hadde vanden lande dat wel bedrouch, twelck vp tghemeene landt ghestelt was totter somme van.lxxxm.croonen, sonder alle andere costen, diemen noch om sijnen wille dede.

¶ Item vp den.xviij.sten dach in Maerte verkende noch dat die coninc ende hi al voren met een groot ghedeel van adherenten, quamen mede inden burch, ende die vppermeester vander orloghe ende vanden volcke van wapenen Petijt salasaert, ende noch meer medepleghers ende welwillende vanden coninc ende van hem lieden. Voort hoe alle dese waren in wille ende meenden vp den voorseyde vrydach den eersten dach van Sporcle, hadden si tijt ghehadt het commuyn van Brugge doot te slane eer dat si ter marct ghecommen souden hebben. Ende dyt bleef achtere omme dieswille dat tvolc vanden Ambochten ende neeringhen so vullic vergadert was ende bi een, ende waren beroert omme dat die Heynewiers die commen waren ontrent der stede so openbaer hem alree vertoochden als vianden der stede, want si waren ghecommen om die quaetwillende van binnen by te stane ende onse stede te helpene beroouen ende te pilgieren, dat was tvoortstel vanden quaetwillende hadt ghecommen naer haerlieder meenen. Eerst soudemen vier ghesteken hebben binnen Brugge, ende dan tvolc sijnde ten brande souden si in ghenomen hebben die marct, ende daer souden si bi hem lieden ontboden hebben alle die notabele, ende die bi hem lieden ghehouden hebben als geuanghen ende soudense ghestelt hebben vp groote sommen van penninghen, ende dan met dien penninghen gheuoert hebben die orloghe yeghens die van ghendt, ende souden tghemeene volck hebben ghesonden ten brande, ende tvpstel was al tvolc dat ten brande ghecommen soude hebben datmen die doot slaen soude, ende also het ghemeene tondere te houdene, ende haerlieder wille te vulbringhene.


    
¶ Item voor verkende hi noch hoe dat hi hadde horen seggen den coninc vanden Romeynen, ende den here van Polem, ende Maertin de swarte, ende mijn here van Montengy, ende mijn here van Nassauwe, ende mer Iacob dye heere, dat hem lieden leet was ende seer berauwen dat

{==CC.xxxviij.r==} {>>pagina-aanduiding<<}

si die stede van Ghendt, als sijse te haerlieder wille hadden niet en raseirden ende te nyeuten en deden met brande ende andersins. Dit verkende hi vp den.xviij.sten dach van Maerte.

    
¶ Item noch so verkende hi vp den seluen.xviij.sten dach van Maerte, hoe dat hi ghecommunikiert hadde metten Dekene vanden wullen weuers ende metten Deken vanden temmerlieden, hoe dat si vaste vernemen souden wie die meeste crijsschers waren in haerlieder ambochten, ende dat si hem die ouergheuen souden in ghescrifte bi namen ende bi toenemen, hi soude daer ouer sulcke correctie doen, dats hem een andere wachten soude bi iusticien, also hi wel begonste aen eenen temmerman, die hi dede onthoofden omme een seer cleen sake, ende eenen vuldere diemen hiet den schonen Maertin, die hi ooc dede onthoofden bi touer gheuen vanden Deken, also die voorseyde die selue Dekens in die sticken bedrouch, want si also ouer een ghedreghen hadden, ende dat sy altijt goet vrient ende ghetrauwe blijuen souden den voorseyde Scouteeten. Voort sonden die ghedeputeirde van Brugghe die te Ghendt laghen eenen brief vp den seluen dach, hoe dat mijn here van Rauesteyn ende phelips van Rauesteyn sijn sone, ende meer andere heren begheerden eene dachuaert te legghen te Bruessele, twelcke als dien dach noch niet gheconsenteirt en was, maer verhoorden aldaer ende vernamen wel als dat dye Marcgraue van Antwerpen, ende die stede van Mechelen, ende die stede van Hulst, ende ooc hoe dat die stede van Rijssele hem lieden ooc wilden moeyen ende hem lieden die wapeninghe aen trecken, ende hem lieden ghereet maecten met alle dye andere garnisoenen, omme den coninck te Brugge te commen haelene met foortsen ende met crachte Ende waren wel gheaduerteirt dat si daer toe grote engienen ghereet maecten ende grote macht van volcke, biddende der stede van Brugge, dat si neerstelic wilden toesien ende pijnen den.coninc.wel te bewarene, want het was daer omme al ghedaen. Ende haerlieder ghedeputeirde seyden te Ghendt dat si gheenen vullen last en hadden omme metten anderen den paeys te sluytene, ende het ghene dat daer gheordonneirt was met alle den anderen landen, metsgaders dat die voorseyde heren begeerden die dachuaert te verlegghen te Bruessele.

        
                
                
                    
            
            [Item voort vp den xix.sten en den v.sten dach van Maerte]

Item voort vp den xix.sten dach van Maerte, so was vertoocht ende een ghebodt ghedaen, als aengaende den paeys van Vranckerijcke, hoe dat die van Gendt hadden ghedaen vertooghen bi sekere ghedeputeirde dye si byden coninck ghesonden hadden, metsgaders dat hi broeder vanden lande moet sijn, metsgaders den huwelicke van hem ende van vrau Margriete onser dochtere dye inbroken ende tquade regement datter was ende lange gheweist hadde binnen den lande. Ende dat vertoocht hebbende ende wedercommen sijne, so veruolchden die Schepenen van beede die bancken van Ghendt, ende dye Dekenen ende al tghemeene vander seluer stede ende ingesetene van diere, om te tooghen hoe dat den coninck vanden Romeynen blameirde ende verstack den paeys vanden Iare lxxxij. Ende dat bi quade toebrijnghers ende voortstelders die hem met haren quaden rade dade breken den voorseyde paeys. Ende die coninc van Vranckerijcke verstaen hebbende dat die coninc vanden Romeynen bi eeneghe dye tsijnen Rade waren, qualick gheregiert hadde sijn kint ende sijns kijnts landen, die welcke hi hilt voor sijnen broedere, midts den huwelicke van sijnder sustere als voorseyde es, ende oock voor sijn neue, so dede hy in nemen diueersche steden, ten behouue vanden hertoghe Phelips, alsoo hi seyde. Te wetene Aryen, Theerenburch, ende sint Omaers, dye welcke behoorden te sittene neutrael. Ende al dit staende ende voortganck hebbende, so eest dat die drie leden slandts van Vlaendren vereenicht sijn van eenen Rade ende goeden wille, aensiende die schade ende tverlies vanden landen vanden hertoghe Phelips onsen natuerlicken heere ende prinche, vp die voorseyde vereenicheyt hebben ghesloten ende gheconcludeirt te seyndene sekere ghedeputeirde aen den Coninck van Vranckerijcke, omme te confirmeirene den seluen paeys van Vranckerijcke, twelc dye coninc voorseyde gheerne dede, ende confirmeirde den seluen paeys vanden iare.lxxxij.den seluen.iij.leden slants van vlaendren. Ende dat was ghegheuen den.v.sten dach van

{==CC.xxxviij.v==} {>>pagina-aanduiding<<}

Maerte in tselue iaer. Ende noch gafmen alle man vryvaren ende vry keeren, wie dat hy ware vanden graefschepe van Vlaendren, ofte van anderen landen vanden hertoge Phelips al Vranckerijcke duere, als van Artoys Bollonoys, Henegauwe, ende het Tornyziensche, sint Omaers, Aryen Mortaengien, ende alle andere steden die den paeys begheerden, ende ooc alle Baliuwen ende capiteynen vanden voornomde steden, dat si goede iusticie doen souden ouer alle die ghene die yeghen den voorseyde paeys yet segghen of doen wilden. Maer diese ooc begheerden ende nyet begheert en hadden in tsluyten, dat si seynden mochten ghedeputeirde te ghendt, ende van daer soudemen seynden te Parijs, om hem lieden den seluen paeys te confirmeirene. Twelck terstont ghedaen soude worden vanden coninc van Vranckerijcke, ende van mijn here van Beeniu, ende mijn here van Orliens ende den bisschop van Parijs, ende meer andere heren, byden welcken den seluen paeys ghesloten was te Amboyzen, vp den.v.sten dach van Maerte, ende was gheseghelt met sconincx seghele, ende gheteekent met alle der voornomder heren hanteekene. Ende in teekene der waerheyt, so sandt dye coninc van Vranckerijcke een van sijnen Heraulten, die welcke stont te Brugghe vp dye halle ter veynstere, met sijnen wapenrock aene van den coninc, daermen den seluen paeys publieerde ende huytriep voor al dye weerelt openbaerlic. Te weetene eerst in fransoyse ende daer naer in Vlaemsche, daermen als doe van blijschepen speilde vp die halle metten stede speillieden, ende tvolc was seere verblijt, ende men schoot alle die engienen dye rontomme die marct laghen ende stonden. Ende die vander wet die deden van blijschepen ghelt saeyen ter hallen huyt, twelc was een nyeuwe munte van.iiij.groten tstick, ende waren, penninghen met eenen leeu, die te Ghendt ghemunt waren huyter name vanden hertoge phelips onsen natuerlicken here ende prinche. 


            
        
            
            [Den.xxx.sten dach van Maerte]

¶ Item vp den.xxx.sten dach van Maerte, so was dese voorseyde gheuanghen weder omme int parc ghebrocht, ende die pingioenen stonden al rontomme, omme dieswille datmen hem weder ghinc examineren ende pijnen, so ghebuerdet datter eeneghe metten pingioene vanden temmerlieden liepen huyten parcke, ende dandere volchen hem naer, ende dat omme dat men hem hadde ghegheuen drie daghen te rustene, ende te bet te bedinckene ende sijn siele te quijtene, ende lieten hem als doe onghepijnt huyt den parcke haen. Ende deden den ouden Dekene vanden temmerlieden ter marct bringhen int parc, omme datmen seyde dat hi ende die Deken vanden wulleweuers, beede wel wisten van alle den vpsette. Ende in tparc wesende was gheexamineirt, maer en vonden aen hem niet. Ende men soude ooc gheexamineirt hebben den Deken vanden wulleweuers, ende doe quamer vele Dekens ten parcke waert, ende dye Deken vanden temmerlieden was huerlieder voorsprake. Ende seyde huyter name van alle dandere, tot den Burchmeesters, Schepenen ende Raet, ende tot den Baliu, Schouteeten ende Capiteyn, ende ooc meester Ian Beyts Pensionaris, ende Willem schoutharijnc clerc vanden bloede, dattet niet en behoorde te wesene goede poorters van Brugghe te examineirene of te bancke te legghene om segghende woorden, ende also haerlieder leden te brekene. Ende doe deden si weder den voorseyde halen, segghende dat hijt behoorde te lijdene in dye pijne ende buyten der pijne, watter of was aengaende dye twee Dekens, ende vander gheheelder wet van drie iaren daer te voren. Twelc also ghebuerde, ende was weder ghebrocht vp den pijnbanc, daer hem gheuraecht was wat si vander sake wisten of niet. Daer nam hi byder doot die hi steruen soude, dat hi van hem lieden niet dan goet en wiste. Ende doe waren die twee voorseyde Dekens ontslegen, ende ooc die oude wethouders van die voorleden iaerscharen, vanden drie leden slandts van Vlaendren ende vander ghemeender wet van Brugghe, als aengaende tcryem. Ende als aengaende tceuyle, so souden die drie leden slandts hem lieden daer of corrigeren, so dat behooren soude die daer of beschuldich beuonden soude worden, ende dat si vander halle niet commen en souden, si en moesten goede sekere doen, ende goede suffisante borghe stellen.

 
            
        
            
            [Den vierden dach van Maerte]

¶ Item het ghebuerde den vierden dach van Maerte, also die.xvij.neeringhen, ende alle dander ambachten staende ter marct met tenten ende pauwelioenen, ende oock die

{==CC.xxxix.r==} {>>pagina-aanduiding<<}

poorterye, als datter eeneghe onghehoorsame persoonen, also der doen vele waren, die welcke dicwils den standaert vp namen, ende namense als doe vp ende liepender mede inden burch, aldaer hem lieden als doe volchden al dander pingioenen vanden ambachten ende neeringhen, ende dat daden si dicwijls als si yement ghepijnt of ghedoot wilden hebben. Ende also hadden sy eens gheloopen inden burch met haren pingioenen, ende stonden daer in ordonnancie, omme of ghebrocht te hebbene vanden steene sommeghe gheuanghen, die tanderen tijden in die wet gheweist hadden, omme die selue gheexamineirt te worden, ende ter iusticie te bringhene, elc naer sijn verdiente, twelcke was ghedaen seere corts daer naer.

¶ Ende daer naer so maecten si een parck vp die marct, daer inne dat die vander wet ende die.iij.leden slandts van Vlaendren vergaderen souden, ende alle die hooftmannen ende die Dekenen, omme aldaer te examineren dies verdient souden moghen hebben. Ende daer was vp dien tijt ghesloten, omme dies wille dat sommeghe bouuen ende vuyle knechteraedgien, daer redene noch verstant in en was, somtijt den standaert vp namen datmen soude maken eenen capiteyn van onser stede, ende dat was mijn heere van Huytkercke, ende dat hi soude hebben ten coste vander stede.xl.ghesellen hallebaerdiers achter hem gaende, dies soudender noch wesen onder hem twee andere Capiteynen, om hem tontlastene vander moeytelichede ende daer of was den eenen Ian heyndricx, ende den anderen was Iheronimus dye scrapere. Ende dese twee hadden elc.x.vanden voornomden Hallebaerdiers, ende mijn heeren van Huytkercke die Capiteyn hilt dander.xx.ghesellen, ende daer te voren hadden gheweist een ondercapiteyn die welcke hiet Ian Maroot, ende was een mesmakere. Ende omme dieswille dat hy vele roupens ende segghens hadde van te belastene alle die ghene diemen ter exame brochte, ende was seere stranghe ende quaet vp hem lieden. Ende om hem den mont te stoppene ende om beters wille, ende om meer der arch te schuwene ende te belettene, so was hem ghegheuen quansuys voor sijnen arbeyt.C.croonen, omme dat hi ghestilt ende gherust soude wesen. Ende doe wasser ghesloten datmer gheen pingioen porren en soude al dandere en souden volghen het ware om goet of om quaet, ende dat was ghesloten byden aduijse ende accoorde vanden neghen leden, te wetene den vpper hooftman, end dye acht sware Dekens voor twijste ende tbeste ende tsekerste om alle saken ten goeden affecte ende accoorde te bet te bringhen.

        
        
    
[Item vp den.xx.sten dach van Maerte]

    Item vp den.xx.sten dach van Maerte, so quam van Ghendt huyten Rade binnen der stede van Brugghe mijn heere vanden Gruythuyse ende die here Ian vander fonteyne, ende ghinghen terstont byden coninck vanden Romeynen, als ghedeputeirt van mer Phelips van Rauesteyns weghe, al daer mijn heere vanden Gruythuyse last nam om te sprekene vanden paeyse in Brabant. Ende si quamen ront omme dye marct ende baden tcommuyn datmen die bagaedgie van mer Phelips van Rauesteyn die hier in die stede was soude willen seynden, twelcke sy doe niet en wilden consenteren, maer seyden dat hy daer selue commen soude. Om twelcke mijn heere vanden Gruythuyse gram wech track te Ghendt waert metten laste vanden coninck.


            
        
        
        [Den.xxij.sten dach van Maerte]

¶ Voort vp den.xxij.sten dach van Maerte, so sandt mer Ioos de Baenst Ghijs de Baenst sone, dye Capiteyn ghestelt was vander stede vander Sluys ende van beede die casteelen eenen brief aen die van Brugge, hoe dat hy verstaen hadde dat hem dese gheuanghen die Schouteeten gheweist hadde hem bedreghen soude hebben, ende ooc den bastaert de Baenst, van welcken bedraghene hi ouer screef, dat die voorseyde gheuanghene quade cause hadde en heift, ende en was nyet wel bedocht, want wy van dien niet en sijn noeyt en waren, noch oock nemmermeer worden en sullen, maer wy weten wel dat bi quade toebringhers ende oorstekers of quade valsche informacie der wet toe ghebrocht sal sijn, daer wy

{==CC.xxxix.v==} {>>pagina-aanduiding<<}

niet vele omme en gheuen noch vp en passen, maer stellen dit in onse deere. Ende in desen seluen brief was noch eenen brief ghesloten, commende aen desen voorseyde gheuanghene, ghenouch luydende als den anderen, als dat hi hem wel bedincken soude eer hi storue, want hi wel wiste dat wi van gheenen saken en wisten, den lande of der stede aengaende.


        
        
    
[Item vp den.xxij.sten dach van Maerte]

    Item vp den.xxij.sten dach van Maerte, so begheerden dye van Ghendt aen dye Wet ende aen tghemeene van Brugge, omme te hebbene een verbant, als vander bewaernesse vanden coninck, omme twelcke het commuyn van Brugge seer gram was, ende si begheerden dat si den seluen brief seghelen souden, twelcke si gheen van al doen en wilden, ten ware dat alle die garnisoenen ghelicht waren huyt alle die smalle steden, wanter so een verbant was tusschen den.iij.leden ende den ghemeenen volcke vander stede van Brugghe. Ende voor begheerden die van Ghendt haren brief van verbande weder te hebbene, die si die van Brugghe ghegheuen hadden, als aengaende die duytsche heeren die te Ghendt gheuanghen laghen, die welcke si die van Brugghe belooft hadden weder te doen hebbene als si wilden ende dat begheeren souden. Voort sprac haerlieder verbant dat si aen die voorseyde gheuanghene heeren niet toutchieren noch commen en souden, vp groot verbant ende belofte dat si der stede ter cause van dyen ghedaen hadden. Ende om der groter belofte ende verbants wille dye si der stede van Brugghe ghedaen hadden, so begheerden sy verbant vande stede van Brugghe vander bewaernesse vanden Roomschen coninck, daer si lettel of niet toe te segghen en hadden, want ten was haerlieder entreprijse niet, noch si en hadden ons den coninck niet gheleuert, noch ooc te bewarene ghegheuen, want dat in haerlieder macht niet en was.


        
        
    
[Item voor noch vp den.xxij.sten dach van Maerte]

    Item voor noch vp den.xxij.sten dach van Maerte, so waren alle die pingioenen vander marct ghedreghen inden burch, ende daer versochten si te hebbene eer si huyter burch gaen souden hare beseghelthede, ende was dese. Te wetene vander absolucie, van dat sy ter marct ghecommen waren, ende van al dies daer gheschiet soude wesen moghen, ende vander wapeninghe diemen alle iare houden soude als voorseyde es, ontrent sint Gillis dach, omme als dan ghecorrigiert te wordene alle dye ghene dye der stede te cort ghedaen hadden, ofte hem lieden ghemessuseirt in den eedt, ofte regement vander seluer stede. Ende doe was hem lieden gheantwoort datmen besich was met eenen sticke, dat si aen dye vander wet begheert hadden, ende dat was dat si baden datmen een ghebot ter hallen huyt doen soude, als dat nyement en soude wercken noch doen wercken, vp die verbuerte van.iij.ponden paresysen, ende diet wroughen soude die soude hebben tderde vander boete. Ende seyden oock als doe, als dat si den voorseyde ouden Schouteeten wilden gheiusticiert hebben. Doen ghinghen si weder ter marct, ende terstont ghincmen een ghebodt doen als voorseyde es. Ende des nachts te voren so was eenen brief gheuonden vp tschauot onder den pijnbanck, die als doe ooc ter hallen huyt ghelesen was, ende daer inne stont dit naeruolghende groetenesse aen dye wet vander stede van Brugghe, ende aen den ghemeenen buyck van diere, hoe dat si hem wel wachten souden, want si seere ghedreecht waren. Ende hoe dat hem desen gheuanghen voorseyde seere gheueynst hadden ghehouden, ende dat dede eenen Raet vander stede van Brugghe doe ter tijt sijnde, dye welcke den voorseyde gheuanghene al gheinformeirt hadde, van dies al dandere dye voor hem onthooft ende ghestoruen waren, verkent ende verleden hadden vp hem, metsgaders dat die selue al die tijt die hi absent gheweist hadde, was binnen den huyse vanden seluen man vanden Rade, aldus so moeste die selue wel wat weten vanden secrete vanden voorseyde gheuanghene. Ende den Dekene vanden temmerlieden, ende den Deken vanden wullen weuers, den Deken vanden scheerers, den Deken vanden smeden, ende vanden scheppers, waert datmense al ondersochte, sy souden wel wat vanden secrete van desen

{==CC.xl.r==} {>>pagina-aanduiding<<}

gheuanghen segghen.


       
        
    
    [Den seluen.xxij.sten dach van Maerte]

¶ Item vp den seluen.xxij.sten dach van Maerte, so was die voorseyde gheuanghene die tanderen tijden Schouteeten gheweist hadde ghebrocht vander halle vp die marct vp tschauot int parc staende. Ende daer was in sijne presencie ghelesen al tghene dies hi verkent ende verleden hadde, ende alle die bedraghen die hi bedraghen hadde, ende alsoo bleeft staende. Ende moeste hem al daer ontcleeden om te steruene. Ende ontcleet sijnde tot in sijn lijnwaet, viel vp sijn knyen ende bast daer openbaerlick der ghemeente om gracie. Ende in dien hi sijn lijf behouden mochte, al waert datmen hem ghecondempneirt hadde sijn leuen daghen in eenen torre gheuanghen te ligghene, hy soudt in groter gracie ghenomen hebben, ende hem lieden daer of seere bedanct hebben. Vp al welcke peticie men hem gheen antwoorde en gaf. Ende aldus siende dat hi steruen moeste, badt ootmoedelic al knielende om die doot die god starf datmen hem wilde consenteren sijn kerchof. waer vp men hem antwoorde datmer prouisie vp hebben soude. Maer was daer verwesen vanden leuenden lijue ter doot ghebrocht te sijne metten sweerde, ende sijn hooft te stellene vp eenen glauyeschacht vp die Ghendt poorte, twelcke also ghebuerde, maer noch haddy gracie, want naer taduijs van sommege indiscrete persoonen soudemene ghequaertiert hebben, maer sijn geheel lichame sonder thooft was begrauen in onser vrauwe kercke, in sijn capelle die hy daer selue hadde ghedaen maken.


        
        
    
[Item voort vp den xxiij.sten dach van Maerte]

    Item voort vp den xxiij.sten dach van Maerte, so hadden vernomen die heeren van Ghendt, soe deden oock onse ghedeputeirde vander stede van Brugghe, hoe dat mijn here van Iselsteyn ende die Graue van Soorne quamen van Antwerpen met vier duysent mannen ,te wetene drie hondert peerden, ende die reste waren alle voetknechten, die welcke peerden men seyde dat sy alle trocken te Hulst waert, ende dat die voetknechten quamen ten Damme waert, ende waren gheordonneirt omme den Damme ende Middelburch in te nemene. Ende dat ghedaen sijnde, wilden ende meenden welden Coninck met foortsen ende met crachte van Brugghe te ghecrijghene. Daer omme dat die van Ghendt ende onse ghedeputeirde screuen aen ons, ende baden dat wi scherp toe sien souden int bewaren vanden Roomschen Coninck, want daer souden corts commen so si vernomen hadden drie duysent Ruyters ter sluys, dye welcke voorseyde Ruyters quamen om ons te verderuen ende te cranckene, in dyen si consten of mochten in eenegher wijs.


        
        
    
Item vp den.xxvi.sten dach van Maerte, so ordonneirde het commuyn van Brugghe duysent mannen dye welcke souden huyt trecken in onse Casselrye.

Te wetene tot den ghenen die by ons nyet ter marckt ghecommen en waren, omme hem lieden te vraghene wat wy aen hem lieden hadden, ende oock omme te vernieuwen haerlieder wetten huyter name vanden edelen Hertoghe Phelips onsen natuerlicken heere ende Prinche. Ende dye van Brugghe vernamen als dat die selue Casselrye eeneghe ghedeputeirde ghesonden hadden te Ghendt aen den Raet, omme aldaer mede te sluytene al dieser ghedaen soude worden, huyte ghedaen Duynkercke ende Greuelijnghe. Mae si lieten wel weten dat sy vroom ghenouch waren omme datte te houdene, ende dat si nyement in laten en souden binnen harer steden, noch vrient noch viant voor dat si andere antwoorde hadden vander vergaderinghe vander stede van Ghendt, maer wilden leuen ende steruen met onsen gheduchte here ende Prinche den edelen Hertoghe Phelips. Aldus so wast dat dese duysent mannen diere gheordonneirt waren nieuwers en ghinghen, maer bleuen thuys. Ende vp den seluen.xxvi.sten dach van Maerte, was binnen der stede van Brugghe ter hallen huyt gheroupen, soe wie dat mijn here van Meerwede ghecrijghen conste, omme dat dye voorseyde here viel partye vanden lande, soude daer voren hebben

{==CC.xl.v==} {>>pagina-aanduiding<<}

hondert ponden groten, in dien hi hem leuerde, het ware leuende of doot. Ende inder ghelijcke Phelips van hondekin ooc vp hondert ponden grooten, so wie hem leuerde in handen weder leuende of doot.


        
        
    
[Item vp den.xxvij.sten dach van Maerte des nachts]

    Item vp den.xxvij.sten dach van Maerte des nachts, so quam eenen roup vp die marct, als dat mijn here van Iselsteyn ende dye Marcgraue van Antwerpen ghecommen waren ter Sluys ende wilden commen ten Damme, ende tsegghen was dat sy vp quamen ten Azegate. Ende daer omme vergaderde tcommuyn al vp die marckt, omme eenich volck te seyndene om den Damme te sercouersene, ende grote engienen warer toe bereet ghemaeckt, maer daer waren eerst huyt Brugge ghesonden diueersche acouters om daer of dye waerheyt te vernemene, wanter tvolc in Brugghe seere mede beroert was. Maer die voorseyde acouters wederkeerdende, beuonden dattet al lueghene was. Maer men sandt ten Damme noch.xl.ghesellen, om dat si te bet bewaert souden sijn, maer men seyde te Brugghe datter eeneghe waren binnen der stede die dat voort ghestelt hadden, omme dieswille dat die duysent mannen diere gheordonneirt waren, nieuwers gaen en souden, alsoo si ooc en deden, maer bleuen gheordonneirt tot der tijt dat die dachuaert van Ghendt ghescheeden soude wesen, omme dan als voren al tselue te doene.


        
        
        
        
    
    [Item vp den.xxvi.sten en den xxvij.sten en den achtentwintichsten dach dach van Maerte]

    Item vp den.xxvi.sten dach van Maerte, soe was by aduijse eenen subtijlen raet gheuonden ende maniere, als dat tvolck vander marckt ghegaen soude hebben met haren tenten ende pauwelioenen elc in tsijne, ende men soude hem lieden besorghen, van al dies hem lieden soude behouwen ofte orborlic wesen mochte, ende der stede ende ooc den lande. Vanden welcken sy als doe te vreden waren, ende seyden tslot te sluytene des ander daechs den.xxvij.sten dach in Maerte. Ende dit ghehoort vp den seluen dach, so vergaderden dye.xvij.neeringhen in die halle vp taduijs als voren. Ende hem lieden dochte dat taduijs nyet goet en was, metsgaders dat sy hare beseghelthede noch nyet en hadden, dye welcke nyet te ghecrijghene en was, ten ware dat dye dachuaert te Ghendt ghedaen ware ende ooc te Bruessele, daer si van Ghendt gheleyt was. Ende ooc omme dye brieuen aengaende tledt van den Vryen, dye welcke brieuen waren te Remerswale in Zeelant, in een kiste, daer seuen kistkins inne ghesloten waren, elc met sonderlinghe slotelen, welcke slotelen hadden in haer handen dese naervolghende. Te wetene mijn here Willem van Grijspeere ende mijn heere van Poucke. Ende die selue kiste dede Pieter lanchals voeren in Zeelant te Remerswale, alsoo saen als hy beuoelde dat tvolck wat wedersporich begonste te wordene yeghen dye groote heesschen die hy hem lieden daghelicx voren leyde, omme dat die selue kiste onghereet soude sijn ende quaet om vinden, ende die selue verbanden niet te nieten te brijnghene, als aengaende het let vanden Vryen ende vele meer andere saken, soe wast dat mijn heere van Remerswale den.xxvij.sten dach van Maerte begheerde ende voortstelde, aenghesien dat hi sach dat die.xvij.neeringhen vergadert waren ende vander marct niet scheeden en wilden, ende vp dien dach dedemen een messe vanden heleghen gheeste, want dye heeren meenden dat sy dien dach vander marct ghegaen souden hebben, maer sy seyden dat si huyter wapene noch vander marct niet gaen en souden om den laetsten man te waghene, voor ander stont dat si hadden die selue brieuen ende al haerlieder rechten ende saken al claer. Ende dit mijn here van Remerswale verstaende, sandt terstont den Schouteetene mer Pieter mattyneye aen dye.xvij.neeringhen, vraghende of si mijn heere van Remerswale wilden laten trecken omme die selue brieuen met sekere ende boorchtocht binnen der stede van Brugghe, hy soudse vp sijnen plucht seynden tot Oostende. Ende wilden si dat niet doen, als dat si souden seynden mannen huyten neghen leden vp haerlieder plucht, hy soude die selue diligencie doen die hy nemmermeer en soude connen en moghen dat sijse ghecrijghen souden,

{==CC.xli.r==} {>>pagina-aanduiding<<}

ende hy daer mede ontlast wesende. Ende aldus daer noch wesende, quamen ghedeputeirde vanden Vryen, ende bedancten seere die.xvij.neeringhen van haerlieder bystant ende besorchsaemheyt dye si ghedaen hadden, ende seyden dat si wel versekert waren ende wel te vreden omme vander marct te gane met die van Brugghe. Doe vraechden wi van Brugghe of sy borghe wilden blijuen voor mijn heere van Remerswale, ende meer andere heren. Ende si seyden neen. Doen ghinc men vraghen het ghemeene peuple vanden Vryen of si te vreden waren, maer si seyden neens, ende baden om bystant aen ons ghemeente van der stede van Brugghe om die doot die god starf, het welcke wi hem lieden beloofden te doene, omme dat sy gheobegiert hadden. Doen antwoorden wy wedere den heere van Remerswale als dat wijer selue omme trecken souden, maer dat hi diligencie doen soude dat wijse ghecrijghen mochten binnen.v.daghen vp sijn hooft te verliesene, twelc hi aen nam daer inne tbeste te doene ende hi was weder vp dye halle gheleet gheuanghen, tot dattet ghebuert soude wesen. Ende terstont waren gheordonneirt ghedeputeirde vander stede van Brugge datmen trecken soude ter Sluys bi mijn heere van Santrein, twelc also ghedaen was. Ende binnen der stede vander sluys commende, waren seere willecomme, ende van mijn heere van Santrein seere blijdelick ontfanghen, die hem lieden dede bereeden een costelic bancket. Ende daer vraechde mijn here van Santrein hem lieden, waer omme dat si den Roomschen coninck soe vaste hilden, ende seyde hem lieden dattet niet wel ghedaen en was, aenghesien sijn grote edelheyt. Ende badt hem lieden dat si hem wilden laten gaen achter die strate wel verwaert sijnde daert hem gheliefde, ende hem dochte dat datte best ghedaen soude wesen, ten orbore ende profijte vander stede van Brugghe, ofte waert sake dattet nyet en ghebuerde binnen.vi.daghen daer naer, het soude ons berauwen, maer dyt doende soude altoos ons vrient wesen, ende voor ons bereet totter doot toe. Ende ons ghedeputeirde quamen vander Sluys den achtentwintichsten dach van Maerte, ende brochten ons die antwoorde te Brugghe, ende daer of veraduerteirt wesende, was ghesloten dat den Roomschen coninc binnen der stede van Brugghe soude wandelen, ende gaen daert hem beliefde wel bewaert sijnde, maer het en ghebuerde soe niet. Ende dat was ghelaten huyt vreesen of hem eeneghe quade bouuen eenich hinder of leet mochten ghedaen hebben in sijnen edelen persoon.


       
        
        
    
    [Den.xxvij.sten en den den.xxix.sten dach van Maerte]

¶ Ende vp den.xxvij.sten dach van Maerte, so sloten dye hooftmannen ende dye seuenthien neeringhen, ende die vier neeringhen, met alle den andere Dekens dye ter marckt stonden, dat sy malcanderen bystaen souden totter doot, ende vander marckt niet te scheedene ten ware dat si alle hare saken wel ende ghetrauwelicke vaste ghesloten ende beseghelt hadden. Ende ordonneirden van dier tijt voort haerlieder wake in vieren, omme datmen soude die andere daghen dienst wake dat niet en ware soude moghen wercken. Ende dat omme ontlast te sijne vander roupinghe ende crijsschinge vanden schamelen volcke, het welcke was gheordonneirt vp den.xxix.sten dach van Maerte.

        
                
                
            
            [Item vp den.xxviii.sten dach van Maerte]

Item vp den.xxviii.sten dach van Maerte, so quam binnen der stede van Brugghe een Messagier vander stede van Mechelen, dye welcke brochte eenen brief, als dat si hadden verstaen dat die van Ghendt ghecommunikiert waren metten Fransoysen, ende dat si ghesloten hadden te leuerene den Roomschen coninc inden handen vanden Coninck van Vranckerijcke leuende of doot. Ende die van Mechelen baden den lieden van Brugghe seere vriendelick dat si goede wake wilden houden ende scherp toe sien om den Roomschen Coninck wel te bewarene, want den edelen Hertoghe Phelips ende sijnen staet hadden wel vernomen dat den Roomsche coninck sijnen vadere wel ende eerlick was ghelogiert, maer badt ende dede bidden datmen sijnen vadere soude willen laten gaen achter straten alsoot wel behoorde,

{==CC.xli.v==} {>>pagina-aanduiding<<}

midts goeder bewaernesse daer of nemende, want hi wel verstaen heift, ende wi mede dat si hem niet ghearresteirt en hebben dan teender goeder waer omme, ende dat omme dat si saghen dat die landen ende steden van onsen gheduchten ende natuerlicken heere den edelen Hertoghe Phelips alle bijstier ende tachter wierden byden quaden ende valschen Rade die die Roomsche Coninck sijne vadere gheloofde, ende by hem hadde, ende langhe ghehadt hadde van eeneghe quaetwillende, also wel van binnen den lande als van buyten, maer baden die van Mechelen noch als voren dat wy wel toe sien wilden, want sy hoepten dat noch al goed worden soude byder gracien gods, ende baden omme corte antwoorde vp die voornomde sticken, twelcke ghedaen was in deser manieren hier naer volghende.


[Vriendelike groetenesse aen den Hertoghe Phelips onsen natuerlicken here ende Prinche]

    Vriendelike groetenesse aen den Hertoghe Phelips onsen natuerlicken here ende Prinche, ende aen alle den heeren Burchmeesters, Schepenen ende Raet, ende aen allen inghesetene sijnder stede van Mechelen. Voort hoe dat sy vry ende wel gherust mochten wesen, als dat den Roomschen Coninc niet messchien en soude binnen onser stede van Brugghe. Ende in dyen yement ter contrarie soude willen voortstellen, wie of van wat nacien dat hi ware, souden dat keeren ende beletten met onsen bloede, ende lieuer ons leuen daer voren laten, want hy vader es van onsen gheduchten ende natuerlicken heere ende Prinche den edelen Hertoghe Phelips, daer voren dat wi hem houden, ende wes wy doen dat en doen wi niet om ons singulier profijt, maer wi souden gheerne sien den orboor ende profijt van onsen erfachteghen heere ende Prinche den edelen Hertoghe Phelips, ende van sijnen lande ende goeden steden, dat kenne god die bi hem ende by hu lieden blijuen in siele ende in lijue.


        
        
        
    
    [Item voort vp den xxix.sten en dertichsten dach van Maerte]

    Item voort vp den xxix.sten dach van Maerte, so waren binnen der stede vanden Sluys ghecommen mijn heere van Iselsteyn ende dye Marcgraue van Antwerpen, ende meer andere bi mijn here van Saintrein, ende vonden in haren Raet als dat sy twatere ter Sluys stakijtsen souden ende ketenen, twelck also ghedaen was den dertichsten dach van Maerte, omme datter gheene schepen passeren en souden van buyten noch van binnen. Ende achteruolghende den dertichsten dach van Maerte, so sonden dye van ghendt twee copyen, deene in walsche, ende dandere in Vlaemsche, daer of dat si den princepalen brief hadden ghenomen eenen Messagier vanden Roomschen Coninc, al daer in stont ghescreuen aen haren Capiteyn vander orloghe, aldus inhoudende. Siet wel toe aen die vergaderinghe van die van Ghendt, want si besich sijn om een generale paeys te maken hem hu lieden, maer wedersteket so datter niet of en commen, aenghesien dat ick ghearresteirt ben. Ende voort steict alomme tvier inne, ende hout secretelick huwen eedt. Ende pijnt te ghecrijghene een saufconduyt van thien daghen om dertich mannen. Ende binnen dier tijt soe comt binnen der stede van Brugghe, ende pijnt mi te ghecrijghene huyt der stede, want men my nyet seer sonderlinghe nauwe en bewaert, ende steket tvier dan al omme, ende vanckse alle ionghe ende oudt, ende doetse alle te nieuten. Vanden welcken men den Roomschen Coninck ghinc vraghen oft hy dese brieuen aldus ghescreuen hadde ende ghesonden, want daer en stont niements name inne vermont. Doen seyde die Roomsche Coninck ende swoer by sijnder edelheyt ende by sijnder doot dat hijt noeyt ghescreuen en hadde, noch ghedaen scrijuen, of ghepeinst en hadde sulcke brieuen te scrijuene, of yement te doen scrijuene, ofte te seyndene. Ende hi seyde oock tot hem lieden, eest datment aen my beuint ic wil mijn lijf verbueren, ende begheere dat men mi den hals of slae, ick salt hu lieden gheerne vergheuen. Doen seyden die van Ghendt die daer als doe binnen der stede van Brugghe waren, als dat die Coninc wilde doen vernemen naer den scrijuer van desen, ende wilden datmen ter hallen huyt

{==CC.xlij.r==} {>>pagina-aanduiding<<}

een ghebodt doen soude, ende gheuent den ghemeente te kennene alsoot gheschiede. Maer daer naer soe vergaderden Hooftmannen ende Dekenen met die van ghendt, seggende dat si in alder manieren begheerden te siene den principalen brief ende sijn hanteeken daervp, also si seyden dat den brief in hilt, omme alsoo si seyden dat den brief in hilt, omme al welcken brief dye van Ghendt sonden subijt te Ghendt. Ende vp den.xxx.sten dach van Maerte, inden voorauent so ghinghen die ghedeputeirde vanden drie leden slandts, metsgaders die ix.sware Dekens van Brugghe byden coninck, omme hem te tooghene die warachtigheyt vanden seluen brieue, want hijse selue gheteekent hadde met sijnder handt. Twelck hi daer al doe kende dattet also was, ende van meer ander brieuen. Ende sonderlinghe wist men wel dat hy eenen brief ghesonden hadde eer hi vp Cranenburch ghebrocht was, als dat alle dye garnisoenen nyet doen en souden noch houden en souden van alle dye brieuen die hy seynden soude, want hijt al bi bedwange soude moeten doen, als van sijnen sone te bringhene of te seyndene, ofte om hem lieden te doen lichtene huyt eeneghe steden, maer dat sijt altijd vroom ende sterck souden houden yeghens alle manne wie dattet ware. Ende dien seluen dach was ghesonden eenen brief vanden capiteyn van Gendt, die welcke lach Teeclo omme te weerene die van Hulst, die welcke meenden te commene roouen tot voor Brugghe of in tbrugsche quaertier, ende hi ontboot die van Brugghe of hem lieden yet gheliefde, hy was voor hem lieden bereet, waer of dat hy seere bedanckt was. Ende men screef hem lieden weder duere dat si ons van Brugghe altijt souden laten weten waer dat si laghen, omme hem lieden altijt bystant te doene, in dien dat noot ware, want wi van Brugghe daer toe bereet waren altijt alst hem lieden gheliefde. Voort so quammer vp den seluen dach eenen brief vander Sluys, ghesonden van mijn here van Santrain, hoe dat hy ons seere dede groeten, ende dat wi altijt wilden wel doen ende ons seluen helpen, want hi ons niet ghehelpen en conste, aenghesien dat het vyer te seere ghesprooct was, ende te varre ghecommen, maer soude altoos sijn huyterste beste doen van dat hi soude connen ende moghen, aenghesien onsen goede wille ende rechtueerdichede dye wi sochten, ende als noch soucken.


        
        
        
    
    [Item vp den.xxx.sten van Maerte en den eersten dach van April]

    Item vp den.xxx.sten van Maerte, ontrent den.xij.hueren inder nacht so quam een twist tusschen den.xvij neeringhen ende der poorterye, ende dyt was die waer omme dat die vander poorterye hadden gheleyt den standaert vander poorterye ende alle die pingioenen tusschen die rebben van hueren logijste, ende sy en deden niet waken dat die schamele haghepoorters. Ende Ioos Centurioen als hooftman vander gheheelder poorterye, daer omme dat dye.xvij.neeringhe seyden dat men dye clocke aen een boort slaen soude, ende datmense alle doot slaen soude omme dat si hem tstick so cleene aentrocken, waer omme die voornomde Ioos Centurioen hem lieden so vriendelick toe sprack, ende badt omme die doot die god starf dat si met redelicke woorden wilden te wercke gaen, hy soude hem lieden bystant doen om te hebbene een trompet, ende metten seluen trompette hem lieden doen aduerteren die in ghebreke waren. Ende beloofde daer inne sulcke prouisie te doene, datter gheen ghebrec meer en soude wesen by hem lieden alsoo hi oock dede, ende daer mede bleuen si gherust. Maer seyden in dient meer ghebuerde si soudense dootslaen vp haerlieder bedde. Ende begheerden als doe ooc te wetene waer die brieuen so lange bleuen, daer omme datmen ghesonden hadde te Remerswale, dat si te dier tijt noch nyet ghecommen en waren. Ende datmer niet en stelde prouisie offer eenich allaerme ofte twist quame, waer dat elck soude gaen ofte loopen in sijn plecke ofte plaetse ten sijne, dat wy nyet al ouer hoop loopen en souden sonder maniere ofte ordonnancie. Ende dyt was aldus gheordonneirt vp den eersten dach van April.


        
        
    
[Voort vp den.v.sten dach van April]

Voort vp den.v.sten] dach van April, soe waren eeneghen ghe-
    
{==CC.xlij.v==} {>>pagina-aanduiding<<}

deputeirde vander stede van Ghendt ghecommen met een voor aduijs,
te wetene om den Roomschen Coninck te bewarene, ende om hem dienaers ende officiers te stellene ende sijne bewaerders van hem te absenteirene. Ende es te wetene dat die van ghendt gheordonneirt hadden als Schinckere te sijne vanden Coninck dye ionghe Ian de Keyt, ende meer andere die hem ghedient soude hebben. Maer dye vander stede van Brugghe antwoorden als dat die entreprijse hem lieden niet soe naer aen en ghinck, maer behoorden dye van Brugghe daer of die voorhant te hebbene omme doordonancie te stellene. Maer seyden die van brugghe, als dat die van Ghendt seynden souden vier edele mannen byden Roomschen Coninck, maer in dien si hem nyet aen en stonden, dat si andere seynden souden, vp en dyen dat den Coninck beuinden conste dat sy metten Fransoysen hem contrarie gheweist hadden. Ende in sghelijcx viere vander stede van Brugghe, ende viere van Ipre. Ende dat die coninck behouden soude sijnen Prouuere, ende sijnen schenckere, ende een groot heere, ende sijnen cock, ende sijnen backere, ende sijnen scheppere. Ende die wake souden verwaren die neghen sware Dekens vander stede van Brugghe met den anderen Dekens ende commuyne. Ende als doe deidemen een ghebodt dat nyement gheene spijse verquisten en soude vp grote boete, ende dat alle die haghepoorters souden commen houden haerlieder Natael te Brugghe, ten minsten twee daghen in dye Paessche daghen, vp verbuerte van haer lieder poorterschip.


        
        
    
[Item voort vp den tweesten dach van April dedemen een ghebodt ter hallen huyt]

    Item voort vp den tweesten dach van April dedemen een ghebodt ter hallen huyt, dat alle die poorters die waren buyten ofte absent der stede, dat si binnen den derden daghe in die stede commen souden, vp die verbuerte van hondert pont groote, ende bouen dien noch ghecorrigiert te sijne alsoo dat behooren soude. Ende dat alle dye haghepoorters binnen commen souden wel ghewapent ende voorsien, so sy liepen haerlieder lijf auentueren wilden. Ende vp den seluen dach was tvolck ghestelt in ordonnancie, soe dat elck wiste waer hi gaen soude in diender yet te doene quame, ende dat noot ware, ende dat by Dyseniers.

¶ Item was oock vp den seluen tijt verboden dat gheene meysens haerlieder bouuerye houden en souden vp dye marckt, noch oock onder die Crane, noch ooc nieuwers byder strate, vp dye verbuerte van haerlieder vpperste cleet, beede man ende wijf.


        
        
        
    
    [Item noch vp den.ij.sten en den vierden dach van April]

    Item noch vp den.ij.sten dach van April, soe quam me vrauwe van Remerswale binnen der stede van Brugghe, ende brochte het coffer metten brieuen dye welcke men las vp den vierden dach van April vp die marct voor al tghemeente. Maer eermen die brieuen las, so deidemen een ghebodt, als datmen tusschen der stede van Brugghe ende den Damme gheene schepen en soude laten ligghen in dye Reys, si en souden sauents binnen der stede van Brugghe of binnen den Damme ghebrocht worden vp groote correctie, die daer of in ghebreke ware. Ende terstont daer naer so ghinck men lesen die brieuen vanden Preuilegien vanden Vryen, ende dye nyeuwe onlancx ghemaeckt, als dat si souden wesen een ledt, dye welcke brieuen terstont ghecasseirt ende te nyeuten waren ghedaen vp dye marct vp het schauot, ten by sijne ende aensien van elcken dye ter marct waren.

¶ Voort vp den seluen tweesten dach van April soe hoordemen segghen datter bouuen waren buyten der stede van Brugghe, ten huysekinne van Cornelis, twelcke stont byder panne, die welcke voorseyde bouuen den volcke groote foortse ende ouerlast deden. Ende men ghinck daer, ende dye bouuen waren som gheuanghen ten voorseyden huyseken, visschende in dye walgracht, omme also haerlieder bouuerye te bedeckene, ende waren drie vrye scheppers van Brugghe ende een knape, ende waren ghebrocht binnen der stede van Brugghe vp den steen.



        
        
    
    
{==CC.xliij.r==} {>>pagina-aanduiding<<}

[Item was gheordonneirt den.v.sten dach in April byder Wet ende dekenen]

    Item was gheordonneirt den.v.sten dach in April byder Wet ende dekenen, als datmen doen soude een ommevrach om vander marct te commene, ende te treckene met vriendelicheyt in paeyse ende accoorde met eenen ghemeenen voyse, midts sekerhede van haerlieder verbant, daermen borghe voren stellen soude, aengaende haerlieder pointen ende preuilegien. Ende desen ommevrach was ghedaen vp die halle, sachternoens ten twee hueren. Ende doe ghinghen si oock te Rade als aengaende den coninc, wie bi hem wesen soude ende hem bewaren. Ende dye mare ghinc als dat Ian de keyts sone soude wesen schinckere vanden coninc. Ende de selue Ian de keyt hadde te voren gheseyt dat hi wel wilde dat die coninck doot ware. Ende omme dieswille, ende meer andere causen, ende om dat die van Ghendt naer haerlieder ordonnancie cocx ende knapen brochten omme den coninck te dienene met hem lieden van Ghendt, so wilde het commuyn van Brugghe metten pingioene inden burch loopen, omme alle den hoop doot te slane die van Ghendt ghecommen waren om den voorseyde dienst te doene vanden Coninck, want dye van Brugghe en wilden den coninck die cleenicheyt niet doen, hoe wel dat hijt hem lieden niet en betraude.etc. Maer den Raet wort verandert by eeneghe wijse mannen vanden.xvij.neeringhen datmen soude nemen viere edele mannen van Ghendt, ende insghelijcx viere van Brugghe, ende viere van Ipre, ende noch vier notabele vander stede van Brugghe. Ende oock dat die wake soude ghehouden worden van inborlinghen vander stede van Brugghe, ende van anders gheene, want dye van Ghendt maecten te seere den meestere contrarie den coninck ende te sijnen ongherieue. Ende men vraechde den coninck, offer yement ware vander oordonnancie van sijnen dienste die hem mesliefde, men soudse veranderen, ende nyeuwe in hare stede stellen, in dien datter yement ware die yegens hem gheweist hadde ofte hem yet mesdaen hadde in eenighen sticken, ende aldus worden ghesloten metsgaders dat die Coninc weltevreden was, met die ghene die bi hem waren. Ende aldus byden accoorde vanden drie leden tlandts van Vlaendren, soe ghebuerdet dat si met grooter minsamicheyt ende ghenouchten binnen den seluen auende trocken ende schieden vander marckt, elck in tsijne. Ende eer si vander marct schieden, so braken si den pijnbanc ende tscauot ende tparck, ende brochte thout al ouer hoop ende maeckten daer of een schoon vier. Ende men dede die stadt speillieden spelen vp die halle van groter blijschepen dat si so minlick ende paeysiuelic vander marct schieden Ende dit vertrecken vander marct met toortsen ende met vierpannen gheduerde van sauents ontrent den.vij.hueren tot den.xi.hueren inden nacht. Ende dye.xvij.neeringhen vergaderden ten Fremenueren inden pand in eenen ronden rinck, ende bedancten daer malcanderen, ende swoeren deene den anderen ghetrauwe te sijne ende bystant te doene, waert datmen tcommuyn gheen ghelijc en dede alsoot belooft was, dat si met malcanderen weder ter marckt souden commen, sonder delaygieren. Ende in sghelijcx so hadden alle dye andere ambochten ende neeringhen malcanderen belooft. Ende dit of ghescheeden vander marct ghebuerde vp den paeschauent, ende hadden daer ghestaen van onser vrauwen auent te Lichtmesse, den eersten dach van Sporcle, twelcke was wel.ix.weken of meer, tot den paeschauent als voorseyde es.Anno.M.iiijc.ende.lxxxviij.


        
        
        
        
        
    
[Item voort soe screuen die van Ghendt eenen brief aen dye van Brugghe]

    [Den.xviij.sten en xxvij.sten en xxij.sten dach van April]

    Item voort soe screuen die van Ghendt eenen brief aen dye van Brugghe, te wetene aen den here ende wet, hoe dat si begheerden dat wy van Brugge ons verbinden wilden, te wetene in alle die sticken die gheschiet ofte gheschien souden moghen, daer ghelijc last in te draghene, ende dat die twee leden ne gheen paeys maken en souden noch sluyten en souden, ten ware dat die derde accoordeirde. Daer vp die heren ende tcommuyn antwoorden, als dat si datte in gheender manieren consenteren en wilden, want als die twee leden eens waren ende van goede accoorde, dat dye derde soude behoren te volghen naer doude

{==CC.xliij.v==} {>>pagina-aanduiding<<}

costume. Ende dit ghebuerde den.xviij.sten dach van April. Maer den.xxvij.sten dach van April, so ghebuerdet dat Phelips van Rauesteyn reeds alle dye Casselrye vanden west quaertiere duere, omme te accorderene met hem lieden, daer si als doe wel mede te vreden waren. Ende aldus besich wesende, so quam Salisaert van Denremonde, ende quam met schepen ten Hasegarse vp, ende men seyde dat hi quam om dye stede vanden Damme in te nemene, twelcke nyet en ghebuerde, maer vertrack van daer te Meunicree, ende roofde daer ende vinck alle die lieden die hy ghecrijghen conste, ende voer metten buutijnc voor by de Sluys, ende track also weder van daer hi quam. Ende dit ghebuerde ooc den.xxij.sten dach van April, want men conste den capiteyn vanden Damme niet gheuinden om een course vp hem lieden te doene, ende was doe capiteyn vanden Damme mijn heere Iacob die voocht. Voort so quam wedere mijn here Phelips van Rauesteyn, passerende voor by Blanckeberghe, daer hi seyde dat si hem vromelick houden ende hebben souden huyter name vanden Hertoghe Phelips ende sijnen vadere.


        
        
        
        
    
[Item mer Phelips Phelips aldus weder omme commen sijnde binnen der Sluys]

    [Den.xxiij.sten en xxv.sten dach van April]

    Item mer Phelips Phelips aldus weder omme commen sijnde binnen der Sluys vp den.xxiij.sten dach van April, soe vant hy daer sijnen vadere mijn here van Rauesteyn, ende mijn here van Beuere, ende meer andere heren. Welcke voorseyde heeren begheerden te Brugghe te treckene omme te helpene den paeys te makene, het welcke also ghebuerde met meer andere redenen. Ende si quamen te Brugghe vp den.xxv.sten dach van April, daer si communikiereden metten Roomschen coninc, met vele sonderlinghe talen ende antwoorde. Ende aldus wesende te Brugghe, so quam die mare als dat mijn here van Meerwede wilde commen om te beroouene Blanckeberghe, ende ooc den Damme haddy gheconnen, also was haerlieder segghen, ende quam met drie hondert peerden met twee hondert voetknechten. Ende alsmen dat verhoorde, so stack men den dijck ten Damme inne den.xxv.sten dach van April aen beeden sijden, so dat si den Damme niet berijden en mochten, so dat dit ghedaen sijnde mijn here van Meerwede niet en quam, maer bleef daer hi was.


        
        
    
[Item voort vp den xxviij.sten dach van April]

    Item voort vp den xxviij.sten dach van April, so hilden die heren te Ghendt Raet tot den.ix.hueren inden auent, so dat die gracie Gods daer in wrochte, dat si veraccoordeirden in een minsamicheyt te gadere, soe dat si sloten te nemene.xij.mannen vander eender sijde ende xij.mannen vander andere sijde, die welcke souden alligieren ende paeysieren alle die sticken die den lande aenghinghen, den welcken paeys sy apointieren souden, ende niet daer of scheeden voor dat sijt teenen goeden paeyse ende accoorde ghebrocht souden hebben. Ende dit souden si eerst vertooghen ende te kennen gheuen den heren vanden bloede, hemlieden biddende dat si ten sluytene van desen souden willen commen binnen der stede van Ghendt. Ende dyt was te Brugghe ter hallen huyt gheroupen, ende was ooc met eenen gheboden eene deuote processye generale om te biddene den almeughenden god, dat hem ghelieuen soude sijne gracie daer inne te seyndene dattet voortganc hebben mochte, omme tot eenen goeden paeyse te commene.


        
        
        
    
    [Item den laetsten dach van April en den eersten dach van Meye]

    Item den laetsten dach van April, so quamen binnen der stede van Brugghe twee Capiteynen van Hulst die welcke quamen met saufconduyt vander stede van Brugghe. Ende binnen Brugghe sijnde ende ghesproken hebbende met den Roomschen coninc, ende met mijn here van Rauesteyn, ende met mijn here van Beuere, ende oock metter wet ende met den Dekenen van Brugghe. Ende den seluen Capiteynen was logijs bewesen inden vlieghenden hert, maer si deden ter contrarie als openbaer bleec. Ende ter cause van dien so waren si gheaenuaert ende gheleyt vp sinte Kathelijne poorte, ende den voys ghinc ouer al als datmense ghehouden soude hebben in onse stede ende niet laten gaen. Maer daer was anderen Raet vp ghehouden, ende

{==CC.xliiij.r==} {>>pagina-aanduiding<<}

het was geconsidereirt dattet niet wel ghedaen en hadde gheweist, een saufconduyt te gheuene ende dat te wederroupene, want wi van Brugghe en souden nyeuwers hebben moghen trecken, men soude ons vanghen ende van ghelijcken doen, aldus so bleef haerlieder saufconduyt van weerden Ende si vertrocken vp den eersten dach van Meye, ende si beloofden ooc tbeste daer inne te doene, dat het volck van wapenen gheen quaet doen en soude, twelcke al ter contrarie gheschiede, want si verbarnden dach ende nacht alle die huysen ende dorpen daer si quamen, ende sonderlinghe wel deene helft van Eeclo ende gheheel Heyle, ende meer andere dorpen ende passaedgien.


       
        
        
    
    [Den.ij.sten en den derden dach van Meye]

¶ Achteruolghende vp den.ij.sten dach van Meye, so waren die.xvij.neeringhen ende alle dandere ambachten sprekende te gadere, ende veraccoordeirden so dat si weder ter marct quamen met hueren standaerden ende pingioenen met eendrachtigheden, ende seyden dat si ghemeenlic paeys wilden hebben ende een eynde vander orloghe diere was, ende noch gheschepen was meerder te sijne, aenghesien den grooten quets ende verdriet dat voor ooghen was. Ende voort vp den seluen.ij.sten dach van Meye, so quamen xvi.mannen te peerde ontrent den vossesteerte buyten Brugghe vp den wech van Male. Ende als doe veruoorderden hem huyt te loop ene Anthonis kaerle, Dekenen van den schilders, Ghelein dye wintere ende meer andere tot.xiiij.personen toe, die welcke worden terstont alle omreden vanden voorseyde peerdevolcke, ende wierden alle gheuanghen, huyte ghedaen den voornomden Anthonis Kaerle Deken vanden schilders, die welcke met eender lanchie duerreden was, so dat hi daer doot bleef ter stede. Ende doe was Dekene vanden schilders ghemaect Iacob van Galdere, die welcke daer naer vermoort bleef vp tcasteel van Cocxye. Ende al dese gheuanghene waren gherentsoeneirt.ij.c.ponden groten, waer of dat een van hem lieden quam om trensoen vp den derden dach daer naer.

¶ Item vp den derden dach van Meye als costume es, soe was het weerde heleghe bloet seer simpelick omme ghedreghen metten kerckelicken persoonen binnen den westen, ende die wet, hooftmannen ende Dekenen volchden der processye, maer si en waren niet nyeuwe ghecleet, noch dambochten en hilden gheenen staet, noch men drouch gheene keerssen vanden ambochten, maer si droughen toortsen maer gheen trompetten, noch gheenderhande gheluyt, ende was thelege bloet also simpelick weder besteit.


        
        
    
[Item vp den seluen dach quam een mare te Brugghe]

    Item vp den seluen dach quam een mare te Brugghe, als dat te Blanckenberghe met schepen vp ghecommen waren Ruyters van orloghen, dye daer tlandtsvolc begonsten te roouene, ende si en mochten van daer niet weder wech gheraeken, ten soude wel rijsen.xij.hueren inden nacht, want hem lieden twatere ontvallen was. Ende mijn here van Huytkercke sadt vp met al sijn huysghesinne, ende mijn here Pieter metteneye die Scouteeten, ende voort alle die hem lieden wel wilden, ende maecten also die maniere of si dat volck souden hebben bespronghen, ende dye Ambochten sonden volck mede ende sommeghe artijlgerye om die vianden te helpen weeren, metsgaders den landtslieden int Vrye, dye oock grote vergaderinghe maecten om tselue volck te helpen cranckene, want sy waren alle int kip hadmense willen beschamen. Ende dit waren al die ghene die waren vander compaengie vanden Baliu ende vanden Scouteeten. Eerst Willem Houdmaerc, Aernekin breydele die Foreestier van Brugge, Roelant byese, Heyne vanden berghe, Coppin van Cotengijs, gheseyt Coppin inden speghele, ende noch meer andere wel tot.xl.peerden toe. Ende vertreckende huyter stede sachternoens vp den voorseyde derden dach van Meye als thelich bloet besteit was, ende reysden naer Oudenburch, ende seyden tot den ghemeenen volcke die van haerlieder makaedgie niet en wisten, dat si dat daden omme dat die vianden vp hem lieden nyet letten en souden, ende daden tvoetvolc, dye wel.ij.m. sterc waren eenen contrarien wech trecken. Ende Toudenburch sijnde, sliepen daer dien nacht, ende smorghens vrouch ten drie hueren waren si in roere.

{==CC.xliiij.v==} {>>pagina-aanduiding<<}

Ende mijn here dye Baliu dede vpstaen alle die van sijnder compaengye waren, ende vertrocken met eenen swijghere. Ende vp den wech sijnde, hadde noch bi hem die ghijde van Blanckeberghe, maer den Baliu ende den Scouteetene voornomt namen eenen sijt wech, dye liep naer der Nyeupoort. Doen vraechden eeneghe vanden vrylaten, waer hy dien wech henen wilde, ende seyden dat en es onsen wech niet. Doen seyde mijn here van Huytkercke dat hijt dede omme dat hem die vianden niet en souden gheware worden. Ende terstont volchde hem den Scouteeten Pieter metten eye ende huerlieder medepleghers, ende en rusten niet voor dat si waren ter Nyeupoort, huyte ghedaen.iij.Acouters, die saghen wel hoe dat si gheuaren hadden ende keerden wedere, ende eenen Willem vander bongerye clerck vanden Scouteetene. Ende aldus trocken die vianden wech met haren rooue, ende ons volc keerde weder thuys, metsgaders dat si gheenen Capiteyn en hadden, noch eenege hoofden met hem lieden, daer sy aen hoofden mochten.

¶ Ende al trocken dese dus wech, ten was gheen wondere want tghemeente groote ruythede bedreuen vp Pieter metteneye den Scouteetene inden burch, vp denseluen helich bloetdach sachternoens als thelich bloet in commen was, ende braken die roede vanden voorseyde Schout, ende meer andere foortsen. Nota.


        
        
        
    
    [Item vp den vierden en den.vi.sten dach van Meye]

    Item vp den vierden dach van Meye, so quamen die vianden van Hulst ligghen in Ardenburch, ende quamen van daer een course doen te Brugghe voor die poorte. Ende vp tvelt achter sinte Cruys bi broerkins houe vertoochden si hem seere breet, ende quamen som ghereden tot byder coren muelene buyten der cruyspoorte. Waer omme dat dye Ruyters vander stede gram waren datmense nyet huyt laten en wilde, want sie hadder gheerne yeghen gaen schermutsen, maer men wildese niet huyt laten, maer dat dedemen om beters wille, want si sonden Heraulten ende trompetten ter stedewaert in aen die heeren vander stede ende aen tcommuyn, vraghende of si lieden hem lieden niet gheuen en wilden haren coninc, si souden dat laten van paeyse spreken, die welcke hem lieden niet ghegheuen noch gheconsenteirt en was, maer vertrocken weder omme Tardenburch waert, ende ouer die moerbeke brugghe sijnde, quamen die vanden Damme ende wierpen allomme die brugghen of, so dat si den anderen dach niet weder en keerden, want men verbeyde dye van ghendt metten fransoysen. Ende vp den.vi.sten dach van Meye so quamen die fransoysen te Brugghe inne met ontrent.C.peerden, ende waren terstont ghelogiert ten huyse van mijn heere van Huytkercke, ende tot Pieter metteneye, ende tot Willem houdmaerck, ende in alle die huysen vanden gheenen die met hem lieden huyter stede ghetrocken waren.


[Item terstont daer naer warender gheordonneirt een duysent mannen]

    Item terstont daer naer warender gheordonneirt een duysent mannen, ghecleet met peersch ende wit, omme te gaen treckene metten volcke van Ghendt ende metten Fransoysen, omme te beuechtene die duytschen, ende ander volck van wapenen van sconincx weghe, die welcke alle tquaet daden dat si consten ende mochten, ende waren huyt om ons te nyeuten te doene. Voort vp den.vi.sten dach van Meye, waren te Brugghe gheuanghen een man ende sijn wijf, die welcke gheseyt ende versiert hadden, als dat Cornelis van halewijn ghehadt soude hebben in sijn huys.xx.ghesellen, wel versien om een beroerte vp een huere te makene inde stede, het welcke besocht was ende contrarie beuonden. Ende waren daer omme ghebrocht vp tschauot, ende men souden den man den hals af ghehauwen hebben, maer hi hadde gracie, ende twijf moeste daer een huere staen vp tscauot, want sijt den ghesellen aen ghebrocht hadde, ende was ghebannen een iaer huyt den lande van Vlaendren.


       
        
    
    [Den.v.sten dach van Meye]

¶ Item den.v.sten dach van Meye, so sandt tgarnisoen van Ardenburch eenen brief aen die van Brugghe, datmen den coninc soude stellen vp sijne vrije voeten, of si souden tlant al te nieten doen. Ende wildemen

{==CC.xlv.r==} {>>pagina-aanduiding<<}

hem vp sijne vrije voeten stellen, si waren te vreden datmen dan van paeyse sprake.


        
        
    
[Item vp den.vi.sten] dach van Meye.Anno.lxxxviij.]

    Item vp den.vi.sten dach van Meye.Anno.lxxxviij.soe was ter halle huyt ghelesen ende te kennen ghegheuen alle die ordonnancie vanden Roomschen coninc hoe dat hy te vreden was in al dat wy begheerden sijnen wille ende consent daer inne te doene. Ende dat die heeren vanden bloede vanden graue Phelips sijnen sone hem souden verwaren ende regieren tot hy te sijnen iaren ghecommen ware, maer eert hier toe commen soude moeste hy eerst vp sijne vrye voeten wesen. Maer het gheheele lant hadde ghesloten niet van hem te scheedene voor ander stont, dat den Roomschen coninc alle sijne garnisoenen souden hebben ghedaen lichten, ten orbore ende profijte vanden ghemeenen lande.

        
                
                
                
            
            [Item voort so quamen te Brugghe.iijc.mannen van Gendt]

[Item voort so quamen te Brugghe.iijc.mannen van Gendt ende waren Colueueniers, ontrent den.v.hueren inden auent. Ende ten.vij.hueren inden auent so dedemen een ghebodt, dat alle die ghesellen van orloghen souden wesen ten viij.hueren vp die marct vp huerlider lijf, omme te treckene daer hem lieden den Capiteyn segghen soude, ende daer waren oock in ghecommen ontrent hondert peerden, te wetene fransoysen die oock mede in sghelijcx huyt trocken, maer ons volc track voren, ende en ghinghen maer tot Moerbeke brugghe, daer si vonden.vi.acouters van Ardenburch, die welcke schoten vp met eenen groten gheluyde, crijsschende ende roupende al ouer hoop, soe dat ons volc meende dat alle dye Hulstenaers daer gheweist hadden, ende keerden wedere metter vytaelgie die si te Middelburch gheuoert souden hebben, ende stonden voor dye poorte wel.ij.hueren eer datmense in liet, daeromme dat si wel gram waren, ende quamen so weder in die stede. Ende snuchtens quam den capiteyn van Middelburch, ende sijn volc, segghende dat sijt niet langher ghehouden en consten. Ende sanderdaechs ten een hueren naer die noene, so waren alle die ghesellen van orloghe ghestelt in ordonnancien, ende die van Ghendt, ende ooc die Fransoysen. Ende was omme dat si souden trecken naer Middelburch om tcasteel te vitaelgierene ende ontset te doene, maer dye fransoysen trocken weder te Ghendt waert, omme dat mense so langhe hadde laten staen voor die poorte, daer omme en wilden si met ons nyet vechten. Ende doe was ons volc ghesonden tsinte Michiels waert, twelc was van den brood. Ende daer sijnde, hoorden si dye mare van twee Acouters dye si vinghen, als dat mer Phelips van Rauesteyn hem lieden beuechten soude. Ende terstont ontrent den.viij.heuren inden auent, die Capiteyn ende dye ghesellen vanden Casteele van Middelburch lieden dye stede ende tcasteel staen sonder slach of sonder stoot, ende doen quam ons volc al van sinte Michiels weder in Brugghe. Ende den seluen dach was vp die marct ghemaect een galghe omme daer aen te hanghene die des verdienen souden, ende hueren Capiteyn nyet en souden willen obedieren.

        [Item binnen den seluen daghe ende auent]

Item binnen den seluen daghe ende auent, soe schreef dye Coninck van den Romeynen eenen brief met sijnen hanteekene, daer aen ghestelt als dat die staten vanden vier landen souden commen ende vergaderen te Brugghe, hi soude den paeys confirmeren ende beseghelen, ende al sijne garnisoenen doen lichten, ende vertrecken huyten lande. Ende doen hoeptemen dattet al goet gheweist soude hebben, maer die meeninghe ende die woorden en waren niet van eenen accoorde, als corts daer naer bleeck.etc.Nota.


            
        
            
            [Den.viij.sten dach van Meye]

¶ Item vp den.viij.sten dach van Meye, so waren die voorseyde twee Acouters die gheuanghen waren te Brugghe vp dye marct ghehanghen, ende waren twee ghesellen van mijn heere van huytkercke, ende deen was gheheeten Cornelis ende dandere was gheheeten Adriaen.

            
¶ Item vp den.viij.sten dach van Meye, so sprac men weder vanden paeyse. Ende daer waren ghedeputeirde van Brugghe die te Ghendt laghen ende hadden vulle macht

{==CC.xlv.v==} {>>pagina-aanduiding<<}

ende last van onser stede van Brugghe, omme eenen generalen paeys te makene, waer of dat Ioos die deckere ons vpper Burchmeester van Brugghe een was, die welcke tusschen Brugghe ende Ghendt gheuanghen wort met meer andere wethouders vanden garnysoene van Ardenburch, ende met hem lieden was ooc gheuanghen Ian Derwijc. Ende doe quamen die vanden garnisoene van Ardenburch alle daghe voor die stede, ende vinghen ende vermoorden tvolck, ende men deder gheene weere yeghen dat dede tquaet regement vander stede, hoewel dat si nochtans garnisoen in hadden Ende hadden doe binnen der stede menich alaerme van quade straetmaren diere daghelicx ghesaeyt wierden, ende men liep dicwijls ter poorte ende ten mueren om dat men vreesde dat die vianden onse stede mochten stelen ofte in nemen by subtijlheden ende dye beroouen, ende daer en was dicwijls nyement.


        
        
        
        
    
    [Item vp den.x.sten en xi.sten en den.xiij.sten dach van Meye]

    Item vp den.x.sten dach van Meye, so quammer een alaerme, ende daer was vele volcx voor dye poorte ontrent den.xi.hueren snoens, ende quamen ghereden ende ooc met vele voetknechten tot byder poorte. Ende vele cloucke knechten vander gaedge vander stede, ende ooc eeneghe die vander gaedge niet en waren, veruoorderden hem huyt te loopene yeghens den vianden, ende wesende sonder ordonnancie, auentuerden hem seluen te varre huyt huerlider stercte, so datter wel x.personen vander stede doot bleuen, ende vanden vyanden wasser wel.xij.onder te peerde ende te voet doot gheschoten metten engienen vander stede. Ende dese schermutsinghe gheduerde lange, ende int wech trecken si roofden wel vier hondert beesten onder coeyen ende peerden, die si alle met hem lieden dreuen. Ende daer waren twee mooren int gheselschap vanden vianden die staken tvier in die coornemuelene voor die cruyspoorte, ende in die huysen daer ontrent staende. Ende men schoot huyter stede met een serpentijne, met welcker schote den eenen moor doot gheschoten was, ende meer andere van haren volcke, ende daer souder wel meer ghebleuen hebben ne hadden ghedaen dye groote boomen dye ontrent der stede stonden. Ende daer omme was vp den xi.sten dach van meye een trompet ghesleghen, so wie wilde boomen vellen of huyt deluen, men soude hem lieden arbeyts loon gheuen, te wetene tusschen sinte Kathelijnen ende sinter Cruys kercke. Ende vp den.xi.sten dach van Meye so ontboodtmen alle die heren ende die poorters die hem gheabsenteirt hadden te recht te stane. Ende binnen den seluen daghe quam een tijdinghe van Gendt van viere daghen bestant tusschen ons ende ons vyanden, ende dat den paeys ghenouch ghesloten was, ende corts besegelt soude worden, daer hem tvolc seere in verblijde. Ende den.xiij.sten dach van Meye so quamen van Ghendt ghereden dye staten vanden vier landen, te wetene Holland, Zeelandt, Brabandt, Henegauwe, ende Vlaendren, omme te accoordeirene metten Coninck, ende hem te doene beseghelen den seluen paeys. Ende es oock te wetene dat alle dye heeren vanden lande quamen te Brugghe binnen den seluen auende. Ende binnen den seluen auende so deidemen dye galghe ende tschauot of, ende men ghinck maken inden middele vander marckt een parck, daer inne datmen den paeys vertooghen ende openbaren soude. Ende achteruolghende vp den.xiij.sten dach van Meye, so maectemen inden middele vanden parcke een grote viercante staedgie, daermen met eenen steeghere van.viij.trappen vp ghinc, ende was bouen ront omme ghebaelget daer vp datmen tconsilie hilt vanden paeyse openbaer ten aensiene van elcken. Ende mijn here van Rauesteyn dede vp dien seluen dach sijnen eedt Tsinte Donaes in dye kercke, voor den hooghen outaer, als momboor van onsen gheduchten here den Hertoghe Phelips huyter name vanden lande van Vlaendren, ende ten profijte vanden Hertoge Phelips voorseyde. Ende belouede al daer te houden ende te helpen onderhoudene den paeys al daer ghemaeckt, met al sijnder macht ende mueghentheyt. Ende hi track binnen den seluen daghen naer der Sluys om aldaer het garnisoen te doen cesseirene van

{==CC.xlvi.r==} {>>pagina-aanduiding<<}

quaet doene. Ende om dat sijn sone mer phelips van Rauesteyn te Brugghe soude commen meer andere heeren dye ter sluys waren ende oock Tardenburch, metsgaders dat hi tnaeste bloet was van onsen Prinche ende goet vrient van onsen lande van Vlaendren.


        
        
    
[Item vp den.xvi.sten dach van Meye. Anno.M.iiijc.ende lxxxviij.]

    Item vp den.xvi.sten dach van Meye. Anno.M.iiijc.ende lxxxviij.so was gheordonneirt een solempnele processye generale, in die welcke ghedreghen was het weerde helege sacrament, ende den fiertre van mijn heere sinte Donaes, ende ooc tweerde helich cruyce dat rust tonder vrauwen Ende die processien commende vp die marct, quamen metten collegien vp die voorseyde staedgie, daer eenen schonen outaer vp ghetemmert was, daermen theleghe Sacrament, tweede helich cruys vp stelde, ende den fiertre van sinte Donaes. Doen quam die Roomsche Coninc die vp die voornoene outsleghen was van alle den letsel ende bewaringhe van Cranenburch met sijnen state vp dye voornomde staedgie, daer hy knyelde voor den voornomden outaer, daer vergheuende alle voorledene saken die gheschiet waren, hoe of in wat manieren. Ende daer was den paeys ghemaect inder manieren als ghi hier naer horen sult, in die presencie van mijn here den suffragaen van Doornicke, ende meer andere gheestelicke personen. Ende die Roomsche coninc ghinc metten processien van daer tot in sinte Donaes kercke, daer mijn here Phelips ooc sijnen eedt dede den paeys tonderhoudene, welcken eedt hi wel ende ghetrauwelic hilt, ende track naer Ghendt met sijnen state, daer hi wel ende eerlick ontfanghen was. Ende die Roomsche coninc trac byden keyser sijnen vadere met sijnen state. Ende den voorseyde paeys was te Brugghe ter hallen huyt ghepublieert, hoe wel dat hi niet lange ghehouden en was, want tsanderdaechs daer naer was verbarrent tcasteel van Male, ende meer huysen ende hofsteden daer ontrent, vanden volcke vanden Roomschen Coninck.


Dyt naervolgende es tinhouden vanden brief vanden voorseyde paeyse

ALle dye ghene dye dese presente letteren sullen lesen, sien of hooren lesen, wy Goosin Abt van Asselghem, ende Marten abt van sinte Beertins, Marck Abt van Grimberghe, Dieric abt van Paercke, Anthonis van Brabandt Ruddere, Aernout van Huerne here van Bryanen, Willem vander fonteyne here van Mylain, Ian van Gauere, Pieter van Eerbays, Ian bernaedge here van Bercke Ruddere, Daneel bucxhooren Burchmeestere, Ian pinnock Ruddere Michiel abseloens Ruddere, meester Phelips van Niele, pencionaris ende ghedeputeirde van der stadt van Lueuene, Roelant de mol ruddere, Heyndrick de mol Burchmeestere, Ian van Eenliet Ruddere, Pieter van Oberghe, Arent de scapere, Gheeraert vanden hecke, pensionaris ende ghedeputeirde van der stadt van Bruessele, Maertin van roode Symoen van Gheele, Gheert van Dommele, Pencionaris ende ghedeputeirde vander stadt van Shertoghenbossche, Ian vander Cappelle, ghedeputeirt vander stadt van Thienen, Heindric huenich, ghedeputeirt vander stadt van Leeuwen, Wouter steuins, ghedeputeirt vander stadt van Nyuele, representerende alle te samen die drie staten vanden lande van Brabant. Raphael bisschop van Rochense, Abt van sinte Baefs te Ghendt, Phelips Abt van sinte Pieters Gheeraert Abt van Eenaem, Willem Abt van Boudeloo, Raesse abt van Dronghene, Clement Proost van sinte Maertins Typre, Pieter bogaert Dekene van sinte Donaes te Brugghe, Pieter vanden Houte Proost van Ronche, Wouter vander gracht Ruddere, Ian van Stauele Ruddere heere van Iseghem, Colaert van Halewijn Ruddere heere van Boezijnghen, Adriaen vander gracht Ruddere, heere van Cardau, Cornelis vander barck here van Moscron, Ian van Claerhout here van Pittem Andries vander woestijne here van beyselare, Ioos vander poort here van Morselede, Adriaen Vyleyn here van Raseghem, Gheeraert van Anghereel, Ian de pick, Iacob vanden hule, Pieter Ghijselijns ouerdekene Lieuin de moe Deken vander weuerye. Ghedeputeirde vander stede van ghendt

{==CC.xlvi.v==} {>>pagina-aanduiding<<}

Ioos die deckere Burchmeestere, Ian van der lende, Steuin van gheinst, Ian beyts pensionaris. Ghedeputeirde vander stede van Brugghe, Pieter die langhe, Andries palijnc, Ian de coorne. Ghedeputeirde van der stede van Ipre, Hughe gantoys, Ian de latre, Ian fransoys. Ghedeputeirde vander stede van Rijssele, Ame pinchen, Iehan dela vaquerye. Ghedeputeirde vander stede van Duway, Arent van scoresse Ruddere, Ian de wulf Ruddere, Ian de meere pensionaris. Ghedeputeirde vander stede van Oudenaerde, Gheeraert de splijtre, ghedeputeirt vander stede van Aelst. Ende meer andere ghedeputeirde van diueersche smalle steden vanden west quaertiere, al tsamen representerende die drie leden slandts van Vlaendren, Willem Abt van Omont, Anthonis Abt van bon esperanche, Michiers de chaers Ruddere, heere van Cleerphay Zebac pieters, Kerstoffels gautier, Seruaes wandaert. Ghedeputeirde van Berghen in Henegauwe, Anthonis van cheins schiltknape, Thomaes de corouble, Gobert hermy. Ghedeputeirde vander stede van Valenchienes, al tsamen representerende die drie staten vanden lande van Henegauwe, Ian Iacobs sone penneman, huyter name vanden Prelaet van Middelburch, Lodewijc van praet Rudder huyter name van mijn here van Rauesteyn, Daneel van Eezele Ruddere huyter name van mijn here van Beuere, Ian vyerloos meester Ian danckaerts sone, meester Cornelis heyndricx sone. Ghedeputeirde vander stede van Middelborch in Zeelant, Cornelis wisse sone, Clays Iacobs sone. Ghedeputeirde van Syericxee, Ian Diericx sone ende Pieter die graue van Remerswale Pieter Symoens sone, ende Ian Gabriels sone. Ghedeputeirde vander Goes, Guysso Ians sone, ende Heyndrick Ians sone. Ghedeputeirde vande stede van der Tollen, al tsamen representerende die drye staten vanden Graefschepe van Zeelandt, Ian de lespine, Lowijs lodevoet, ende Ian soligon ghedeputeirde huyter name vanden staten van Namen Saluyt, huyte dien dat omme die conseruacie ende bewaernesse van alle pollicien gouuernementen ende ghemeene profijten, gheen meerder sake noch nootsakelicker en es dan paeys vrientscap ende eendrachtichede onderlinghe, die moedere sijn van allen duechden, ende cause dat den dienst gods vermeerdert, en staet van den edelen gheeert, coopmanschepe ghehantiert wort, ende tlant gheoeffent in grote ruste ende versekerthede. Ende ter contrarie nyet so hinderlic noch so preiudiciable en es den ghemeenen profijte ende orbore, als tweedrachtichede divisie ende onghereghelthede, die welcke moedere sijn van alle quaetheden, ende oorspronc van alle orloghen ende gheschillen, daer mede dat landen, steden, Prouincien, ende Conincrijcken vallen ende commen in groter confusie ende desolacien, ende dicwille ghetransporteirt worden vanden eenen volcke tot den anderen. Ende het sy also dat die voorseyde landen van heerwaerts ouere, toebehorende onsen gheduchten heere ende prinche den hertoghe Phelips, onlancx ghebrocht sijnde in groten lasten ende tweedrachticheden, so dat iusticie, paeys, minne, ende eendrachtichede, coopmanschepe ende neeringhe daer huyt veriaecht sijn, ende verureimt ter groter onghenouchte ende hindere vanden ghemeenen volcke, ende ter schade ende achterdeele van onsen voorseyde gheduchten heere, die welcke noch onder sijne iaren es, ende die wi als goede ghetrauwe ondersaten schuldich sijn ende behooren te beschuddene, ende te beschermene met alle onse crachten ende machten, als daer toe gheobligiert ende verbonden bi allen rechten natuerlicke, goddelicke, canonijcke ende ciuyle, so hebben wi omme die selue landen weder omme te bringhene in paeyse ende in rusten, ende in goeder pollicie, dye welcke palende waren deene aendandere, ende eenen heere toebehoorende, ghemaect, ghesloten ende besworen, ende belooft, maken, sluyten, belouen ende sweeren met rijper deliberacie, auctoriteyt van onsen natuerlicken Prinche wetene, ende consente vanden Roomschen coninck vadere van onsen natuerlicken prinche, ende van mijne heren vanden edelen bloede vander moederlijcke sijde nv ter tijt wesende herwaerts ouere, hier naer ghenomt. Te wetene mijn heere Adolf van

{==CC.xlvij.r==} {>>pagina-aanduiding<<}

Cleuen, here van Rauesteyn, mer Phelips van Cleuen sijn sone here van Wijnghendale, ende mer Phelips van Bourgoengien heere van Beueren ende vander Vere. Ende ooc byden consente ende goeder gheliefte vanden hooghe ende moghende prinche den coninc van Vranckerijcke naeste ende barblijckenste oyr van onsen natuerlicken Prinche, ter cause vander Coninghinne, sustere vanden seluen onsen prinche, paeys, eendrachtichede ende minne, vrientschap ende alianchie, goede ende ghestadeghe indulgencie onderlinghe ,ter eeren van gode, ende ten profijte van onsen voorseyde natuerlicken prinche ende sijne landen ende ondersaten, vp dye artijculen ende condicien hier naer volghende, dye selue eendrachtichede also varre als die aen noopt die hoochede, heerlichede ende regementen vanden voorseyde landen steden ende heerlicheden, gheduerende den tijt vander onbeiaertheyt van onsen natuerlicken prinche. Ende also varre als si aengaet, die pollicie gheduerende in eewicheden alle die voorseyde landen ende steden, ende elc bysondere blijuende in hueren rechten preuilegien, vryheden, costumen ende vsaegien.

¶ Eerst so hebben wi vergheuen ende quijte ghescholden, ende by desen vergheuen ende schelden quijte teeweghen daghen alle offencien iniurien ende masdaden die voor die date van desen ghebuert moghen sijn, binnen of tusschen den voorseyde landen met haren steden, by manieren van orloghen, het sy bi woorden of bi faeyten metsgaders alle schadelicke verliesen, verletten, ende interesten diere huyt ghesproten ende naer gheuolcht moghen sijn in wat manieren datter sy, die verghetende gheheel als nyet ghebuert, in sulcker wijs dat elck wie ende van wat lande dat hi sy ghereserueirt by den paeyse van Vlaendren ofte andere sonder eeneghe exceptie. Also wel mer Ian van Bloys, mer Lodewijck van Kestergate, mer Phelips van Eyke, meester Ian lobbe, Wouter van Wezenbeke, als andere diere ghelijcke, te sijne lande, stede ende goede paeysiuelic sal moghen keeren ende hant daer aen slaen in sulcken state als hijt vinden sal. Ende sullen midts dese alle processen gheresen ter cause vanden seluen diuisien, gheaboligiert ende te nieten sijn ende van gheender weerde.


[Item waert dat yement administracie ghehadt hebbende van penninghen]

    Item waert dat yement administracie ghehadt hebbende van penninghen, toe behoorende onsen natuerlicken Prinche, van eeneghen steden ofte heerlicheden, ende hem ghemessuseirt hadde in dye voorseyde administracie, ende die gheappliquiert tsijnen singulieren profijte, die selue sal daer of antwoorden ende staen te rechte ter plecke daert behoort, ende daer hy iusticiable wordt.

¶ Item voort so hebben wi belooft ende belouen te doene onse huyterste macht aen den coninck vanden Romeynen, dat hy terstont doe vertrecken alle die garnisoenen ende volck van wapenen, so waer dat die sijn binnen den lande of vp die frontieren vanden seluen lande, te dien eynde dat te bet ende te eer coopmanschepe loop en cours mach hebben, ende dat den landtsman tlandt te bet soude moghen ouffenen ende besaeyen. Ende waert dat eeneghe vanden Capiteynen vanden garnisoenen difficulteyt maecten in tvertrecken, of huere wapeninghe te scheedene, so hebben wi belooft, ende als noch belouen al ghesaemderhant ten ghemeenen coste sulcke prouisie daer inne te doene, als dat die landen terstont daer of ghesuuert moghen worden, ende dat paeys ende ruste daer inne sal moghen commen als te voren.

¶ Item dat wy noch eenich onser ne sullen gheuen noch ghedooghen passaegie duer dye voorseyde landen ende steden eeneghen volcke van wapenen, dat hem vp stellen sal of vp gheheuen sal sijn om vp eeneghe van ons te commen orloghene, bi wien of wat causen dat soude moghen sijn.

¶ Item ende omme dye voorseyde landen te brijnghene in paeyse ende accoorde metter crone van Vranckerijcke, so hebben wi bi ghemeenen ouer eendraghene ghedeclareirt ende verclaerst, declareren ende verclaersen dat wi metten drie leden slandts van Vlaendren ons houden aen den paeys ghemaect int Iaer.lxxxij. Ende hebben gheaduiseirt ende ghesloten te seyndene so wy eerst moghen eenen notable Ambassade aen monseur des Cordes marscalc vanden Coninck van Vranckerijcke ende Stedehoudere vanden

{==CC.xlvij.v==} {>>pagina-aanduiding<<}

coninck int quaertier van Artoys ende Picaerdyen, omme hem te biddene dat sijne gheliefste sy ons te ontfane ten voorseyde verclaerse, alsoo hi als Commissaris, met den voorseyde drie leden die macht ende dauctoriteyt daer of heift bi opene brieuen vanden voorseyde coninc.

¶ Item voort omme oordene ende reghele te stellen inden staet ende gouuernemente vanden edelen persoon van onsen natuerlicken here ende Prinche gheduerende sijne onbeiaerthede gheregiert wesen sal vp sijne demeynen in elc lant, ende voort ten ghemeenen coste van alle den landen, te wetene in Vlaendren by mijnen heren vanden bloede ende vanden Rade, den welcken Raet gheordonneirt ende ghemaect sal sijn by mijnen heeren vanden bloede voorseyde, ten contentemente vanden staten ende leden vanden seluen lande, ende in thertoochdom van Brabant ende den anderen landen, by den coninc vanden Romeynen als vader ende momboor van onsen erfachteghen heere ende prinche, ende ooc byden seluen heren vanden bloede, ende bi aduijse vanden staten vanden seluen lande. Ende es ooc gheseyt ende ghesloten dat int maken vander ordonnancie vanden state van onsen natuerlicken heere ende prinche men vorderen ende promoueren sal dye beste, edelste ende notabelste vanden voorseyde lande, sonder eeneghe huytlantsche daer inne te stellene. Ende dat die voorseyde mijn heren van den bloede metten Rade den persoon van onsen gheduchten ende natuerlicken here ende prinche den hertoghe Phelips, sullen houden ende veruoeren te sulcken plecken, steden ende heerlicheden van sijnen landen van herwaerts ouere, alsmen byden staten ordonneren sal, ende anders niet.

¶ Item es voort ghesloten dat alle dye saken in alle die voorseyde landen gheexpediert sullen sijn. Te wetene in Vlaendren, onder den name van onsen natuerlicken here ende Prinche den hertoghe phelips, also wel van iusticien, van financien, van officien, van gracien als anders, by aduijse van mijne voorseyde heren vanden bloede ende vanden Rade. Ende in dye voorseyde andere landen byden coninck vanden Romeynen, als vader ende momboor van onsen heere ende Prinche als voorseyde es, ende ooc by die van den Rade.


[Item omme te verheffene iusticie, ordene ende pollicie vanden steden]

    Item omme te verheffene iusticie, ordene ende pollicie vanden steden, ende ooc versekerthede vanden casteelen ende fortressen, staende binnen den lande van Vlaendren, es gheaduiseirt ende gheordonneirt, dat als ghebueren sal datmen in dye voorseyde plaetsen of steden of casteelen sal stellen nyeuwe officiers of Capiteynen, wesende in dye voorseyde steden Gouuerneurs, Prouoosten, Baliuus, of Schouteetens, ende ander ghelijcke hoofden van officien, dat mijne voorseyde heren vanden bloede ende vanden Rade daer toe sullen ordonneren, ende inne stellen notabele ende duechdelicke persoonen, daer inne datmen gheen quade suspicie en darf hebben, ende dat ten contentemente vanden wetten ende iusticien vanden plaetsen daer dat te doene wesen sal. Ten fijne datmen bi dien schuwe tverlies, dangier, ende inconvenienten die daer of souden moghen commen ende ghebueren ter schade ende intereste van onsen natuerlicken heere ende prinche, ende van den inwonende van sulcke steden of plaetsen. Ende waert dat by verswijmtheden importunen volghen of andersins, ter contrarie gheschiede dat gheorloft sijn sal den voorseyde wetten ende iusticien, ende den Saudoniers ende bewarers vanden seluen stercten, die niet tontfane tot ander stont, dat hem lieden ghehoort, daer vp andersins gheordonneirt sy.

¶ Item wi hebben voort belooft, dat waert so dat in toecommende tijden yement wie hy ware, yet heesschen of aenspreken wilde mijn voorseyde heren vanden bloede ende vanden Rade, of yement van ons lieden int generale of in tparticuliere ter cause vander veranderinghe van desen regemente, ofte vanden makene van desen duechdelicken paeyse ende alianchie, ofte om eeneghe voorledene saken, hoedanich die sijn moghen, dat wi alle ghesaemder hand ende elck bysondere daer yeghen vallen sullen, ende nyet ghedooghen yement te latene vexerene, of te trauelgierene, in lijue noch in goede, noch andersins, in wat manieren dattet sy.

¶ Item in sghelijcx hebben wy belooft ende belouen ooc noch, dat waert dat yement wie dat hy oock ware, yet practiquieren,

{==CC.xlviij.r==} {>>pagina-aanduiding<<}

of trafiquieren wilde in preiudicien vanden seluen regemente ofte alianchie, houdende daer of tale ofte sprake met yemende wie hi ware, of ontfaende eeneghe secrete brieuen ofte boodtschepen diere materie aengaende, sonder dye te kennen te gheuene dient behoort, ende dat souffisantelick bleke dat die correctie ende die punicie daer of ghedaen sal worden, in exempele van allen anderen, byden rechten ende wetten dient behooren sal.

¶ Item es voort gheaduiseirt ende ghesloten, ende bi desen ordonneren ende sluyten byder auctoriteyt als bouen, in voorderinghe vander coopmanschepe, dat alle exactien ende toolnen nyeuwelinghe vp ghestelt, also wel te watere als te lande, sonder weten of consent van den voorseyde staten, of ghedaen ende gheweert sullen worden, ende dat van nv voort aen den coopman sal moghen voeren sijne ware ende coopmanschepe vanden eenen lande ten anderen vp die rechte oude toolnen ende gheleede.

¶ Item es voort gheaduiseirt ende ghesloten datmen ghesaemder hant sal pijnen te verweruene aen die duytsche heren, dat die nyeuwe toolne ghestelt vp die Rijnsche wijnen ofghedaen sal worden of neen, men sal daer voorsien inne van sijde van behoorlicken remedie, ende niet ghedooghen datmen in dese landen meer eeneghe nyeuwicheden vp stellen sal, daer mede dat die coopmanscepe beswaert ofte verachtert soude wesen in eenegher manieren.


[Item es voort gheaduiseirt ende ghesloten]

    Item es voort gheaduiseirt ende ghesloten, omme die grote ongereghelthede dye es in dye munte, datmen gheduerende die onbeiaerthede van onsen prinche ende natuerlicken here slaen ende formeren sal eene ghemeen munte binnen den voorseyde lande, byder auctoriteyt als bouen, by aduijse ende ouer een draghene vanden meesters vander munte, ende werclieden hem dies verstaende, ende vp sulcken voet alsmen omme den meesten orboor ordonneren sal. Den welcken voet men niet en sal moghen argheren noch veranderen, noch den prijs vanden penninghen hooghen noch neirderen, sonder consent vanden ghemeenen landen. Ende men sal van nv voort aen munten vp den kethele, ende niet vp boeten of peynen van ghelde, ende in al volghen die preuilegien vanden seluen landen.

¶ Item hebben voort belooft ende al noch belouen dat ne gheen van ons van nv voort aen, ne gheene orloghe aen nemen en sal yegens wie dattet sy, sonder eerst daer vp vergadert te hebbene alle die voornomde staten Ende so wanneer by ghemeenen accoorde orloghe aen ghenomen wort, soe en salmen daer of gheenen paeys moghen maken sonder eendrachtich consent van alle die landen voorseyde

¶ Item hebben voort belooft, ende belouen elc in tsijne ende also varre alst hem aengaet te onderhoudene en te vulcommene alle goede trayctieten ende paeysen, accoorden ende eendrachticheden, ende alianchien, dye voortijts tusschen die voorseyde landen ofte eeneghe van dien ghemaect hebben gheweist. Ende es ons verstaen dat met deser nyeuwer intelligencie alle die voorseyde tractieten versterct ende ghecorroboreirt sijn.


       
        
    
    [Den eersten dach van Octobre anno.lxxxix]

¶ Item ende te dien eynde dat alle die voorseyde saken te bet beleet moghen sijn ten meesten orbore ende profijte van onsen voorseyde gheduchten here, ende weluaert van sijnen landen, ende te belettene alle nieuwigheden diemen in preiudicien van dien soude moghen doen, so hebben wi gheaduiseirt ende ghesloten, aduiseren ende sluyten, dat nv voort aen die staten van alle dye voorseyde landen vergaderen sullen eens des iaers. Te wetene telcken eersten daghe van Octobre, in eenege vanden steden des lants van Brabant, Vlaendren ofte Henegauwe, sonder datmen die selue vergaderinge sal moghen houden twee waruen deen naer dandere in een lant, gheduerende die onbeiaerthede van onsen natuerlicken heere ende Prinche. Tot welcker plecken alle die voorseyde landen sullen ghehouden worden te seyndene haerlieder ghedeputeirde sonder eenich bescrijuen, die welcke last hebben sullen tontfanghene alle manieren van clachten der generalicheyt vanden voorseyde landen aengaende, omme byden officiers ende wethouders vanden seluen plecken daer die ghebreken ghebuert sullen sijn, terstont volgende hare vryheden ende preuilegien ende goede costumen gheremediert te sijne, ofte by haerlieder faulte daer inne voorsien te wordene by mijne voorseyde

{==CC.xlviij.v==} {>>pagina-aanduiding<<}

heren vanden bloede ende vanden staten te gadere. Ende voor die eerste dachuaert so es ghesloten die te houden binnen der stadt van Bruessele, ten eersten daghe van Octobre nv eerst commende. In dit iaer.xiiijc.ende.lxxxviij. Ende dandere daer naer, den eersten dach van Octobre anno.lxxxix.binnen der stede van Ghendt. Ende die derde sal ligghen int Iaer xc. te Berghen in Henegauwe, ofte tot sulcker plaetse binnen den seluen lande, als die staten dat sluyten ende ordonneren sullen.

¶ Item ende want als eenen yegelicken blijckelic es, aensiende dat die ghebreke, dat die electien die ghedaen worden den prelaturen vanden cloosters, ende ander collegiale kercken in die voorseyde landen, gheen stede noch executie en hebben naer die ghescreuene rechten, maer byden reseruacien generale ende speciale vanden stoele van Roome, somtijts vanden seluen prelaturen ghedisponeirt wort in commanden, of andersins ghegheuen vreimde lieden, dye die selue prelaturen niet en besitten of bedienen, inden handen vanden welcken die selue prelaturen ende godshuysen, dien die selue plaetsen van rechts weghe beuolen sijn te regierene, alle gadere te nyeten gaen, ende godsdienst bi dien vermindert wort ter groter confusie ende schande vanden voorseyde landen, so sluyten wi, dat wi achteruolgende tpreuilegie generael van alle den landen die hant daer aen houden sullen, dat alle die electien ghedaen byden ghenen diet behoort, onderhouden sullen worden ende vaste blijuen. Ende alle commanden ende belastinghen van pencioenen of ander prouisien vanden prelaturen ghedaen teghen die selue electien wederstaen ghesaemder hant, sonder die te latene executie hebben in die selue landen naer onser macht ende mogentheyt.


        
        
    
[Item te dien eynde dat alle die voorseyde saken ghestandich ende gheduerich moghen blijuen]

    [Den.xij.sten dach van Meye. Int iaer ons heren.M.CCCC.ende lxxxviij]

    Item te dien eynde dat alle die voorseyde saken ghestandich ende gheduerich moghen blijuen, so hebben wi desen paeys, alyanchie ende eewege intelligencie gheuasticht elc bysondere by sijnen eede, ende ghesworen vp dye heleghe Euangelie gods die te onderhoudene, sonder daer yegens yet te commene, noch van elck andere te scheedene. Ende waert dat yement faeytelic schiede of bi eeneghe weghen scheeden moeste, so en sal daer omme den seluen paeys ende alianchie niet verstaen sijn gheinfringiert ofte in ghebroken sijnde, ne maer sal altoos blijuen in viguere. Ende hebben gheordonneirt dat alle officiers ende wethouders in elc lant, ten aen commene van hueren officie expresselic belouen ende sweeren sullen den seluen paeys ende alianchie te onderhouden, sonder in eenegher manieren daer yeghens te commene, onder tdecksel van iusticien of andersins, in wat manieren dattet sy. Ende waert datter yement yeghens quame, dat sullen wy met den heren vanden bloede inder manieren ende naer thuytwijsen vanden artijculen bouen verclaerst wederstaen ten ghemeenen coste, het sy by iusticien of by faeyte, also die materien daer toe ghedisponeirt sullen wesen. Ende noch in meerdere, ende te dien eynde dat eewege memorie hier of si, so heift elck onser dese brieuen beseghelt met sijnen seghele huythanghende, ende hebben ghebeden in alder onderdanichede den seere hooghe ende moghende prinche den Coninc van Vranckerijcke, als naeste ende baerblijckenste oyr van onsen natuerlicken prinche, ter cause vander coninghinne sustere van onsen prinche, dat sijnder princelicker ghenade ghelieue te confirmeirene, ratifierene, ende corborerene den voorseyde paeys ende alianchie met sijnen groten seghele, ende ons te helpen wederstaen met foortsen, als die materie begheeren sal, ende punieren die infractuers van dien bi iusticien ende lemyten van sijnen Conincrijcke. Hebben voort ghebeden dye andere mijn heren vanden bloede. Te wetene eerweerdich vader in gode Dauid bisschop van Hutrecht, Ian hertoge van Borbon Conincstable van Vranckerijcke, Ian hertoghe van Cleuen, Ian here van Beanyen graue van Cleirmont, mijn here Adolf van Cleuen ende vander maercke heere van Rauesteyn, mer Phelips van Cleuen here van Wijnghendale, Anthonis bastaert van Bourgoengien graue van Roche in Ardanen, Phelips van Bourgoengien here van Beueren, Lodewijc van Brugghe here vanden Gruythuyse graue van Wijnczestre, als vrienden ende maghen van onsen gheduchten ende natuerlicken heere vander moederlicker sijde, daen of dye voorseyde landen ghecommen sijn, dat

{==CC.xlix.r==} {>>pagina-aanduiding<<}

sy in approbacien ende meerder versekerthede van al dat voorseyde es, huere seghelen hier aen willen hanghen metten onsen. Ende wi Chaerles metter gracien gods coninc van Vranckerijcke ouermerckende dye grote duecht ende weluaert die onse voorseyde broedere ende onsen neue, ende sijne voorseyde landen ende ondersaten gheschepen es te commene byden voorseyde paeys, ende alianchie hebbe ter bede vanden voorseyde staten dese brieuen ghesegelt met onsen seghele huythanghende, belouende als coninc die te onderhoudene, ende alle transgressuers van dier te punierene als voorseyde es. Ende in sghelijcx wi Dauid bisschop van Hutrecht, ende Ian hertoge van Borbon.etc. siende dat in desen goddelicken paeyse grote duecht gheleghen es als bouen, hebben wi ghesworen ende belouen, ende by desen belouen ende sweeren in alle dese voorseyde sticken ons te voughene metten voorseyde staten ende landen, ende al te doene dat wi als vrienden ende maghen vanden hertoghe Phelips behooren ende schuldich sijn van doene, omme tonderhouden van dien in kennessen onse seghelen hier aen ghehanghen. Ende es gheseyt ende ghesloten dat in desen paeys ende alianchie begrepen sullen wesen die andere landen van onsen natuerlicken here ende Prinche, dye welcke nyet present gheweist en hebben, in dese yegenwoordeghe vereenichede. Ende in sghelijcx die van Luycke, ende die vander stede ende sticht van Hutrecht, ende andere na ghebueren, vp dat hem lieden belieft. Ende omme die versekerthede van deser alianchie nopende die niet present gheweist en hebben, ende in die voorseyde alyanchie begrepen sullen willen sijn, worden ghehouden dat te declareirene bi hueren opene brieuen, met hueren seghelen van verbande, die si brijnghen sullen den staten daer si vergadert worden vp dattet hem lieden ghelieft. Ende al waert so dat eeneghe seghels bi verswijmthede, delaye of weygherijnghe van yemende hier aen niet ghehanghen en worde, nochtans sal dye selue alyanchie ende vnye in huer viguer ende foortse blijuen. dit was aldus ghesloten ende ghedaen te Gendt in onse vergaderinghe, den.xij.sten dach van Meye. Int iaer ons heren.M.CCCC.ende lxxxviij.

¶ Ende omme dat een yeghelic weten soude dye voorscreuene duechdelicke alyanchie, bi alle den landen ghesloten, so hebben Scepenen van beede die bancken van Ghendt dyt ghescrifte ghedaen stellen in prenten. Ende es dese voorseyde alyanchie ende eendrachtichede gheteekent, eerst huyter name vanden coninck vanden Romeynen, byder handt van mer Ian vander bouuerye heere van Wyere ende van Longlosse, ende mer Ian van Nyeuwenhoue Ruddere, ghedeputeirt. Voort huyter name van mijn heere van Rauesteyn, mer Phelips van Cleuen here van Wijnghendale, ende mijn heere van Beuere als vanden bloede, by mer Lodewijck van Praet here van Eluerdijnghe Ruddere, Anthonis vander fonteyne schiltknape, ende mer Daneel van heerzeele heere van Lielare Ruddere, huere ghedeputeirde.

¶ Item huyter name vanden staten van Brabant byder hant van Goossin van Hecke, Secretaris van Bruessele. Item vanden Graefschepe van Vlaendren, Ian Ysengien Wouter soete, beyts, Ian coene, Ian le fransoys vaquiere Ian meere, Ian wijnt, Ian de visch, Vincent van der brugghe. Item van den Graefschepe van Henegauwe, Wandaert herwij. Vanden Graefscepe van Zeelant, Lowijs boom Ian danckaerts sone, Pieter de graue. Item van tgraefschip van Namen, I  lodeuoet.etc.


Hier nae volcht tinhouden vanden paeyse van woorde te woorde.

MAximiliaen by der gracien gods Coninck vanden Romeynen, doe te wetene alle denghenen dye nv sijn of naermaels wesen sullen, dat omme of te legghene, ende ten goddelicken ende duechdelicken paeyse te brijnghene alle sulcke gheschillen questien ende diuisien, als sichtent half Ougst herwaerts ghesproten onderhouden ende achteruolcht sijn gheweist tusschen ons ter eender sijde, ende den inghesetene van der stede van Ghendt, metsgaders den inghesetene van Brugghe ende van Ipre, adherende den voorseyde van ghendt, representerende tsamen die drie leden slants van Vlaendren ter andere diueersche com

{==CC.xlix.v==} {>>pagina-aanduiding<<}

municatie bi consente van ons ghehouden hebben gheweist, tusschen onsen schonen neue die here van Rauesteyn ende mer phelips sijnen sone, ende die here van Beuere ooc onsen neue, metsgaders den staten vanden landen, van Brabant, Henegauwe, Hollant, Zeelant, Nemen ter eender sijde, ende dye staten van Vlaendren ter andere, so varre dat bi middele ende tusschensprekene van eeneghe, ter eeren ende weerdicheyt van gode den vppersten coninc ende actuer van paeyse, compassie ende medelijden hebbende vp tverlies ende sturtinghe vanden kersten bloede, ende vp die grote schade ende interesten die byden voorseyde gheschillen ende diuisien claghelic ghesciet sijn, ende noch meer gheschepen waren te gheschiene, alle te laste ende achterdeele van onsen seere beminden sonde Phelips hertoge van Oostenrijcke, ende van sijne voorseyde landen ende ondersaten. Wie al die ghene die altijt meer ten paeyse sijn gheneghen gheweist dan andersins, hebben metten inghesetene ende ondersaten vanden lande ende graefschepe van Vlaendren, gheestelic ende weerlic eenen goeden vasten, ghestandeghen, eendrachteghen ende eeweghen paeys ghemaect ende vrede, midts sekere heerlicke openbare reparacien, die ons die vander stede van Brugghe ghedaen hebben, ende den pointen ende condicien hier naer volghende.


[Item eerst dat dye drye landen slandts van Vlaendren belooft hebben]

    Item eerst dat dy drye landen slandts van Vlaendren belooft hebben ende sullen ghehouden sijn ons te stellene vp onse voeten ende in onse vryheyt ende liberteyt, omme terstont te vertreckene daert ons ghelieft. Dies sullen wi laten in versekerthede ende in ostaedgien binnen der stede van Brugghe den Margraue van Baden, ende den hertoge Christoffels in Beyeren. Ende binnen der stede van Ghendt mer Phelips van Cleuen heere van Wijnghendale.

¶ Item die welcke Marcgraue, hertoge, ende mer Phelips, ter bede ende begheere van ons sullen sweeren vp thout vanden helegen cruyce, ende vp die helege Euangelien, ende ooc vp haer lieder eere ende trauwe, dat si huyt dye voorseyde steden niet scheeden en sullen tot anderstont, dat alle die pointen ende articulen begrepen in desen yeghenwoordeghen paeys wel ende duechdelic vulcommen sullen wesen, ende noch in meerder versekerthede hebben begeert ende ghebeden den voorseyde mer phelips, dat waert dat wy eenichsins in ghebreke waren te vulcommene dye selue pointen, of dat yement wie hi ware in faueur van ons of andersins hem veruoorderde eenich belet daer inne te doene, dat in dien gheualle dye selue mer Phelips scheedene van ons, assisteren ende bystaen soude den voorseyde lande van Vlaendren met alle sijnder macht ende cracht yeghen ons ende alle den onsen, ontlastende den seluen mer Phelips van allen eeden ende beloften die hi ons ghedaen mach hebben. Ende van dyt aldus te doene ende te vulcommene, sal dye voorseyde mer Phelips eedt doen ende gheuen sijne brieuen den voorseyde lande van Vlaendren sulcke als daer toe dienen ende behooren sullen. 

¶ Item ende bouen dien hebben gheconsenteirt ende gheordonneirt, consenteren ende ordonneren die ghedeputeirde vanden staten vanden landen van Brabant, Henegauwe, Hollant, Zeelant, Namen, ende vander stede van Valenchienes Rijssele, Duway, ende andere yeghenwoordelic vergadert binnen der stede van ghendt, dat si niet en scheeden huyter seluer stedene maer daer blijuen staetwijs, al of som tot den paeys van Vranckerijcke, die vnye ende alianchie tusschen den landen, ende alle andere pointen deser materie aengaende, ghesloten ende versekert sullen wesen.

¶ Item hebben belooft ende by desen belouen terstont de doen cesseren alle tvolc van wapenen van onser sijde, van allen den exploten van orloghen, ende tselue volck metsgaders onse garnisoenen te doen scheedene ende vertreckene huyt Vlaendren binnen viere daghen, naer dat wi in onse vryheyt ghestelt sullen sijn. Ende binnen vier daghen daer naer huyt allen anderen landen of eer, in dien dat moghelick si, ende sullen besorghen noch onder weghe, nyet en sullen roouen noch pilgieren, barnen noch rensoeneren, noch eeneghe andere quaden doen in die voorseyde landen, ende ooc dat si gheene gheuanghene met hem leeden en sullen huyt Vlaendren, ne maer sullen ghehouden sijn dye te stellene ten redelicken rent-

{==CC.l.r==} {>>pagina-aanduiding<<}

soene, sonder dye te mogen veruoerene. Ende waert dat si die contrarie daden, so sullense die schade verhalen vp tpencioen dat ons die van Brugge ende van Vlaendren gheconsenteirt hebben of consenteren sullen.

¶ Item die van Vlaendren sijn ghehouden in sghelijcx te doen cesseirene haerlieder volc van wapenen ende garnisoenen van allen exploten van orloghen, ende die selue te doen vertreckene huyt alle den landen, ende sullen bewachten dat van hem den seluen lande gheen quaet noch achterdeel en ghebuere.

¶ Item te dyen eynde dat wy te bet sullen doen vertrecken ende scheeden ons voorseyde volc van wapenen ende garnisoenen, so hebben die voorseyde staten van alle den landen ons gheconsenteirt te betalene binnen eender maent eerst commende, die somme van.xxv.duysent guldenen, te wetene elcken gulden.xl.groten. dat met condicien, dat waert dan tselue garnisoen ende volc niet en vertrocken noch en waren huyt alle den landen binnen den voorseyde tijde, dat in dien gheualle dye voorseyde.xxv.duysent guldenen bekeert sullen worden in betalinghe van anderen volcke van wapenen, omme bi crachte, in dien dat anders niet wesen en mach, tvoorseyde volc te verdrijuene ende te veriaghene, volgende der alianchie die daer of es tusschen die voorseyde landen.

¶ Item voorts consenteren ende sullen ghehouden sijn terstont te stellene alle dye sloten ende stercten ende plaetsen van fortresse vanden lande ende Graefschepe van Vlaendren inden handen vanden here vanden bloede, ten profijte van onsen seere ende lieue beminden sone omme daer inne ghestelt te sijne sulcke casteleyns ende officiers alst behooren sal, naer die preuilegien vanden lande', ende byden aduijse ende consente vanden voorseyde drie leden, achteruolghende der seluer alianchie.

        [Item ter neernster bede vanden voorseyde heren vanden bloede ende van dye ghedeputeirde vanden staten]

Item ter neernster bede vanden voorseyde heren vanden bloede ende van dye ghedeputeirde vanden staten, ende ooc ter ootmoedegher bede vanden voorseyde poorters ende inghesetene vander stede van Brugghe hebben gheaboligiert vergheuen ende quijte ghescholden teeweghen daghen thouden, ende arrestacie van onsen persoon, metsgaders al tghene datter ghebuert ende gheschiet es voren of naer, by wien of hoe in wat manieren het sy, dat vergheuen gheheel ende al, als niet ghebuert.

¶ Item des ghelijcx ter bede als bouen, hebben vergheuen al tghene dat byden.iij.leden tslandts van Vlaendren, ende elcken van hem lieden int generale ende partijculiere mesdaen, of mesbuert mach sijn yeghen onsen persoon. Ende adherende den volcke van Brugghe houdende ons ghearresteirt in hueren name, ons doende vyantschap ende orloghe vp hem seluen, of te gadere blamerende of iugerende ons of die onse bi faeyte, bi woorden of andersins, in wat manieren het si, sonder ter cause van dat voorseyde es, of eeneghe andere saken voorleden hem lieden den ghereserueirden byden paeyse van Vlaendren ghemaect. Int iaer.lxxxv.noch ander nemmermeer yet te heesschene, te doene, of laten heesschene, int generale noch in tparticuliere, in lijue noch in goede, buyten noch binnen den lande, noch andersins in gheen der manieren.

¶ Item die voorseyde van Vlaendren ter contemplacien van ons ende vanden heeren vanden bloede, ende ooc ter begheerte vanden ghedeputeirden vanden staten hebben vriendelick ende liberalick vergheuen ende quijte ghescholden, vergheuen ende schelden quijte by desen alle lachteren, cleenicheden ende vyolencien, die hem lieden ghedaen hebben gheweist huyt causen vanden diuisien, by wien hoe en in wat manieren het sy, sonder eeneghe exceptie ofte reseruacie, alsoo wel in tconsenteren vanden diueerschen settinghen, sonder eendrachtich consent vanden leden als andersins, dat ooc verghetende als niet ghebuert. Ende consenteren dat elck paeysiuelick weder keeren ten sijnen, inden staet dat hijt vinden sal sonder ter cause vanden seluen diuisien hem lieden nemmermeer yet te moghen heesschene of te verwijtene.

¶ Item dat alle andere die ter cause of onder tdecsele vanden seluen deuysien gheoffenseirt, gheiniurieirt, ofte gheuyoleirt hebben gheweist in lijue of in goede, ofte ooc andersins, in wat manieren het ooc ghebuert sy, sullen insghelijcx dat oock al

{==CC.l.v==} {>>pagina-aanduiding<<}

vergheuen ende al vergheten, sonder nemmermeer questie of vermaen daer of te makene.

¶ Item waert bi al dien dat yement handelinghe ghehadt hebbende van eeneghen penninghen, het sy van ons ofte van onsen beminden sone, ofte van eeneghen landen, steden of Casselryen hem ghemessuseirt hadde in sijne voorseyde administratie, ende dat ment beuonde dat hi gheappliquiert hadde te sijnen singulieren profijte eenege van den voornomden penninghen, sal ghehouden sijn daer of te verantwoordene ende te rechte te stane daert ende alsoot behooren soude.

¶ Item waert ooc dat yement voor die diuisien sonder cause of redene bi verdreeghinghe, foortse, of crachte, quade listen of practijcken ghecreghen hadde van yemende eenich goet, het sy seluere, ghelt, huysen, landt of andere yuweelen, of cattheylen, die sal insghelijcx ooc ghehouden sijn te antwoordene daert behooren sal, ende recht te ghenietene vp dye restitucie vanden seluen goede of ghelde ciuylick sonder meer.


[Item voort om sekere redenen ons daer toe mouerende]

    Item voort om sekere redenen ons daer toe mouerende, ende sonderlinge omme te schuwene alle questien, ende die ter cause vander appellacie gheinterdicteirt bi die van Vlaendren gheschepen ware te rijsene, so hebben wy ter begheerten als bouen gherenonciert, ende sijn of ghegaen renoncieren, ende gaen of bi desen, van onsen momboorschepe ende voochdye in Vlaendren. Ende hebben gheslaect ende ontsleghen van allen eeden die selue van Vlaenderen, die sy ons in dye qualiteyt of andersins ghedaen moghen hebben. Ende consenteren dat tvoorseyde lant ende Graefschap in alle sijne leden sal voortaen sijn gheregiert ende ghegouuerneirt onder den name van onsen beminden sone, also wel in souuereyniteyten in administracien van iusticien als ander sins bi aduijse vanden voorseyde heren vanden bloede vander moederlicker sijde. Ende van sulcken Rade als dye voorseyde heren daer toe stellen ende ordonneren sullen, bi consente ende aduijse vanden voorseyde drie leden ende staten van Vlaendren, achteruolghende der eendractichede voren ghenomt.

¶ Item midts welcker Renonciacie, dye voorseyde van Vlaendren hebben ons gheconsenteirt iaerlicx te gheuene om ons onderhout, die somme van  ponden, te wetene elc pont van.xl.groten, gheduerende dye onbeiaertheyt van onsen sone, die welcke wi heffen sullen byder hant vanden ontfanghere van Vlaendren ten.ij.paeymenten siaers, te wetene deene helft telcken kersauende, ende dandere te sint Ians daghe midsomers. Waer of dat teerste paeyment vallen sal te kersauende nv eerst commende, sonder dat wi yet meer sullen moghen heesschen of heffen in tvoorseyde lant ende graefschip van Vlaendren. Ende midts desen sullen alle die achterstellen die men ons schuldich wesen mach, ter cause vanden subuencien of beden voorleden ofte andersins quijte sijn.

¶ Item hebben verclaerst ende verclaersen dat wy niet en pretenderen eenich recht van proprieteyt of andersins in tlant ende graefscip van Vlaendren, ende hebben belooft ende belouen dat wi daer of niet meer scrijuen noch draghen en sullen den tijtele of wapene.

¶ Item wi accepteren den paeys die den coninc van Vranckerijcke gheapprobeirt heift bi sijne opene ende beslotene brieuen den voorseyde drie leden slandts van Vlaendren, ende allen anderen die hem met den seluen drie leden slants sullen willen voughen, verclarende aen den paeys vanden iare.lxxxij. Ende sijn te vreden dat alle die andere landen hem lieden verclaersen omme den seluen paeys. Ende wi sullen confirmeren ende ratifieren ende onderhouden sonder in breken, alle tghene dat bi onsen ambassaduers (vp dat wy daer eeneghe seynden) of byden ambassaduers vanden seluen staten ghemaect ende ghesloten sijn sal.

¶ Item hebben voort belooft, ende noch belouen den persoon van onsen beminden sone te stellene inden handen vanden heren vanden bloede vander moederlicker sijde, omme voort aen eerlic gheregiert ende onderhouden te sijne, vp den staet die men hem maken ende ordonneren sal, ende ooc veruoert van lande te lande by tijde ende bi ordene, also dat tanderen tijden gheconsenteirt ende gheaduiseirt heift gheweist ofte alsoomen om tbeste aduiseren sal, makende den seluen staet ten onderhoudene, van den welcken die staten van alle den lande con-

{==CC.li.r==} {>>pagina-aanduiding<<}

tribueren sullen bi rate ende bi porcie.

¶ Item hebben belooft ende belouen te ontlastene die voorseyde van Vlaendren, ende quijte te houdene yeghens onsen voorseyde beminden sone, ende yeghen alle ander diet naermaels aengaen soude moghen van alsulcke yuweelen ende tapijtseryen, als wi naer den voorseyde paeys vanden iare.lxxxv.ghecreghen huyt hueren handen, toebehoorende onsen voorseyde sone.


[Item die voorseyde van Vlaendren]

    Item die voorseyde van Vlaendren, also wel in generale als int particulare sullen blijuen in al hueren rechten, preuilegien, vryheden, costumen, ende vsaegien, sonder te lettene of ooghemerck te hebbene vp tghene dat ghedaen mach wesen in preiudicien vanden seluen rechten of preuilegien, in wat manieren dattet sy. Ende sullen alle brieuen van obligacien of anders ghemaect ter contrarien, weder ghegheuen sijn als ghecasseirt ende te nieten. Ende hebben voort belooft ende belouen dat wi nemmermeer ende sullen doen noch procureren ghedaen te sijne directelic of indirectelic eenege saken die commen of keeren souden moghen in preiudicien, schade, ende achterdeele vanden voorseyde lande ende graefschepe van Vlaendren, noch ooc den coopman of der coopmanscepe vanden seluen Ende in dien dat eeneghe sake ghedaen es ter contrarie bi ons bi onsen, het sy gheestelicke sensuren of andersins, die sullen wy terstont wederroupen ende te nieten doen. Ende wi sullen ghenen brieuen van versekertheden alle den cooplieden, ende andere diese heesschen sullen, omme vredelic te mogen gane ende te conuerseirene in huere coopmanschepen, ende andersins in dye duytsche landen, ende eldere al omme, sonder ter cause vanden saken voorleden ghetrauelgiert noch ghemolesteirt te sijne in lijue noch in goede, noch andersins in wat manieren dattet sy.


[Item ende omme die versekerthede van al dies voorseyde es]

    Item ende omme die versekerthede van al dies voorseyde es, wi sullen sweeren vp die heleghe Euangelie, vp thelich hout des cruys, vp tcanon vander messe, ende vp dat helege sacrament, dat wi sonder inbreken sullen onderhouden ende vulcommen die voorseyde tractiet van pointe te pointe, sonder nemmermeer te procureiren noch te doen procureirene ter contrarie, ons stellende ende submitterende tallen kerckelicken censuren, niet yeghenstaende dye preuilegien die wi als nv coninck vanden Romeynen moghen hebben ter contrarien.

¶ Item ende bouen dyen sullen ter begheerte van ons onse heleghe vader den paeus, den Keyser onsen beminden vadere, ende die.vij.Curuoorsters, die voorseyde heeren vanden bloede, ende die voorseyde staten van alle die landen ten contentemente van die van Vlaendren, ende ooc die bisschoppen van Vtrecht ende van Luycke, ende die hertoghe van Cleuen ende van Ghulicke confirmeren den seluen paeys met hueren openen brieuen ende seghelen, ende dien belouen te onderhoudene, ende ons gheen assistencie noch bystant te doene ter contrarie. Ende daer toe mede die voorseyde bisschoppen van Vtrecht ende van Luycke, metsgaders den Hertoghe van Ghulicke ende van Cleuen sullen belouen ende hem lieden verbinden niet te gheuene eenege passaegien duer huerlieder landt ofte Riuieren eeneghen volcke van orloghen dat souden willen commen vp Vlaendren.

¶ Item ende voortconsenteren wi, dat waert so dat god behoe, dat wy in eenegher manieren yet daden of ghedoochden te doene yeghens dyt tractiet, of eenich point van dien, dat in dat caes sonder ander of meer declaracien daer of te doene, dye voorseyde heren vanden bloede, die heeren vander oordenen vanden gulden Vlyese, staten ende inghesetene vanden voorseyde landen, sullen ipso facto nv als dan ende dan als nv ontsleghen sijn van hueren eede, ende oock ontlast van alle beeden subueniencien, pencioenen, of andere lasten ons gheconsenteirt of te consenteirene, ende van alle achterstellen van dien. Ende in sghelijcx dye van Vlaendren van haren pencioene voorseyde. Ende die voorseyde andere landen ende steden van onser subiectie ende onderdanichede sullen ghehouden sijn te assisteirene ende succoereirene die voorseyde van Vlaendren. Ende van dan voort sullen ghegouuerneirt ende gheregiert sijn onder den name van onsen beminden sone bi die voorseyde vanden bloede, ende byden Rade int lant, also die van Vlaendren nv gheregiert worden.



{==CC.li.v==} {>>pagina-aanduiding<<}

[¶ Item dit yeghenwoordich tractiet van paeyse sal gheconfirmeirt sijn by den coninc van Vranckerijcke]

    ¶ Item dit yeghenwoordich tractiet van paeyse sal gheconfirmeirt sijn by den coninc van Vranckerijcke als naeste ende barblijckelicste oyr van onsen voorseyde beminden sone, ter cause vander Coninghinne Margriete onse beminde ende weerdegher dochter.

¶ Item ende waert so dat dit tractiet van paeyse gheuyoleirt of inghebroken worde, by wien het ware, dye selue sal ghecorrigiert ende ghepuniert worden in exempele van allen anderen, so waer dat hi vonden of ghecreghen worde, als infractuer ende breker van paeyse.

¶ Item waert ooc dat naermaels bi eeneghe vanden contractanten dit tractiet inghebroken worde in eeneghe van sijnen pointen of artijculen, dat nochtans tselue tractiet van paeyse blijuen sal in sijn cracht. Ende men sal reparacie van dien moeten veruolghen by iusticien, sonder te procedeirene bi weghe van faeyten.

¶ Item waert ooc dat eenege vanden voornomden Princhen ofte andere, by delaye ofte negligencie of andere ghebreken sijne besegeltheyt niet en gaue so voorseyde es, dat nochtans tvoorseyde tractiet nyet sijnen sal van minder effecte. Ende het sy so dat wi compassie ende medelijden hebbende metten aermen volcke, begheerende te schuwene ende te beletten alle die quaden die bi diuisien ende orloghen upcommen sijn ende achteruolcht hebben. Ter eeren ende Reuerencie van gode ende van sijne ghebenedyde moedere gheconsenteirt, gheagregeirt, gheconfirmeirt ende gheapprobeirt, ende bi deser yegenwoordeger consenteren, agregeren, confimeren, ende approberen, ende ter goeder trauwen in conincx ende princelicke woorden, beloue te houdene ende te doen houdene desen paeys in alle sijne pointen ende artijculen hier voren verclaerst, ende by ons veraccoordeirt ende belooft, sonder nemmermeer te doene of te commene yeghen den voorseyde de paeys ofte eeneghe vanden pointen ende artijculen van dien. Ende omme dat ghestandich ende onuerbrekelic te onderhoudene, wi hebben onse landen ende conincrijcke ghesubmitteirt, ende submitteren tot allen peynen ende gheestelicke censuren, niet yeghenstaende dies wi ter contrarie van dien moghen hebben. Ende vp dat so ghebuerde, twelcke god voorhoeden wille, dat by ons of andere van onsen weghe yet ghedaen worde yeghens ende in contrarie vanden voorseyde tractieten, wi consenteren, willen, ordonneren, ende beuelen den princhen hier voren ghenomt, ende die drie staten vanden lande van Brabant, Lymburch, Lutcenburch, Gheldre Holland, Zeelant, Henegauwe, Namen, ende Zutphen, die stede van Valenchienes, van Mechelen, dat alle faueur ende bystandichede by hem lieden in dat gheual bi effecte ghedaen ende ghedreghen sy yeghens ons den voorseyde vanden drie leden van Vlaendren ende hueren adherenten, te dien eynde dat die voorseydede paeys in alle sijne pointen ende artijculen onderhouden sy. Ende dat dye inbroken ende infractien vp datter eeneghe waren, worden moghen gereduceirt ende gherepareirt. Ende omme dit te bet te doene sonder eeneghe note of begrijp, hebben in tvoorseyde gheual die voornomde onsen schoonen neuen, ende neue hier voren ghenomt, ende die staten vanden voorscreuen landen die bi onser ordonnancie ende beuele met ons seghelen sullen desen yegenwoordeghen paeys, of daer of gheuen hare brieuen apaert gheabsolueirt ende gheslaect, absolueren ende slaken van hueren eeden die si tonswaert hebben. So eest dat wi ontbieden ende beuelen onsen lieuen ende ghetrauwen Cancelier ende den lieden van onsen groten Rade, den Cancelier ende lieden van onsen Rade in Brabant, onse stedehouders, ende Raden van Lutcenburch, van Gheldre, van Hollandt, Zeelant, Henegauwe, ende Namen, ende alle andere iusticiers ende officiers, ende elcken van hem lieden dat si den voornomden paeys onderhouden ende doen onderhouden, ende elck point ende artijcule van dien, sonder daer yeghens yet te commene ofte te doen ghedooghen ghedaen te sijne in eenegher manieren, wantet ons also ghelieft, ende ghedaen willen hebben. Ende omme dieswille datmen van desen yegenwoordeghen sal hebben te doene in vele diueersche plecken, wi willen dat die copyen van desen of eeneghe pointen van dyen, onder den seghele auctentijc ghelooue ghegheuen sy als den originale Ende te dien eynde dat alle saken vast ende van

{==CC.lij.r==} {>>pagina-aanduiding<<}

weerden, ghestandich ende gheduerich blijuen, wi hebben onsen segele hier aen doen hangen. Ende in meerder vasticheyt ende versekerthede van den saken voorseyde, hebben gebeden onsen schonen neue die heere van Rauesteyn ende mer Phelips sinen sone die here van Beuere ooc onsen neue Ende in sghelijcx die Prelaten, edele, ende steden vanden voornomden landen van Brabant, Lutcenburch, ende Gheldre, Henegauwe, Hollant Zeelant, Namen, ende Zutphen, Valenchiene, ende Mechelen ooc huere seghelen metten onsen hier aen te hanghene. Twelcke wi Adolf van Cleuen, her vander Marcke, here van Rauesteyn, Phelips van Cleuen ende vander Marcke here van Wijnghendale, Phelips van Bourgoengien, here van Beueren Goossin abt van Affelghem, Maertin abt van sinte Bernaerts, Marck abt van Grimberghe, Diederick abt van Paercke, Anthonis van Brabant Rudder, Aernout van Heurne here van Brunen, Willem van Fonteynes here van Mylan, Ian van Gauere, Pieter van herbays, Ian bornaedge, here van parcke, Rudders, daneel bucxhooren, Burchmeestere, Ian pinnoc Rudder, Michiel Absoloens rudder, Phelips van nyle, Pencionris ghedeputeirde vander stadt van Lueuene Roelant de mol Rudder, Heyndric de mol Burchmeestere, Ian eeuvliet Rudder, Pieter van obeerghe, Arent de scrapere, Gheeraert vanden hecke, Pencionaris ghedeputeirde vander stadt van Bruessele, Maertin van Roode, Symon van Gheele, Goort van Dommele, Pencionaris ghedeputeirde van der stadt van Tshertoghenbossche, Ian vander Cappelle, ghedeputeirt vander stadt van Thienen, Heyndrick, ghedeputeirt vander stadt van Leeuwen, Wouter steuins, ghedeputeirt vander stadt van Nyuele, al te samen representerende die drie staten van Brabant Raphael die bisscop van Rocence abt van sinte Baefs, Phelips abt van sinte Pieters, Gheeraert abt van Eenhaem, Willem abt van Boudeloo, Raese abt van Dronghene Clement proost van.s.Maertins Typre, Pieter bogaert Deken van.s.Donaes in Brugghe, Pieter van Brugge proost in Ronche, Wouter here vander Gracht Rudder, Ian van Stauele.R.here van Iseghem, Colaert van haelwijn.R.here van Boesijnghen, Adriaen vander Gracht.R.here van Scardam, Cornelis vanden Bare heere van Moscron, Ian van claerhout here van Pithem, Andries vander woestijne here van Beselare, Ioos vander woestijne here van Beselare, Ioos vander poorte heere van Morslede, Adriaen vileyn R.here van Reeseghem, Gheeraert van hanghereel, Ian de pic, Iacob vanden hulle, Pieter Ghijselins ouerdeken, Lieuin de moor Deken vander weuerye van ghendt, Ioos de deckere Burchmeestere, Ian vander lende, Steuin vander gheinst, Ian beyts pencionaris. Ghedeputeirde van Brugghe, Pieter die lange, Andries palijnc, Ian die coene. ghedeputeirde van Ipre, Hughe gantoys Ian die latre, Ian fransoys pencionaris. Ghedeputeirde van Rijssele, Ame pinchon Ian de la vaquerye. Ghedeputeirde van Duway, Aernout van Scoresse.R.Ian die wulf, Ian meere. Ghedeputeirde van Oudenaerde, Gheeraert de splijtre, Ghedeputeirt van Aelst, alle te samen representerende die drie staten slants van Vlaendren Willem abt van Omont, Anthonis abt van bon esperanche, Michiel de chaers.R.here van cleerphay, Zebaer pieters, Christoffels gautiers, Seruaes wandaert. Ghedeputeirde van Berghen in Henegauwe, Anthonis van Chenis schiltknape, Thomaes de corouble, Govert heruy. Ghedeputeirde van Valenchiene, al te samen representerende die drie staten vanden graefscepe van Henegauwe, Ian Iacobs sone penneman, huyter name vanden prelaet van Middelburch, Cornelis wissezuene, Cornelis boom, Dieric cornelis sone, Clays Iacobs sone. Ghedeputeirde van Siericxee, Ian Diericx sone, ende Pieter die graue. Ghedeputeirde van Rommerswale, Pieter simoens sone, ende Ian gabriels sone. Ghedeputeirde vander goes Guy Ians sone, ende heyndrick Ians sone. Gedeputeirde van Toolne, alte samen representerende die drie staten vanden graefscepe van Zeelant, Ian de lespijne, Loy lodeuoet, ende Ian sosilion. Ghedeputeirde huyter name van den staten van Namen ghedaen, hebben ghegheuen in die stede van Brugge onder onsen groten seghele, den.xvi.dach van Meye. Anno lxxxviij.ende ons Rijcx inden derden iare aldus gheteekent onder den Ploy Maximilianus, ende vp den Ploy par le Roy Hauweel.



{==CC.lij.v==} {>>pagina-aanduiding<<}

Dit es dye voorme vanden eede ghedaen, by den Roomschen Coninck Maximiliaen.

WI belouen huyt onsen vryen eyghenen wille, ende in goeder trauwen sweeren vp theleghe Sacrament hier yegenwoordich, vp tweerde heleghe cruyce, vp die weerde helege Euangelien ons heren, ende vp tlichaem vanden heleghen vrient gods mijn here sinte Donaes patroon van paeyse, ende tcanon vander messe, te houdene ende tonderhoudene, ende te vulcommene bi effecte, den paeys, accoort ende vrientscepe, ende goet verstant ghedaen ende ghemaect tusschen ons ouer een sijde, ende onse wel gheminde den staten ende die drie leden slants van Vlaendren, ende huerlider adherenten ouer dandere, tsamen die eendrachtichede ende vnye vanden staten ende alle die landen onderlinge, bi onsen consente ghemaect ende ghesloten in alle sijne ende hueren pointen ende artijculen, naer tinhouden van dien die bi ons, ende ooc onderlinghe by onsen consente beseghelt ende beseghelene. Ende belouen int woort vanden Prinche ende als Coninck, vp ons trauwe ende eere nemmermeer daer yegens te commene, te doen commene, of te laten doen commene, of ghedooghen ghecommen, of ghedaen te sijne directelick on indirectelic, in wat manieren dat sy naer onsen vermoghen, al naer inhouden voorme ende tenuere vander lettere van desen voorseyde paeyse, eendrachtichede, vnye, ende alianchie, ontslaende als nv die van Vlaendren vanden eeden, die si ons als voocht ende momboor van onsen beminden sone ghedaen hebben, ende alle andere in wat manieren het sy.

¶ Item wi Adolf van Cleuen heere vander Marcke heere van Rauesteyn, Phelips van Cleuen ende vander marcke here van Wijnghendale, Phelips van Bourgoengien here van Beuere, ende alle die staten van alle die voorseyde landen hebben ghelijc eedt ghedaen den voorseyde paeys te houden ende te onderhoudene. 

¶ Item dye Ostagiers in sghelijcx hebben ghelijcken eedt ghedaen Oostaegiers te sijne naer huytwijsen vanden voorseyde paeyse.


        
        
        
    

[Item voort achtervolghende, naer den huytroupene vanden seluen paeyse]

    [Den.xvi.sten en xvij.sten dach van Meye]

    
    Item voort achtervolghende, naer den huytroupene vanden seluen paeyse, ende dat den.coninc.vanden Romeynen vp sijne vrye voeten ghestelt was. Ende ghebuerde den.xvi.sten dach van Meye smorghens voor die noene, so trac den voorseyde Coninck vanden Romeynen huyter stede van Brugge te Male waert, met Phelips van Rauesteyn ende mijn here van Beuere, want die duytsche heren hadden daer haer tenten ende pauwelioenen ghesleghen. Ende die.Coninc.daer commende, si waren seere blijde, ende si triumpheirden. Ende die coninc seyde hem lieden dat si lichten moesten, also si terstont deden, ende vertrocken achterwaert. Maer mer Phelips van Rauesteyn ende mijn here van Beuere quamen terstont weder te Brugge, aengesien dat mer Phelips moeste gaen trecken in ostaegien te Ghendt waert, ende omme dat dye heren die daer gheuanghen waren souden den vierden dach naer den paeys commen te Brugghe, ende het commuyn van Brugghe souden hem lieden ghebeden hebben omme haerlieder gracie ende absolucie alsoot besloten was inden paeys. Ende sie lieden souden insghelijcx ghedaen hebben ter cause vanden regemente, want si nyet meer regement hebben en souden, alsoot inden seluen paeys verbonden staet, die welcke ten Schepenhuyse huyt ghelesen was ende ghetoocht met alle den seghelen daer aen, waer omme dat tvolck als doe seere blijde was, ende dancten gode van sijnder gracie dye ghebuert was, ten profijte vanden hertoge Phelips onsen prinche ende van sijnen landen. Ende terstont deidemen een ghebot ter hallen huyt, te draghene eene deuote processie generale, in welcke processie men drouch het weerde helege bloet, om god te danckene dat den paeys was ghemaect sonder meer bloetsturtinghe, naer tgroote discoort dat tusschen alle die landen was, twelck was vp den.xvij.sten dach van Meye. Ende vp den.xvi.sten dach van Meye was ooc gheboden, so wie sauens tbeste spel huytbringhen soude, souden hebben.viij.cannen wijns, tware in tvroede of in tsotte. Ende so vie schoonst vieren soude, in sgelijcx ooc.viij.cannen wijns ende daer naer.vi.ende.iiij.Ende datmen voorsie-

{==CC.liij.r==} {>>pagina-aanduiding<<}

neghe wake soude houden vp auentuere, wie onse vrienden niet en waren, ende datmen nyement vanden garnysoene vanden coninc in en soude laten, noch ooc yement anders etc.


        
        
        
    
    [Item vp den.xvij.sten en en.xxiiij.sten dach van Meye]

    Item vp den.xvij.sten dach van Meye voorseyde, van dat mer Phelips van Rauesteyn ende mijn here van Beuere vanden Coninc weder int stede ghekeert waren, so en was tgarnisoen vanden coninc niet te bestieren, noch men constet niet ghedoen vertrecken, ende princepalic die ouergheloopene ende inboorlinghen vander stede van Brugghe, die de voorseyde stede meer leedts ende schimps deden dan ander vreimde ruyters, ende ooc noch andere ingheborene tslandts vanden Vryen, want naer tverbodt vanden coninc rebelleirden, ende staken tvier in tcasteel van Male, ende noch in twee of drie pachtgoeden daer ontrent. Waer of dat dye mare ghinck dat dat daden vleeschauwers van Brugge, te wetene Aernekin breydele, ende een vanden gheslachte vanden Basseuelden. Ende teenen anderen cante tusschen der speypoorte ende der cruyspoorte waren eenege van dier ghelijcke als voren, ende schoten in die stede viere engienen steenen ende loot, maer daer en was nyement of ghequetst, twelck was gods gracie. Het welcke den coninc vanden Romeynen te hooren quam, daer omme dat hi seer verstoort was, ende swoer teerste die hi ontrent den viere vonde hy soudene daer inne doen worpen. Want hadden die van Brugghe naer hem lieden willen schieten, si soudense vermoort hebben met groten hoopen, metsgaders dat si hem quamen vertooghen ten wijpre van die van Brugge, met groter menichte al varre binnen den schote, waer omme die coninc dede so vele dat si al tghemeene naer die noene vertrocken. Ende die coninc vanden Romeynen quam ghereden met vele duytsche heren, al daer hi dede ontbieden alle die heren ende notabele vander stede buyten der poorte, ende sommeghe ghedeputeirde vanden lande, ende badt hem lieden daer een vriendelijcke bede, omme te gheuene den capiteyn vanden Keyser sijnen lieuen vadere eene cleene somme van penninghen, want hi grote cost ghedaen hadde ende gheen quaet. Maer die coninc seyde datter waren wel.vic.ghesellen van Brugge ende van binnen den lande die hi noch qualic bestieren conste, maer soude remedie daer yeghen doen naer sijn vermueghen, ende gafse der wet een deel ouere in ghescrifte, by namen ende by toenamen vp dat sijse naer der hant daer of souden moghen corrigieren, wantet hem pijnlic ghenouch was dandere te doen vertrecken also sijn belofte was, ende daer toe ooc zijn beste dede nae ghelegentheit der sticken. Ende logierden noch som Tardenburch ende te Middelburch in Vlaendren, daer sy noch bleuen, ende deden noch alle daghe al tquaet dat si consten en mochten, vanden lieden te vanghen, van huysen te verbrandene, ende namen den landtslieden haer beesten ende al dat si ghecrijghen consten, ende bleuen daer noch tot den.xxiiij.sten dach van Meye. Want daer was een duytsch heere dye Middelburch voor hem houden wilde, ende hem quam te baten eenen gheheeten Rijcke de visch, die toe behoorde tcasteelkin van Cocxye, met ontrent.xxx.peerden, ende.lx.ghesellen te voet alle quade bouuen, die welcke vele quaets hielpen doen ouer die lieue, den seluen dach al voren.


        
        
        
        
    
    [Item vp den.xvij.sten en den.xix en xxi.sten dach van Meye]

    Item vp den.xvij.sten dach van Meye, so bleuen twee grote heren in ostaegien voor den coninc van den Romeynen, ende waren sijn rechtsweers. Ende vp den.xix dach van Meye, so begheerde die coninc aen die heeren van Brugge ende aen tghemeene commuyn, dat hem lieden ghelieuen soude dye voorseyde heeren te ontslane ende te laten gane die voor hem in ostaegien bleuen waren, omme dat die coninc soude moghen vertooghen voor den keyser sijnen vadere, dat hy vry ende vranc vp sijne voeten ware, ende dat hi soude mogen tooghen den paeys die hi ghesloten ende ghemaect hadde metten ghemeenen lande, als daer of hier voren wel verclaert staet. Ende die notable heeren ende tcommuyn consenteirdent hem tsijnder liefte ende begheerte, waert by aldien dat die drie leden slants van Vlaendren consenteirden, ende ooc met Phelips van Rauesteyn metsgaders dat hy als Ostaegier was te Ghendt. Ende men sandt terstont te Ghendt aen hem, oft hem in sulcker manieren lief ware, ende hi daer sijn consent in dede,

{==CC.liij.v==} {>>pagina-aanduiding<<}

alsoo varre alst ware ten oorbore ende profijte van onsen natuerlicken heere ende prinche den hertoghe Phelips, want hi wel wiste datter lettel yement tlandt van Vlaendren beminde, maer vele huyt waren omme dat te nyeuten te doene ende te verderuene, also wel dye ghene dyere groot profijt of ghehadt hadden, als die ghene diere gheen profijt of ghehadt en hadden, noch nyet en wisten wat Vlaendren vermochte, noch watter of was maer princepalic sommeghe steden procureirden om die orloghe te sustineiren, om bi den Brugge te bederuene hadden si gheconnen, maer ten was in haerlieder macht niet. Maer omme haerlieder onminne te betoghene naer haer vermoghen, wan si voor een wrake ende hindere, verboden te commene tot hueren marcten ende vryheden, so si van te voren gheploghen hadden. Ende verbodent princepalic die van Brugghe, van Ghendt ende van Ipre vp den.xxi.sten dach van Meye, ende ooc dye fransoysen, want si soudense ghearresteirt hebben en si daer ghecommen hadden. Ende maecten bi attreete ende apointemente den Venechianen alianchen met hem lieden, midts sekere beloften die si hem lieden deden, daer mede dat si die galleyen van Middelburch thaerlieder coste ghecreghen in hare stede. maer daer wesende en consten haer goet niet vercoopen noch penneghen alsoot hem lieden belooft ende toe gheseyt was. Ende was vele cooplieden berauwen dat si daer ghecommen waren, want god en wilde nyet dat so quam, als dye sommeghe meenden. Ende dit was den galleyen ende hem lieden contrarie van haren rechten ende preuilegien van onser stede van Brugghe.


        
        
    
Hoe die keyser Frederick van Roome, vader vanden Roomschen coninc Maximilianus, quam voor Ghendt te Euerghem ligghen, met een groot volck van wapenen.

    
{== afbeelding 	==} {>>afbeelding<<}
    


{==CC.liiij.r==} {>>pagina-aanduiding<<}


        
        
    
    [Den.xvij.sten dach van Meye]

ITem vp den.xvij.sten dach van Meye in tselue iaer, so quam den Keyser van Roome vader vanden Roomschen coninc, met sijnen volcke ligghen voor Ghendt te Euerghem, daermen sinte Christoffel versouct, ende was een mijle van ghendt, ende hadde met hem wel xim.vechtende mannen wel voorsien, ende lach daer wel.vi.weken lanc, ende sijn volck quam daghelicx schermutsen yeghens dye van Ghendt, ende vinghen tvolc daer si consten


       
        
        
        
        
    
    [Den eersten en .vi.sten en vij.sten en viij.sten dach van Wedemaent]

¶ Item den eersten dach van Wedemaent soe was te Brugghe gheordonneirt vander wet vander seluer stede, te seyndene ter Sluys.ijc. mannen, omme daer mede toe te siene, maer in die sluys te commene en gheschiede terstont niet, want als die van Brugghe quamen voorder sluys, die vander sluys ende tgarnisoen maecten een groot alaerme Maer ommer si en schoten niet, want sie waren van te voren gheaduerteirt dat wi van Brugghe commen souden, maer si en wisten niet wanneer. Maer eenege quaetwillende die binnen der sluys waren die seyden dat die Henewiers die vanden garnisoene waren, niet en wilden ghedooghen in gheender manieren, datmen ons van Brugghe in die sluys laten soude. Ende vp den.vi.sten dach van Wedemaent, soe liep tghemeente vander sluys in die wapene, ende was vp haerlieder processie dach, ende maecten een vergaderinghe vp beede die marcten wel voorsien ende ghewapent, ende daer ordonneirden si dat si alle dye Henewiers huyter stede smijten wilden, in dien si met goelicheden niet huytgaen en wilden, of niet sweeren en wilden met onsen natuerlicken prinche den graue Phelips si soudense alle doot slaen. Ende dye Henewiers dit siende, absenteirden hem lieden ende hilden hem verborghen. Ende als dye vander sluys saghen dat hem die Henewiers verborghen hilden, so seyden si waert sake dat dye van Brugghe Middelburcht niet of worpen en wilden, si wilden neutre sitten, ende huerlieder stede selue bewaren, ende dat doende souden ander aduijs nemen. Ende den.vij.sten dach vander seluer maent hadden alle die Henewiers orlof sonder die ghene dye eedt deden mer Phelips van Rauesteyn, huyter name vanden hertoghe Phelips onsen natuerlicken prinche. Ende den.viij.sten dach vander seluer maent, so quamen die ijc.mannen als voren wedde in Brugge, ende hadden alsoo liggen loopen vanden eenen dorpe ten anderen, haddent die vianden gheweten si haddense wel alle gheuanghen of den hals of ghesteken, want si waren ghenouch sonder eeneghe ordonnancie, ende en hadden gheenen capiteyn die si ontsaghen, of daer si of hilden.


        
        
    
    [Den eersten dach van Wedemaent]

[Item soe ghebuerdet noch, ende dit was vp den eersten dach van Wedemaent]

    Item soe ghebuerdet noch, ende dit was vp den eersten dach van Wedemaent dat quam tgarnisoen datter lach te Middelburch te Brugge voor dye poorte tot aen die barriere, seggende dat si vrienden waren, ende vanden volcke van mijn here van Merwede, ende quamen so si hem ghelieten om in die stede te commene. Ende aldus sprekende yeghen tvolc, sagen haren slach datter een man stont buyten der cruyspoorte vp die Brugghe byder barriere, si reden naer hem ende reden hem in die veste, ende ouer die brugge sijnse, riepen wel luyde dat si waren volc vanden coninc, ende vergaderden terstont bi een wel.xl.peerden, ende veil voetknechten, ende hadden by hem lieden vele gheuanghene, ende vele buytijncx die si weder vp een nieu gherooft hadden. Ende namen eenen waghene met.ij.meryen, dat vp dat si die gheuanghen ghebonden leyden, ende voerdense met hem lieden te Middelburch, ende men seyde dat dien roof die si doe haelden wel weert was.iiijc.libra groten.


       
        
    
    [Den.ij.sten dach van Wedemaent]

¶ Item vp den.ij.sten dach van Wedemaent so dede Denijs metteneye sijnen boogaert voor die cruyspoorte of hauwen, ende men vellede naer dien alle die boomen die ontrent der stede stonden, omme datmen die vyanden te bet soude sien ende moghen beschieten met den engienen vander stede. Want soomen seyde die Keyser ende den coninc vanden Romeynen hadden ghesworen dat si Ghendt, Brugge, ende Ipre te nieten souden doen, ende insghelijcx Bruessele, ende dese steden souden sy alle doen te viere ende te sweerde. Waer vp datmen Raet hilt te Ghendt, met mer Phelips van Rauesteyn ende alle die heeren vanden lande. Ende ordonneirden eene Cruysvaert vp den Keysere ende vp den Coninck sijnen sone, aenghesien sijnder beloften dye hy ghedaen hadde, ende weder ghebroken,

{==CC.liiij.v==} {>>pagina-aanduiding<<}

sonder redene of recht contrarie god ende sijnen heleghen, want hi en recompense vanden paeyse ontfanghen hadde terstont wel hondert duysent guldenen, waer of dat hem niet meer belooft en was dan vichtich duysent. Maer als hy die heren buyten der stede van Brugghe hadde, so seyde hy, ghi heren ick dancke hu van huwer goeder visitacie die ghi mi ghedaen hebt als hu lieder ghearresteerde man, maer nv ben ic vp mijn voeten ende ghy sijt mijne gheuanghene nu, of ten sy dat ghy my noch.L.duysent doet hebben terstont, het welcke si hem beloofden te bringhene metten anderen. Ende hy dede nochtans contrarie sijnder belofte, ende den paeys die hi besworen hadde. Ende die mare ghinc dat den keysere Frederic sijnen vadere vele quaets volcx met hem hadde, omme tlant met te meerder ongenadichede te nieuten te doene, daer hy gheen recht noch redene toe en hadde, noch dye coninck sijnen sonde mede.


        
        
        
    
    [Item vp den.vij.sten en x.sten dach van Wedemaent]

    Item vp den.vij.sten dach van Wedemaent, so wast dat Deyse met grote verraderye ghewonnen was vanden Keyser, want die heeren vande stede gauent hem ouere, ende lieten hem met sijnen volcke daer inne, dat het ghemeene volck niet en wiste. Ende als tghemeen volc gheware wiert vanden volcke van wapenen, si liepen ouer die selue sijde daer die vianden laghen, ende vluchten in die schepen vanden volcke, ende die vianden slougense doot die si ghecrijghen consten. Ende die princepale van dien ouergheuene was mijn here van Meulenbeke. dat ghedaen hebbende, ghinc alle sijn ondersaten vanghen, ende verbarnde haerlieder huysen, ende vermoorde tvolc. Ende dat meer es, hi verbarnde sijn eyghen dorp ende prochie, ende begonste te verbarnen Lichteruelde, ende hi beroofdet den.x.sten dach van Wedemaent, ende verbarnde meer andere dorpen vp den seluen dach.


        
        
    
[Item voort vp den viij.sten dach van Wedemaent]

    Item voort vp den viij.sten dach van Wedemaent, so quamen iiijc.waghenen met vitaelie, ende hadden met hem lieden staet vanden Keyser, wel tot iijc.peerden, ende iijc.voetknechten, al te samen omme te commene int heyr vanden Keysere, twelcke lach te Euerghem by Ghendt. Die van Ghendt wierdens gheware, ende waren daer of gheaduerteirt, als dat si sulcken daghe ende tsulcker plecke passeren souden. Ende die van Gendt trocken yeghens hem lieden ende beuochtense, ende sloughen al tpeerde volck doot, ende vinghen meest al tvoetvolc, ende pilgierden ende namen alle die vitaelie, ende oock ooc die waghenen die voor mochten, ende dye waghens die niet volghen en mochten die smeten si in sticken, ende die vaten metten wijne smeten si die boomen inne, ende staken die peerden ende meryen doot, so datter lettel of gheene van dyen volcke en ontghinc, want god was hem lieden yeghen so ons dochte.

         
        
    
[Item vp den.ix.sten dach van Wedemaent]

    Item vp den.ix.sten dach van Wedemaent, so was een vergaderinge ghemaect om met mijn here van Vleters als capiteyn van Brugghe, om te trecken voor tcasteelkin van Brootseynde omme dat of te worpene ende te nieten te doene. Ende daer commende schoten twee schoten dat vp met twee serpentijnen, ende roofden alle dye peerden ende coeyen die vp tneirhof waren, ende quamen also weder te Brugge, metten rooue Ende te Brugghe sijnde, trac terstont weder omme met meer volcx voor tvoorseyde Tcasteel van Brootseynde, waer of die Ruyters vanden casteele verwondert waren, siende al dat volc dat daer ontrent was. Ende vonden in hueren Raet, dat sijt vpgauen sonder slach of stoot behouden haerlieder lijf, huyteghedaen twee Ghijden die vander prochie van Malleghem gheboren waren, die waren met den butijnc ghebrocht te Brugge, ende daer onthooft als verraders vanden lande, ende contrarie haren natuerlicken heere ende prinche den hertoghe Phelips.


        
        
    
[Item vp den.xi.sten dach van Wedemaent]

    Item vp den.xi.sten dach van Wedemaent, so waren die ambochten vergadert ten Freren, omme consent te doene van maentghelt te leenene, want men hadde twee daghen daer omme huyt gheweist om te ghecrijghen die selue leeninge, om dye penninghen te seyndene den coninc van

{==CC.lv.r==} {>>pagina-aanduiding<<}

den Romeynen die eenege vander stadt hem heymelic belooft hadden te seyndene ende te leenene. Ende byder vergaderijnghe beuant men datter was een saufconduyt van.viij.daghen, waer of dat die wet noch tcommuyn nyet en wisten. Ende dit aldus wetende, liepen den seluen dach weder in die wapene, ende begheerden te wetene wie dat Saufconduyt begheert hadde vanden Keysere, dye welcke voor ghendt lach met sijnder macht van welcken sauueconduyte hem lieden die van der wet seere excuseirden dat sy daer nyet of en wisten. Ende om dat discoort ter neder te legghene ende te laten wesene in sijnen staet, so was ter hallen huyt gheroupen, alle die ghene die ghewillich waren haren natuerlicken here ende prinche den hertoge Phelips, dat si hem tsachternoens ten een hueren ghereet souden vinden omme te treckene vp Middelburch, alsoot ghebuerde, want daer quamen ende waren vergadert wel.iiij.duysent mannen, maer si en trocken niet vardere dan ten Leestkine, al daer si tvier in staken, ende vinghen den capiteyn, ende brochten alle die prijsen met hem lieden te Brugghe. Ende den lieden van Ghendt was ouerghedreghen dat wi van Brugghe gheheel ende al van hem lieden ghescheeden waren. Twelc wel contrarie bleec byder entreprijse vanden leestkijne als voorseyde es het welcke deerlic ende claghelic was.

¶ Voort vp den.xi.sten dach van Wedemaent so trocken die capiteynen van Brugghe met vic.ghesellen te Oudenburch waert, omme te bewarene.xx.waghenen met coorne, die welcke si brochten te Brugge vp den voorseyde dach snachts, ontrent den.xi.hueren inden nacht.


        
        
    
[Item vp den.xv.sten dach van Wedemaent]

    Item vp den.xv.sten dach van Wedemaent, so quam te Brugghe een heraut vanden Roomschen coninck ende van den Keysere sijnen vadere, ende brochte eenen brief aen eenen priestere, die die coninc daer te voren ghesonden hadde aen die heeren van Brugge om een bestant te maken van.viij.daghen. Ende hier omme so quam een groote beroerte onder tvolc vanden Commune, want si seyden dat hy niet meer brieuen bringhen en soude te Brugghe, of men souden teerste dat hi weder quame doot slaen, want si en wilden van sconincx paeys noch bestant nyet meer horen.


        
        
    
[Item den.xxvij.sten dach van Wedemaent]

    Item den.xxvij.sten dach van Wedemaent, so quam te Brugghe een mare, als dat Dixmude inghenomen soude wesen, het welcke also niet en was. Maer noch seydemen dat mijn here van Dixmude hadde ghehouden mijn here van Meerwede, ende Boxoren, ende Phelips hondekin, ende noch twee Capiteynen. Waer omme dat midts datmen meende dat hijse gheuangen hilt, warende goetwilleghe sonder gaedgie versaemt eene quantiteyt, ten sercourse van die van Dixmude, aenghesien dat si screuen dat ouer dander sijde van Dixmude waren wel.viijcghesellen van Brugge mijn here van Fletre mede by Dixmude was met den volcke van Brugge. Ende wesende vp onder half mijle naer Dixmude, sonden een trompet ende twee vanden beste ghemonteirde ghesellen, omme te acoutene, ende si worden gheuanghen. Ende hadde ons volck naerder ghecommen, si soudender alle ghebleuen hebben,

{==CC.lv.v==} {>>pagina-aanduiding<<}

maer keerden haestelic weder te Brugghe waert sonder schade of belet. Ende den trompet ende die.ij.Acouters waren weder omme thuys ghesonden vp den.ix.sten dach vander voorseyde maent.


        
        
        
    
    [Item vp den.xviij.sten dach van Wedemaent en derden dach van Hoymaent]

    Item vp den.xviij.sten dach van Wedemaent, so wasser een scheppere wonachtich by sint Saluators kercke neffens den teyms, dye hem veruoorderde dye duere bouen vp die halle in sticken te slane, ende liep bouen ende slouch dye clocke aen een boort, ende stelde daer mede die gheheele stede in roere, want tvolc liep al in die wapene ende quamen ter marct. Voort soe veruoorderde hem die selue scheppere te halene huyt sijnen huyse den vpper Burchmeestere Ioos die deckere, ende leeden bouen vp die halle, ende riep luyde tot den volcke dat daer vp die marct ghecommen was, midts dat hy die clocke ghesleghen hadde, of hy hem daer langhe alleene vinden soude, ende gheen gheselscap hebben. Ende riep noch tot eeneghe comt bouen wi sullen goede chiere maken, ick weeter noch al vele meer die van dese broede sijn, ende hy seyde den Burchmeester vele vylonyen aen, ende wilden ter veynsteren huyt worpen vp die marct. Ende daer waren eeneghe vp die marckt die hem ghelijc gauen, ende seyden het es nv tijt dat elc sijnen doot slae, ende dat was een out man een cupere. Ende om dit sware stic ende grote vreese ende dangier dat hier in gheleghen was, was tvolck seere beroert, want twas omme tvolc malcanderen doot te slane ghelijc beesten, ten hadde gods gracie ghedaen. Ende die Burchmeestere was van eenege discrete mannen thuys gheleet. Ende tsanderdaechs men beuant dat die voorseyde sceppere dat ghedaen hadde bi foortsen ende huyt eenen quaden wille huyt sijnen eyghenen hoofde, ende dat hijt dede omme een beroerte te makene binnen der stede. om twelcke dat hi gheuanghen was ende gheleet vp den steen, ende was ter vierscare ghebrocht vp den derden dach van Hoymaent, ende was al daer verwesen vanden leuenden lijue ter doot ghebrocht te sijne metten sweerde, als hi was, ende was vp den voorseyde dach onthooft.


        
        
        
    
[Item vp den.xix.sten dach van Wedemaent]

    Item vp den.xix.sten dach van Wedemaent, so quam die Coninck vanden Romeynen neder staen met tenten ende met pauwelioenen tusschen Brugghe ende Middelburch in Vlaendren, omme een Assault vp Brugghe ende vp den Damme te doene. Ende vp den.xx.sten dach vander seluer maent, so quamen te Brugghe inne die fransoysen, ende waren wel.xiijc.peerden, sonder die voetknechten, waer of dat huerlieder vpper capiteyn was mijn heere van Peenen. Maer hier te voren eer die Fransoysen quamen, soe ghebuerde den slach te Cocxye als hier naer verhaelt staet.


        
        
    
[Item den.xxiij.sten dach van Wedemaent]

    Item den.xxiij.sten dach van Wedemaent, so quam mijn here van Fleters als capiteyn in Brugghe, ende dede eene coerse voor Middelburch, ende hadde met hem wel.xiiijc.mannen, maer daer liepen der altijts meer toe, omme dat te helpene te nieten te doene. Ende voor Middelburch commende, si begonsten te stellene haerlieder engienen, maer die van Middelburch begonsten so veruaerlicken te schieten, so datter drie of vier doot bleuen van die van Brugghe Ende die capiteyn vant in sijnen raet dat hy van daer track voor Tcasteelkin van Cocxye buyten der sluys, twelcke si tsanderdaechs bestormden ende wonnen want sijt vp gauen, behoudende haerlieder lijf diere vp waren tot xxij.ghesellen, huyt ghedaen Rijcke de visch ende eeneghe dye van binnen den lande waren. Ende aldus sijnde hilden alle die gheuanghene bi hemlieden dien nacht, omme eerst te vergaderene die groote pilaedge die in Tcasteel was. Ende die van skeysers heyr hadden dye tijdinghe dat die van Brugghe huyt waren met simpelder ordonnancie, waer of was in theyr vanden Keyser een ghebodt ghedaen, so wie die van Brugge wilde vpslaen het soude al sijne behooren dat hi daer vercreghe, sonder yements yeghen segghen. Ende doe nam dat aen mijn here van Zonnenburch, ende quam terstont naer Middelburch, daer hi vernam waer den leghere van die van Brugghe lach, dye als noch laghen sonder ordonnancie tot smorghens den daghe toe

{==CC.lvi.r==} {>>pagina-aanduiding<<}


        
        
    
    [Den.xxvij.sten dach van van Wedemaent]

Ende was den.xxvij.sten dach vander seluer maent van Wedemaent. Ende smorgens in die dageraet quam die voorseyde graue van Zonnenburch in ghesmackt met .xc.peerden, ende wel.ij.duysent voetknechten, wel voor sien met pijcken, colueueren, ende hallebaerden, daer si grote moort daden, ende slougen der wel doot tot.iij.hondert of meer, ende haddender wel.vi.hondert gheuanghen, sonder eeneghe weere te biedene, want dye vianden waren hem lieden vp den hals eer dat sijt wisten of gheware worden, want dye acouters niet en acouten so si behoorden. Ende die capiteyn mijn here van Fleters was vanden eersten dyere gheuanghen was, ende dat dede dat tvolck niet te bestieren en was noch in ordonnancie te stellen, want die capiteyn mijn here van Fleters hadde gheerne tsauens toe voren thuys gheweist, maer die Deken vanden smeden ende die Deken van den vulders en wilden also niet gaen, noch oock Anthonis van Nyeuwenhoue, het en ware dat si den buytijnc al gheladen hadden, bi welcker ghiericheyt si alle verloren bleuen, vp den.xxvij.sten dach van Wedemaent. Ende waren alle die voorseyde gheuanghen gheuoert in theyr vanden Keysere, daer hi lach Teuerghem bi Ghendt, daer hem lieden vele spijteghe woorden gheseyt waren. Ende die Keyser begheerde aen den graue van Zonnenburch alle die gheuanghene te siene, ende ooc dye coninck vanden Romeynen, twelc also ghebuerde. Ende die gheuanghene moesten twee monsteren doen, deene voor den Keyser ende dandere voorden Coninck. Ende die keyser seyde tot eeneghe van den gheuanghene, ghi sult hijncken, ende tot andere ghi sult drijncken. Ende dye Keyser ende die coninc hadden gheerne alle dye gheuanghene ghecocht yeghens den here van Zonnenburch maer die heere antwoorde dat hijt niet doen en wilde om sijnen laetste man te verliesene, want hi hadde hem lieden haer lijf toe gheseyt, ende dat en wilde hi niet weder trecken, ende hi meendese Ruytersche wijse ten rentsoene te stellene. Waer of dat mijn heere van Fleters Capiteyn als voren ende die Deken vanden smeden ordonneirden een ander maniere, als dat sy een generael rentsoen souden maken, want die Capiteyn mijn heere van Fleters meendet wel te ghecrijghene vp die ghene die vander stede wech gheloopen waren, van haerlieder goedinghen, ende ooc van sommeghe lantslieden. Ende alle die gheuangenen consenteirden dat so ghebueren soude, ende ordonneirden.xij.mannen die metten capiteyn trecken souden omme trentsoen, het welcke drouch in tgheheele die somme van drie en vichtich duysent guldenen, elcken gulden weerdich sijnde.xliij.stuuers. Ende die gheuanghen stelden haer lijf te pande voor den capiteyn, ende alle die met hen reden te Brugghe omme trentsoen voorseyde. Ende hadde weder omme belooft binnen achte daghen int heyr vanden keyser te sijne. Ende desen eedt was principalick ghedaen te Euerghem, daer alle dye gheuanghenen laghen, waer of dat mijn heere van Fleters daer gheerne eer hadde gheweist, metsgaders dat hi die penninghen nyet ghecrijghen en conste. Maer die van Brugghe en wilden hem daer niet weder laten keeren, omme dat die somme so seere groot was. Waer omme hi voor hem nam te treckene ten Damme, ende van daer voort om sijne belofte te vulcommen. Twelcke die van Brugghe vernamen, ende sonden haestelicken ten Damme waert, datmen mijn heere van Fleters ten damme niet inne laten en soude, noch duere passeren. Ende mijn here van Fleters commende ten Damme, hi wilder ommer inne wesen. Ende die capiteyn van den Damme seyde dat hijere niet inne en soude, ten ware bi laste van die van Brugge, waer omme hy den capiteyn vanden Damme vele quade woorden gaf. Ende aldus daer ghearresteirt wesende, so quam mijn heere van Peenen, dye welcke binnen der tijt dat mijn heere van Fleters gheuanghen was te Euerghem, ghecommen was te Brugghe met vele fransoysen, daer hy vpper Capiteyn of was, ende mijn here van Peenen vinck selue mijn here van Fleters noch, omme trensoen van dat hi te Bethune gheuanghen was, twelck hi noch niet betaelt en hadde, ende daer mede was belet dat hy sijn woort niet houden en mochte so hi belooft hadde. Maer binnen.vi.of.vij.dagen daer naer so wast gheconsenteirt dat hy met den sijnen haerlieder belofte souden gaen doen alsoot

{==CC.lvi.v==} {>>pagina-aanduiding<<}

ghebuerde. Ende commende te Euerghem, so hadde dye Keyser ende die Coninck vanden Romeynen tgheheele heyr van beeden sijden vp ghebroken, ende ghedaen vertrecken, ende waren neder ghesleghen te Bouchoute. Ende mijn here van Fletren dit beuindende, was seer blijde, want hi daer sijn belofte vulquam sonder yements cost of last, ende trac van daer te Ghendt bi mer Phelips van Rauesteyn, verclarende hem die saken. Ende dit verhorende mijn here van Zonnenburch, was seer gram, nochtans stelde hi ende dede stellen die scamele ghesellen vp so ghenadich rentsoen, als dat si hem van hem ende van sijnen volcke beloofden.


        
        
    
[Item theyr van den Keyser]

    [Den eersten dach Hoymaent]

    Item theyr van den Keyser ende vanden Roomsche coninck quamen wedere van Bouchoute ligghen Tardenburch, ende dye Roomsche coninck lach te Middelburch, ende die keyser quam ligghen ontrent Vynen. Ende die coninc sandt voor Brugghe van sijnen volcke ontrent.ijc.mannen, ende die fransoysen slougen huyte, diese beuochten, ende en waren niet bouen.lx.peerden nochtans sloughen sijere een ghedeel doot, ende brochtender.vi.gheuanghen. Dit ghebuerde vp den laetsten dach van Wedemaent Ende dye duytschen commende in haerlieder heyr, waren seere verstoort, want hem lieden en quam gheen vitaelgie, ende si en aten anders niet dan vleesch sonder broot, ende loock ende radijs, ende en droncken niet dan watere, ende hadden si connen ghecrijghen een broot van xij mijten, si haddender wel voren ghegheuen xij.groten, ende die coninck vanden Romeynen en hadde gheen ghelt om sijn volck mede te betalene, so dat si omme tghebrec dat si daer leden, van hem vertrocken, ende en wilden daer niet blijuen wel tot twee duysent toe. Doe ghinc die coninck als hi dat sach, ende badt het remenant dat si bi hem blijuen wilden, hi soudse alle gadere rijcke maken eer den derden dach totter noene commen soude. Ende hi gaf ende abandoneirde dye stede vanden Damme die Ruyters voor haer propere goet, dat si daer assaut vp doen souden, ende pijnent te ghecrijghene, den eersten dach Hoymaent, ende si maecten haere ghereeschepe vp den seluen nacht voor den dach om te commene, maer men hilt soe scherpe wake ten Damme dat si niet en dursten commen, want si saghen die vanden Damme vieren, ende si hadden die mare dat die van Brugge huyt quamen metten fransoysen, ende die vanden Damme ende die vander sluys in sghelijcx, om den Coninc vp te slane. Ende die coninc dit verhoorende, trac haestelic met al sijnen volcke ende met sijne ghereeschepe byden Keyser sijnen vader ende som van sijnen volcke bleef te Middelburch, ende daer cochten si een broot van.xij mijten.iiij.groten, ende eb constens noch niet ghenouch ghecrijghen, want het diersde van huere te huere.


        
        
    
[¶ Item vp den.xx.sten dach van Wedemaent]

    ¶ Item vp den.xx.sten dach van Wedemaent, hier te voren, so quam een man van wapenen bi laste van die van Dixmude te Brugghe,want mijn here van Dixmude santene selue, omme dat die van Brugghe soude ghelieuen te seyndene.xl.of.l.mannen te peerde wel voorsien, omme dye stede van Dixmude te helpen bewarene huyter name van dye van Brugge, ende also ontboot hi in sghelijcx aen tcasteel ter Heye liggende bi Dixmude, als dat si vergaderen soude met die van Brugghe. Maer die vanden casteele begheerden, souden si yement seynden, si wilden hebben twee mannen van Dixmude van den rijcsten in ostaegien, alsoot ghebuerde, want hy sandse. Ende als tvolc van Brugge ende vanden Casteele quamen voor Dixmude so quam mijn here van Dixmude ende hiet hem lieden wellecomme, ende begheerde aen die vanden casteele sijne ostaegiers, dye si hem consenteirden terstont. Ende noch vraechde hi of si eedt doen wilden huyter name vanden hertoghe Phelips onsen natuerlicken prinche, ende als ondersaten van dye van Brugghe Dixmude ende al datter in was logierende wel ende ghetrauwelic te bewaren als huerlieder eyghen lijf, ende nam aldus orlof aen die van Brugghe, ende seyde beyt een lettel tijts ic gae mijn volc in ordonnancie stellen om hu lieden te ontfanghene ende in te latene Vanden welcken hy al contrarie dede, maer stelde sijn volc in ordonnancie, omme als dye van Brugghe in commen souden, hem lieden alle doot te slane ende te schietene, alsoo si

{==CC.lvij.r==} {>>pagina-aanduiding<<}

wel toochden, maer si waren te haestich vp haerlieder stick, want als ons volc voor die poorte quam om binnen te commene, soe schoten si eer si binnen der poorte waren een engien, van welcker schote drie leden van onsen volcke van Brugghe doot bleuen. Ende tvolck van Brugghe ersselden ende vloden tot vp tcasteel vander heye voorseyt. Also meende mijn heere van Dixmude dye van Brugghe te verrasschene, ende also te nieten te doene.


        
        
    

¶ Hoe dat skeysers volck, ende tvolc vanden Coninc tsamen een assaut daden vp den Damme, ende hoe sy daer of ghesleghen waren.

    [Den.xviij.sten dach van Hoymaent]

    
{== afbeelding 	==} {>>afbeelding<<}
    

    
ITem corts hier naer, den.xviij.sten dach van Hoymaent, so quam theyr vanden Keyser weder van Bouchoute, ende theyr vanden Roomschen Coninck ligghen weder Tardenburch, ende die Coninck lach te Middelburch, ende dreechden ons van Brugghe ende vanden Damme, ende vander Sluys alle te nieten te doen endete verderuene. Ende vp den nacht vanden.xviij.sten dach voorseyde, daden tvolc vanden Coninck, ende ooc van skeysers volc een assaut vp den Damme, ende meendent wel ghewonnen te hebbene, maer si lietender veel volcks, dye int beclemmen doot bleuen ende gheschoten waren vanden engienen vanden Damme, ende ooc in dye veste verdroncken, so dat si dye stede laten moesten. Ende daer bleuen ooc sommeghe heeren ende edele mannen, ende lieten daer al haer ghereeschepe die si met hem ghebrocht hadden, omme die stede vanden Damme te beclemmene.


        
        
        
    
    [Item den.xxi.sten dach en den laetsten dach van Hoymaent]

    Item den.xxi.sten dach van Hoymaent, so quam Typre inne monseur des Cordes met.vic.glauyen, ten onderstande ende sercourse vanden lande van Vlaendren, ende van onsen natuerlicken here ende prinche den hertoghe Phelips. Ende si

{==CC.lvij.v==} {>>pagina-aanduiding<<}

hilden raet omme den Keyser ende den Coninck te commene beuechten, maer den keyser noch den coninck en bleuen nieuwers stille ligghende.

¶ Ende corts hier naer so vertrac die Keyser van Ardenburch naer Bouchoute, want hem tlanghe ligghen verdroot, ende van daer so track hy weder Tantwerpen, den laetsten dach van Hoymaent.


        
        
        
    
    [Item den.xxiiij.sten en den.xxvij.sten dach van Hoymaent]

    Item den.xxiiij.sten dach van Hoymaent vergaderde mer Phelips van Rauesteyn met monseur des Cordes, ende mijn here van Beuere, ende mijn here van Spiers, ende hilden raet den.xxvij.sten dach vander seluer maent, ende sonden van Ipre een duyst voetknechten, calueueriers ende stalen boghen, ende andere stocken te Brugghe waert, waer of men deene heltscheede sandt ter stont te Muenickereede waert, buyten den Damme, om te belettene die duytschen dat si ouer twater niet en souden commen int noortvrye. Ende daer quamen ooc noch hondert knechten van Ipre, die de stede van Ipre sandt tharen coste, ende waren gheleyt ten Damme, omme den Damme te helpen bewarene.


        
        
        
    
    [Item vp den vierden en vij.sten dach van Ougst]

    Item vp den vierden dach van Ougst, so quam te Brugghe naer die noene yeghen den auent inne mer Phelips van Rauesteyn met vele frissche heeren huyt Vranckerijcke, ende neffens hem reedt mijn here van Spiers, ende den capiteyn van den Schotten, ende noch vele meer ander groote capiteynen, die mer Phelips conuoyierden ghewapender hant met wel onderhalf hondert glauyen, ende waren seere costelic ende triumphelic toeghemaect, met vele ghebardeerde peerden, costelick verchiert met goude ende met seluere ende met costelicke plumaegien, hangende achter tot vp den rugghe vanden peerden, ende quamen met opene bannieren en trompetten, ende daer wasser wel hondert al met selueren iorneyen. Ende dye vander wet van Brugghe redender eyghens ende haeldense eerlicken inne, ende conuoyierdense elc in sijn logijts. Ende waren hier tot den.vij.sten dach van Ougst, doe trocken si weder met mer Phelips van Rauesteyn ten Damme, ende vanden Damme ter Sluys. Ende si keerden wedere den viij.sten dach, ende die Schotsche Capiteyn ende den capiteyn van Aryen trocken Typre waert den.ix.sten dach van Ougst, met wel hondert peerden, ende vele voetknechten.


       
        
    
    [Den ix.sten dach van Ougst]

    ¶ Item vp den seluen.ix.sten dach van Ougst soe quamen die vander Nyeupoort ende van Dixmude wel met hondert peerden ontrent Oostende, ende te Lombaertchye daer sy wat volcx vinghen, ende namen die beesten, ende beroofden tgheheele dorp van Lombaertchye, ende vinghen alle tvolck dat si ghecrijghen consten, ende voerdense ter Nyeupoort ende te Dixmude.


        
        
    
[Item vp den.x.sten dach van Ougst achteruolgende]

    Item vp den.x.sten dach van Ougst achteruolgende, so quamt dat byden consente vanden lande van Vlaendren ende van mer Phelips van Rauesteyn ons generael capiteyn vanden lande voorseyde, dat die drie leden slandts van Vlaendren, me vrauwe de Burchgraefnede van Vuerne thuerer bede, consenteirden dat si soude commen te Brugghe, het welcke alsoo ghebuerde vp den voorseyde thiensten dach van Ougst, ende alle haer medepleghers quamen mede in Brugghe, want si es Burchgraefne van Vuerne, ende van Vueren ambocht met datter aen cleift.


        
        
        
        
        
    
    [Item vp den.xi.sten en den.xij.sten en den.xiij.sten en den xx.sten dach van Ougst]

    Item vp den.xi.sten dach van Ougst, was gheordonneirt ende ghesloten datmen trecken soude te Dixmude ende ter Nyeupoort, omme die te castyene, ende in te nemene, ende meer ander quaetwillende van andere smalle steden, ende trocken als doe huyt Brugghe.xvijc.peerden, ende twee duysent voetknechten, ende ghinghen tsauents logieren Toudenburch, daer si noch vonden wel.vi.duyst voetvolcx huyten Noorden ende Westvrye. Ende trocken den.xij.sten dach voor by Dixmude ter Nieupoort waert, al daer commende ende nederslaende, so wast ghemaect een treue ende bestant van twee hueren, al daer die capiteynen spraken met dye vander nyeupoort. Ende sprekende te samen, so schoten die vander Nyen-

{==CC.lviij.r==} {>>pagina-aanduiding<<}

        poort eenen quareel in tbeen van mijn heere van Spiers, om welcke quetsuere hi te Brugghe ghebrocht was omme dat te ghenesen, doe ghinc tvolc van orloghen ooc seere schieten. Ende die vander stede vrachten mijn here Phelips of hi hem lieden wilde nemen in gracien, behoudende lijf ende goet. Daer vp dat mer Phelips van Rauesteyn antwoorde, dat die drie leden slandts van Vlaendren consenteirden, hi wasser mede te vreden. Ende aldus daer liggende, verbeyden monsuer descordes, die quam vp den.xiij.sten dach van Ougst, ende si waren sterc metsgaders tvolck van mer Phelips van Rauesteyn wel.viijm.mannen van wapenen, ende quamen int westlant. Ende monseur decordes was met veil volcx ende met groten engienen voor sinte wijnnocxberche, maer daer wordt ghetracteirt dat die van Berghen hem vpgauen, behouden lijf ende goet, waer of mijn heere van Meerwede die doe capiteyn van Berghen was, begeerde huyt te gane ende drie daghen respijt te hebben om tantwoorden, of hy metten hertoge Phelips wesen wilde of blijuen bi den Roomschen coninc, twelc hem gheconsenteirt was. Ende alser monseur descordes in quam, twelc was den.xx.sten dach in Ougst, doen track mijn heere van Meerwede terstont te Burburch binnen, ende dede dye voorboughen of doen, ende wildet houden huyter name vanden coninck vanden Romeynen, want hy weder seyde monseur Descordes, ende al die aermeye. aldus was Berghen in ghenomen ten oorbore van onsen natuerlicken prinche. Ende daer was huyt gheroupen den paeys also hi te Brugge ghesloten was hier te voren.


[Item onse Capiteynen waren]

    Item onse Capiteynen waren mer Phelips van Rauesteyn, mijn heere van Peenen, Ian van Spiers, ende mijn here van Fletren, ende een here huyt Scotlant dye die coninc van Vranckerijcke ghesonden hadde ten sercouse vanden vanden lande van Vlaendren ende onsen natuerlicken prinche. Ende als doe was mijn heere van Fletren ghemaect Capiteyn van Berghen om dat te bewaerene huyter name vanden hertoghe Phelips Ende men seyde dat monseur descordes Vuerne ooc inne hadde behouden lijf ende goet, ende si tracteirden omme Burburch daer mijn here van Meerwede in gheuloden was ooc inne te ghecrijghene.


        
        
    
[Item naer alle nyeumaren]

    [Den.xxiij.sten dach van Ougst]

    Item naer alle nyeumaren, so was waer dat die coninc vanden Romeynen track naer Bieruliet met vele schepen,omme een assault te gaen doen vp Biervliet, alsoot oock ghebuerde den.xxiij.sten dach van Ougst. Ende stormende vp die voorseyde stede van Bieruliet, so schoten die van Biervliet so seer dat si drie huen vanden coninck inden gront schoten, waer of al tvolck datter inne was verdranc, ende die coninc en conste aen Bieruliet niet ghedoen, maer moeste van daer vlien. Ende int wech trecken die van Biervliet hadden daer roeybaergien al ghereet liggende met sijnen ruyters, ende volchden hem lieden inden steert, so dat si vinghen.iij.huen vanden scepen vanden Roomschen coninc, al vul duytsche knechten, ende vele edele daer mede die si voerden binnen Biervliet als haerlieder gheuanghenen. Ende die coninck vanden Romeynen quam te Middelburch seer verstoort in Zeelant.


       
        
    
    [Den.xxvi.sten dach van Ougst]

    ¶ Item voort vp den.xxvi.sten dach van Ougst parlementeirde mer phelips van Rauesteyn met mijn here van Meerwede ende Roxhorne, ende versochten den.xxvij.sten van Ougst aen mijnhere van Meerwede, dat hi Burburch ouer gheuen soude, metsgaders dat hi daer capiteyn of was. Ende die voorseyde heere van Meerwede en wildet niet ouer gheuen, ten ware datmen betalen soude sijne ghesellen van.iiij.maenden saults, diemen hem lieden verachtert was, maer wierdens emmer eens vp.ij.maenden, ende gauen so Burburch ouere inden handen van mer Phelips ende mijn here van Peenen Capiteyn van Brugge, ende het volc van wapenen trac ter stont ligghen voor Vuerne. Ende vp desen seluen dach so dedemen te Brugge een ghebot, dat nyement wie hy ware eeneghe letteren messyue soude seynden buyten der stede, hi en soudse al voren bringen te visenteirene die vander wet, ende dat omme dat neyement gheene tijdinghe nyeuwers seynden en soude hoer te Brugghe stonde of niet. Ende die eeneghe brieuen sonden sonder die wet die kennesse te doene, soude verbueren.xx.libra parezysen.


        
        
        
    
    
{==CC.lviij.v==} {>>pagina-aanduiding<<}

[Item naer desen so ghebuerdet dat dye van Middelburch in Zeelant]

    [Den.xxviij.sten dach van Ougst]

    Item naer desen so ghebuerdet dat dye van Middelburch in Zeelant, metsgaders den ontfanghere van Middelburch, ende een pylote ordonneirden te liggene voor tswarte gat met seker schepen, omme te nemene sommege fransoysen die met lakene gheladen waren, den.xxviij.sten dach van Ougst. Ende dit vernemende die ruyters vander sluys, trocken tseghen met roeybaergien, ende vondense buyten den swarten gate, ende seyden dat si Bortoenen waren, tot dat si al vast aen die huen waren, die seer wel ghestoffeirt waren van engienen, ende elcke hue hadde inne.xl.mannen wel voorsien, ende dese baerdgien namen een bortoens schip dat die selue huen gheconuoyiert souden hebben tot Middelburch ghepasseirt, maer si misten van hueren voortstelle, ende waren gheuoert ter Sluys binnen voor goeden pryse.


       
        
        
    
    [Den.xxviij.sten en den laetsten dach van Ougst]

    ¶ den.xxviij.sten dach van Ougst, so conmunikierden die vander Nyeupoort, die van Dixmude, ende die van Vuerne te samen bi eenen valschen rade die si concludeirden, als dat si ouer commen souden met mijn here van Rauesteyn, omme dat theyr vp breken soude. Ende als al vpghebroken ware ende ghescheeden, so souden si den Roomschen coninc in laten met alle sijnder macht. Alsoot wel bleec den seluen dach als voren, dat als saen als mer Phelips ende dandere capiteynen vpghelicht waren ende gecommen tot vp een mijle naer Brugghe, so quammer haestelicken een bode achter hem lieden ghereden die die verraderye van hem lieden vernomen hadde, want hijt selue gesien hadde dat die vander Nyeupoort teekene deden den Coninck vanden Romeynen ende sijnen gheselscepe, die vp dye zee waren voor der Nyeupoort met.xviij.huen, ende met.ij.grote scepen met meerssen, ende si deden ooc der stede van Nyeupoort teekene, als dat si hem te sercourse quamen. Aldus dese bootschap ende kennesse hebbende mer Phelips van Rauesteyn, ontboot haestelicke alle sijne capiteynen gheleghen ontrent der Nyeupoort, ende den anderen, ghelijc int wout van Niepen, dat si van haerlieder stercte niet trecken en souden, want het vpstel vanden.iij.steden voornomt al valsche verraderye was. Ende ontboden haestelicken die van Duynkercke, Oostende ende die vander Sluys, als dat si alle hare roeybaergien ghereet souden maken, ende souden wesen byden fransche schepen vp dye zee, den laetsten dach van Ougst met alle den ruyters van orloghen die si vercrijghen consten. Ende in sghelijcx ontboot hi te Brugghe aen mijn heere van Spiers, als dat hy haestelicken soude vpsitten met alle sijne Ruyters ende ghesellen van orloghen die hi in Brugghe ghecrijghen conste, ende brijnghen met hem x.of.xij.waghenen met vitaelgie ende met foraegie om die peerden. Ende dat hi den seluen laetsten dach van Ougst hem soude vinden te Oostende des auents, daer hem verbeydende was vele volcx van wapenen, omme te weeren den Roomschen coninc huyten westlande, twelcke terstont also ghebuerde. Ene was ooc een ghebodt ghedaen te Brugghe, dat alle dye ghene dye haerlieder lij auentueren wilden ter beschermenesse van den lande van Vlaendren ende van onsen natuerlicken prinche, dat si hem vinden souden byden Capiteyn.


       
        
        
    
    [Den.xxx.sten dach van Ougst en den.ij.sten dach van Septembre]

    ¶ Item den.xxx.sten dach van Ougst, twelc was sdaechs hier voren, soe warer wagens met vitaelgie die naer Ghendt voeren. Ende die vianden waren wel.lx.peerden vp bulscamp velt, die welcke namen ende vinghen.iij.vanden seluen waghens. Ende binnen dien auende souden ghecommen hebben die ghedeputeirde van Ghendt binnen Brugghe, maer si moesten wederkeeren, of si hadden al gheuanghen gheworden vanden seluen duytschen. Maer quamen den laetsten dach van Ougst ende vermaecten die wet den.ij.sten dach van Septembre. Ende vp den seluen dach quamen die van Dixmude huyte, omme in te nemene dye langhe brugghe met engienen, maer waren meest al doot ghesleghen ende gheuanghen, ende lietender al haer engienen, ende die reste en conste nauwe te Dixmude binnen gheraken, so rasch waren hem haer vianden vp den hals.


        
        
    
¶ Item vp den.v.sten dach van Septembre, soe was dye Wette


{==CC.lix.r==} {>>pagina-aanduiding<<}

Duynkercke die mer Phelips van Rauesteyn vermaect hadde, seggende dat si gheen garnisoen in nemen en wilden noch vander eender sijde noch vander andere, maer dadender contrarie des selues daechs, ende sonden die visschers in die zee aen die schepen vanden coninck vanden Romeynen dat si commen souden, ende si lieten die duytschen te twee poorten inne, die welcke doot sloughen als si int stede quamen mannen ende vrauwen. Ende die van Nyeupoort daden altemet een course vp tschamel lantsvolc, die si beroofden ende vijnghen ende maectense bijstier bi daghe ende by nachte.


        
        
        
        
    
    [Item vp den.xvi.sten en den.xx.sten en den xxiij.sten dach van Septembre]

    Item vp den.xvi.sten dach van Septembre, so was raet ghehouden van monseur descordes, ende van mer phelips van Rauesteyn, ende mijn here van peenen, ende veil meer andere heren binnen der stede van Ipre, ende sloten sulcken Raet als dat elc van hem lieden last nam bysondere, elc een quaertier te suuerene vanden bouuen die contrarie waren haren natuerlicken heere ende prinche. Te wetene mer Phelips van Rauesteyn te Bruessele ende in dat quaertier, ende mijn here van Peenen het Brugsche quaertier, ende monseur descordes het Ipersche ende twestersche quaertier. Ende dat si alle vp eenen dach souden doen assault, alsoot ghebuerde vp die ghene die hielden yeghen die.iij.leden slants, alst bleec, want men trac voor Middelburch in Vlaendren den.xx.sten dach van Septembre, ende wonnen die stede den.xxi.sten dach, ende bleuen daer liggende voor tcasteel want die vianden wildent houden. Ende die van ghendt quamender ooc voren met.vc. mannen, ende ontrent.lx.peerden, ende brochten met hem lieden.vi.grote sticken engiens ende schoten vp tcasteel den.xxiij.sten dach van Septembre, ende die van Brugge haddender ooc.ij.grote engienen daer si mede schoten vp tvoorseyde casteel, ende schotender grote gaten inne, maer die van binnen den casteele en verschoten noch nyet. Ende binnen der tijt dat si dus voor casteel laghen, so trocken die van Nyeupoort huyte ende die van Dixmude, ende si verbarnden.ij prochyen, deen was Leke, ende dander Keyhem, welcke twee prochien waren berooft ende iammerlijc verdoruen. Ende si verbarnden Womere ende Eesene dye kercken, ende vele lieden daer inne, fransoysen ende andere sonder eeneghe ghenade of ontfaermen, ende verbarnden al dat si vonden.


        
        
        
    
    [Item op den.xxv.sten en den den.xxiiij.sten dach van Septembre]

    Item op den.xxv.sten dach van Septembre, so wan mijn here van Peenen ende mer Phelips van Rauesteyn tvoorseyde casteel van Middelburch, want vp den.xxiiij.sten dach was vp tcasteel een assault ghedaen in welc assault datter vele doot bleuen, ende dat quam van eender schote die die van ghendt schoten met een groot engien, daer met dier schote doot gheschoten was sonderlinghe een capiteyn vanden Schotten die op een leere stont om Tcasteel te beclemmene, ende meer andere met hem, twelc claghelic was. Ende dye vanden Damme hadden tcasteel eens ghewonnen, ende warer inne wel een half huere, maer hem lieden en quam gheen onderstant rasch ghenouch, so datser weder huyt ghesleghen worden ende moesten vlien, by den welcken sommeghe van die voorseyde vanden Damme verdroncken, wantmense nyet ghehelpen en conste.


        
        
        
    
    [Item vp den.xxv.sten en den den.xxvi.sten dach vander maent voorseyde]

    Item vp den.xxv.sten dach vander maent voorseyde quamen ghedeputeirde huyten casteele bi mijn here van peenen, ende baden om gracie van haerlieder lijf, si souden hem het casteel ouer gheuen in sijnen handen met al datter binnen was, het welcke hem lieden mijn here van Peenen consenteirde haerlieder lijf, maer het goet nyet. Ende doe ghinghen die capiteynen int casteel, ende men loet al tgoet datter in was, ende ooc in die stede, vp den.xxvi.sten dach van Septembre, ende men broche al tgoet te Brugge, ende vp den seluen dach stack men tvier alomme in die stede ende ooc in tcasteel, so varre dat Middelburch al gheheel verbarrent ende te nieten ghedaen was, ende alle die bouuen diere vp waren die lietmen alle loopen, metsgaders dat hem lieden haerlieder lijf ghegeuen was. Ende ons volc van Brugge quam den seluen dach thuys met die van ghent ende met al hueren engienen, ende dordonnancie was datmen terstont soude ghetrocken hebben voor Dixmude, maer het bleef also staende.



        
        
        
    
    
{==CC.lix.v==} {>>pagina-aanduiding<<}

    [Item vp den.xxviij sten en den laetsten dach van Septembre]

    Item vp den.xxviij sten dach van Septembre, so waren die van der wet van Brugge, ende mijn here van Peenen te Rade met die Casselrye vanden west quaertiere, omme te wetene of si wilden betalen.vi.groten van elc ghemet lants, men soude dat quaertier suueren, ende of worpen Dixmude ende Nyeupoort, ende meer ander smalle steden, maer die vrylaten en wildens nyet doen. Ende ghinghen daer omme al verloren, ende worden berooft, verbarrent, gheuanghen, ende al te nieten ghedaen. Ende noch den laetsten dach van Septembre, so vertrack mijn heere Ioris van wateruliet van Anxame te Dixmude binnen, ende bedrooch alle dat lantsvolc van dien quaertiere, want sy moesten doe alle ruymen ende vluchten, want die vianden quamen te Anxame vp tcasteel ligghen, wel.iijc. knechten vanden coninck van den Romeynen, die welcke veil quaets deden alle daghe tusschen daer ende Brugghe, als van die lieden te vanghene, te beroouene, ende doot te slane.

¶ Item den laetsten dach van Septembre, so vertrac mijn here van Peenen naer sint Omaers wech van Brugge, ende maecte capiteyn in sijne stede missire Anthoine danchy, omme dat te verwarene in die stede van hem, maer daer en bleef gheen volc van wapenen, waer bi die vianden deden in twest quaertier veel quaets, want si wisten dat te Brugghe gheen garnisoen noch volc van orloghen en was, aldus so hadden sijt schone om veil quaets te doene, want daer en was nyement teghen.


        
        
        
    
Hoe mijn here van Breeroode, vertrac van Brugghe met een groot volck te Holland waert, omme dat in te nemene, ten oorbore vanden Hertoghe Phelips onsen natuerlicken Prinche.

    [Den.x.sten dach van Nouembre]

    
{== afbeelding 	==} {>>afbeelding<<}
    


{==CC.lx.r==} {>>pagina-aanduiding<<}

    VOort vp den.x.sten dach van Nouembre so vertrac mijn here van Breederoede te Hollant waert, omme Hollant in te nemene ten oorbore vanden Hertoghe Phelips onsen natuerlicken Prinche met.ij.duysent ruyters van Brugge, dye welcke binnen.xiiij.daghen in namen wel.iiij.steden, ende tvolc wilde al met ons wesen. Ende daer naer wan hi noch Amsterdam met crachte den laetsten dach vander voornomder maent Nouembre.


        
        
    
[Item vp den.xx.sten dach van Octobre]

    Item vp den.xx.sten dach van Octobre quamen wel.ijc.peerden ende ijc.voetknechten tot voor dye barriere van Brugghe, ende daer vinghen si die lieden, ende keerden byder nacht naer Vassenare, ende wachten der tsanderdaechs metten daghe die landtslieden van Noortwaert, ende si vinghender wel.ijc.ende namen wel twee hondert peerden dye si spienen huyt hueren wagens, ende lietense also staen metter vitaelgie. Ende quamen weder den.xxiiij.sten vander seluer maent, ende staken tvier in Iabbeke, ende namen al dat sy daer vonden, ende reden weder thuysewaert, want hem lieden en dede nyement gheen belet, wandt die lantslieden liepen al voren wech.


        
        
    
[Voort vp den.xxiiij.sten dach van Octobre]

    Voort vp den.xxiiij.sten dach van Octobre, so was ghesloten tusschen die van Brugge ende die vanden Noortvrye ende westvrye, omme penninghen te vindene ende te gheuene omme te treckene vp Dixmude ende Nyeupoort, ende haerlieder medepleghers of te worpene ende te castijdene alle die contrarie den lande sijn ende onsen natuerlicken prinche. Ende souden capiteyn maken mijn here Eueraert van Arenberghe of mijn here van Peenen of mijn here vanden Gruythuyse soudt selue doen met meer capiteynen, ende daer vp bleeft ghesloten. Ende del seluen dach verdroncken.iiij.huen, daer men seyde dat me ioncker van Breederoede in een was, maer men wist niet wel.


       
        
    
    [Den vierden dach van Laumaent]

    ¶ Item vp den vierden dach van Laumaent soe was ghemaect capiteyn van Brugghe onsen Schouteetene, omme te treckene Toudenburch, daer bi hem lieden vergaderen souden die van Ghendt, ende dye van Cortrijcke, ende alle tlanstvolc vanden Noortvrye. Ende al daer Toudenburch maectemen.ij.blochuysen, omme daer mede te treckene voor Dixmude, ende men voerde mede allerhande artijlgerye der orloghe aengaende, ende dat ten coste van die van Brugghe ende die vanden Vryen, dye daer mede weltevreden waren.


        
        
        
        
        
    
[Item vp den.vi.sten dach van Laumaent]

    [Item vp den.vi.sten dach van Laumaent en den.x.sten dach vander seluer maendt en den.xi.sten dach en xij.sten dach]

    Item vp den.vi.sten dach van Laumaent, so quamen die van Ipre ende van Cortijcke bi die van Brugghe, die welcke laghen Toudenburch, daer si hem lieden verbeyden. Ende vertrocken van daer te samen ende ghinghen ligghen te Thorout, omme van daer te treckene naer Dixmude. Ende daer wesende tot den.x.sten dach vander seluer maendt, so quaman.vic.peerden ende.iiijc.voetknechten Franchoysen met Anthoine danchy te Torout, ende vertrocken den.xi.sten dach bet naerdere Dixmude, so varre dat siden.xij.sten dach in namen tcasteel van Anchame, ende vinghen alle dye ghesellen diere vp waren, wel tot.xxiiij.toe, ende die grote en gienen quamen te watere van Ipre.


       
        
        
    
    [Vp den.xvi.sten dach van Laumaent en den.xvij.sten dach vander maent.]

    ¶ Item vp den.xvi.sten dach van Laumaent, so souden vertrocken hebben dye grote engienen van Brugghe ende van Ghendt tot.vi.sticken toe, te weten sint Ioris, snelle, ende het grootste engien van ghendt, ende een grote serpentijne, ende noch.ij.grote serpentijnen van brugghe. Ende den seluen dach quam mijn heere van Meerwede met.x.hondert peerden ende met vi.hondert voetknechten, ende meende wel die engienen te schuttene, maer hi quam voor niet, want si en vertrocken niet voor den.xvij.sten dach vander maent. Ende omme dat hijse niet en vant, hy vinc die lieden ende slouchse doot tot Brugghe voor die poorte.


        
        
        
    
[Item die van Oostende vernamen hoe die vander Nieupoort huyt sonden.ij.scepen]

    Item die van Oostende vernamen hoe die vander Nieupoort huyt sonden.ij.scepen van orloghen, ende wel.xij.huen met vele goets ende schats dat si sonden naer Antwerpen totten.coninc. vanden Romeynen. Ende dye van Oostende voeren huyte met wel.C.boots, ende si vinghen alle dye scepen met alle den volcke ende goede datter inne was, in welcke scepen waren vele lieden van Brugge.

{==CC.lx.v==} {>>pagina-aanduiding<<}


        
        
        
    
    [Den.xviij.sten dach van Laumaent en den.xx.sten dach]

    ¶ Item commende tot den.xviij.sten dach van Laumaent so approcierde ons volc ende die garnisoenen vergadert tot.iijm.toe ontrent Dixmude, omme te besiene wat si daer aen doen mochten, vanden welcken sy beuonden groot watere, ende dat nyet moghelick en was dat si daer yet mochten aen doen, wantmer maer eenen voet diepe en dalf men vant watere, wanttet daer te voren wel.x.weken lanc niet en hadde ghedaen dan ghereint, by den welcken dat dye engienen van Brugghe niet duere en mochten, ende die van Ipre haddender al ghenouch. Aldus waren si den.xx.sten dach vander maent voorseyde weder omme thuys ghebrocht.


       
        
        
    
    [Den.xxiiij.sten en vi.sten dach vander maent]

    ¶ Item den.xxiiij.sten dach vander maent so begonste ons volc weder naer huys te commene, want si daer noch nyet doen en mochten om tgroot watere als voorseyde es, maer maecten drie blockhuysen daer ghesellen van orloghen vp bleuen liggende met den Scouteetene van Brugge, omme te beweerene die loopinghe vanden schamele lantslieden, ende maecten een stercte vander kercke te Eesene ende bedoluen die, ende met.ij.blochuysen der neffens aen, vanden welcken dye vianden wat cesseirden van so vele quaets te doene. Aldus houden tot den.vi.sten dach van Sporcle, so quam mijn here die Schouteetene van Brugge thuys omme eeneghe sonderlinghe saken diere hem toe porden.


        
        
        
        
        
        
    [Item vp den.vi.sten dach van sporcle so quam monseur descordes te Dornicke]

    [Vp den.vi.sten dach van sporcle en den.viij.sten dach van Sporcle  den.vij.sten dach van Sporcle]

    Item vp den.vi.sten dach van sporcle so quam monseur descordes te Dornicke, om al daer metten heren van vlaendren ende metten.iij.leden slants te spreken ende te communikierene, als aen gaende der orloghe die.iij.leden slants ende alle die hem die orloghe aentrocken vanden anderen steden, waren al te Doornicke versaemt den.viij.sten dach van Sporcle. Ende also si consilie hilden onder tale ende wedertale tot den auende toe, so gaf antwoorde monseur decordes den seluen ghedeputeirden, ende den.iij.leden slants van Vlaendren, dat si vp houden souden van repliquierene voorder in die materie, ten ware dat sy al voren spraken met malcanderen, als aengaende vanden.ij.gheuanghenen dye noch te Ghendt laghen, die welcke hi tanderen tijden begheert hadde ende als noch begheerde, te wetene mijn here van Nassauwe, ende mijn here van Polem, omme die te doen hebbene in sijnen handen. Ende dat ghedaen sijnde, soude grotelicken ons vrient wesen, ende hadde altoos gheweist, ende wilde als noch blijuen, meerder dan noeyt te voren, doende hem sijne bede. Vanden welcken die van ghendt last hadden hem dye te consenteirene, ende in sghelijcx dye van Ipre, sonder die van Brugge diet noeyt gheconsenteirt en hadde, noch al doe noch gheen last en hadden te consenteirene maer om weldoens wille ende ter begeerte van monseur de Cordes, baden dat hem ghelieuen wilde hem lieden te consenteirene dat si mochten scrijuen aen die vander wet, hoofmannen ende Dekenen vander stede van Brugghe, dat si het commuyn daer vp wilden doen vergaderen, ende hem lieden die begheerte van monseur de Cordes te kennen te gheuen. Ende dit doende so beloofde monseur de Cordes dat hi die grote gaerde van vranckerijcke bringhen soude int westlant, om al dat quartier te bringhene ter successie vanden lande van Vlaendren daer si behoorden, met vreese van orloghe of by constrainte van dien, ende van danen niet te scheeden ten soude also ghebuert wesen byden capiteynen daer toe gheordonneirt, te wetene monseur de Cordes, mer Phelips van Rauesteyn, ende mijn here van peenen, ende meer ander Capiteynen. Ende dit was den volcke van Brugge te kennene ghegeuen den vi.sten dach van sporcle. Ende vp den seluen dach wast gheconsenteirt dat hi die.ij.gheuanghenen hebben soude, te wetene mijn here van Nassauwe, ende mijn heere van polem vp die belofte die hi dede ende weder te keerene eene obligacie van.xijm. die hi hadde vanden lande ter cause van schade ende intereste die hi ghehadt hadde ter cause van onser orloghe. Aldus wast hem gheconsenteirt, maer hy en soude die mannen niet hebben, ten ware dat hi ware metsijnder armeye binnen den westquaertiere, ende daer sijnde soudemen hem dye twee gheuanghenen bringhen in sijnen handen. Ende die van Ghendt ende die van Ipre leuerden hem die gheuanghenen den.vij.sten dach van Sporcle, vp dat hi vulcommen soude tghene dat hi belooft hadde, ten oorbore van onsen natuerlicken here den hertoge Phelips.



        
        
        
        
    

    
{==CC.lxi.r==} {>>pagina-aanduiding<<}

[Item aldus monseur de Cordes wesende te Doornicke]

    [Den.xxiiij.sten dach van Sporcle en den.xxvij.sten vander seluer maent en den.xxviij.sten]

    Item aldus monseur de Cordes wesende te Doornicke ,so ghebuerdet dat het garnisoen vander Nyeupoort ende den capiteyn van tlant van Ghijse, trocken te sint Omaers waert, ten versoucke van sommeghe van hem lieden, dat si commen souden ende in nemen die stede van sint Omaers ten behouue van onsen natuerlicken heere ende prinche. Twelc also ghebuerde den.vi.sten dach, ende sloughense doot alle die hem ter weerre stelden. Ende dit die Fransoysen verhorende, waren seer tonvreden. Ende monseur de Cordes trac haestelicke met dye.ij.gheuanghene byden coninck van Vranckerijcke, al daer hi den seluen nacht vant mer Phelips van Rauesteyn commende, die welcke seere wel ende blijdelick ontfanghen was vanden coninc, ende ooc van alle die heeren die byden coninc waren, ende was ooc vanden coninc seer grotelic beghift van penninghen van yuweelen, ende van schone artijlgerye, dat noeyt nyet vele sghelijcx ghesien en was, want hi hem schanc,xij.duysen croonen van goude, ende.x.duyst vrancken alle iare, ende.iiij schoone baghen, ende.xij.schoone sticken engiens, sesse serpentijnen, ende.vi.cortauwen, ende.xij.waghens met yseren clooten, viere waghens met buspoer, ende twee wagens salpetre, ende een koste vul selueren yuweelen ende hondert gulden iorneyen. Ende die coninck schanc het landt.xviijc.peerdevolcx drie maenden te voren betaelt. Ende mer Phelips van Rauesteyn quam met den volcke ende met den engienen in schoonder ordonnancie te Cortijcke den.xxiiij.sten dach van Sporcle, ende bleef daer om Raet te houdene tot den.xxvij.sten vander seluer maent. Ende track van daer ende quam den.xxviij.sten te Ghendt, daer hi raet hilt met den.iij.leden slandts van Vlaendren, ten oorbore ende profijte vanden hertoghe Phelips, ende dede bi subtijlheden bi hem ontbieden alle die Henewiers die hem dienden, ende huyt sijnder name te bewaerne hadden beede die casteelen vander Sluys. Ende die daer huyt sijnde, ontboot hi terstont datmen daer capiteynen van Brugge in stellen soude, twelcke also ghedaen was. Ende dit dede hy omme datmen die Casteelen te bet bewaren soude, want men die Henewiers niet wel en betraude want si altijts beter Conincx vanden Romeynen waren dan anders, ende meer ionsten met hem droughen dan metten lande.


        
        
    
[Item vp den vierden dach van April]

    Item vp den vierden dach van April, so trac mer Phelips van Rauesteyn metter compaengie te Bruessel waert, omme te halene die waghens daer si mede gheuytaelgiert hadden gheweist in haerlieder noot. Ende noch moestmense vp taelgieren, want si grooten noot hadden. Ende mer Phelips meende te begheerene aen die van Mechelen den graue Phelips, sone vanden coninc vanden Romeynen, om te brijnghene inden handen vanden.iij.leden slandts van Vlaendren, omme by dien te eer tot paeyse ende teenen goeden accoorde te gherakene. Ende waert bi al dien vp berieden hi soude pijnen te ghecrijghen, of het soude hem aen sijn macht ghebreken, ende ooc aen die macht vander croone van Vranckerijcke 

¶ Item men seyde als doe dat die coninck van Vranckerijcke hadde ghemaect een bestant metten Bortoenen.iij.iaer lanc, ende dat hy selue in twestlandt commen soude metter macht, also ghinc die mare al tlant duere.


        
        
        
    
[Item vp den.xix.sten dach vander maent van Meye.Anno.M.CCCC.ende.lxxxix.]

    [Vp den.xix.sten dach vander maent van Meye.Anno.M.CCCC.ende.lxxxix]

    Item vp den.xix.sten dach vander maent van Meye.Anno.M.CCCC.ende.lxxxix.so deden die vrylaten monstre buyten Brugghe achter die magdaleene, ten.viij.hueren voor die noene, omme te treckene met die van Brugge in twestlant, te wetene op Dixmude, Nieupoort Vuerne ende Greuelinghe, ende meer andere die contrarie die drie steden van Vlaendren waren. Ende dese steden ende casselryen hadden vernomen van deser vergaderinghe, ende maecten hem lieden sterc omme te commene achter die magdaleene, omme den voorseyde volcke een daroy te doene, ende omme die heeren van Brugghe te vanghen hadden si gheconnen, maer si sloughen faulte, want si quamen naer der noene, als die monsteringhe voor die noene ghedaen was. Aldus en vonden si daer nyement dan schamel lantsvolcxkin dat

{==CC.lxi.v==} {>>pagina-aanduiding<<}

        ter stede waert quam met vytaelgie, het welcke si alle scutteden ende vinghen. Ende dus delaygierende, so vernamt het garnisoen van Oudenburch ende van Oostende, metsgaders tlantvolc dat int noortvrye vanden monstre thuys ghecommen was. Ende si versaemden ende wachtense int wederkeeren met al haerlieder gheuanghen, ende worden daer beuochten, ende een deel doot ghesleghen ende ook sommege gheuanghen, waer of dat eene was een inboorlinc van Brugghe, die welcke tsanderdaechs was gheleuert te Brugghe, al daer hi was onthooft vp den xxiij.sten dach van Meye, omme dat hi die schamele landtslieden gherooft ende vermoort hadde, ende vele crachts ende foortsen ghedaen. Ende bouen dien vele iniurien ende cleenicheyt gheseyt hadde vander stede van Brugghe, daer hi nochtans een ingheboren Brugghelinc was, ende vry vleeschauwere, ende Foreestier vanden steicspele van Brugghe.


        
        
        
        
        
        
        
    
[Item vp den.xxiiij.sten dach van Meye]

    [Vp den.xxiiij.sten dach van Meye en xxvi.sten dach van Meye en vp den.xij.sten dach ver en xiiij.ende.xv.sten dach vander seluer maent ]

    Item vp den.xxiiij.sten dach van Meye, so vertrocken die van Brugghe, omme twestlandt te gaen dwijnghene, ende trocken Toorscamp buyten Brugghe, ende bleuen daer liggende met alle manniere van artijlgerye totten.xxvi.sten dach van Meye. Ende trocken van daer ligghen ten Tempelhoue tusschen der Nieupoort ende Dixmude. Ende van daer trocken si ligghen bi Dixmude, ende laghen daer totten.ij.sten dach van Iunius ende waren sterck metten lantsvolcke ontrent iiijm. duysent mannen, maer tgarnisoen van den westquaertiere en dorsten ons volc nyet beuechten. Ende die van Brugge maecten brugghen om ouer twatere te commene, ende ghinghen in Vuerenambocht, ende haelden daer die coeyen ende beesten, ende vinghen tvolc ende verbarnden die huysen, ende dadender veil quaets. Ende het garnisoen van Dixmude, van Nieupoort die maecten hem so sterc dat sy iiij.daghen lanc alle daghe quamen te Brugghe voor die poorte, ende vinghen die lieden alle dye si ghecrijghen consten. Ende daden dese stoutheyt omme dat si wel wisten dat si vele vrienden binnen der stede hadden. Want het volc binnen der stede gheworden was van twee secten, waer of deene hieten Moneta, te wetene die metten Roomschen coninc waren, ende dander hieten Phelippusen, dats verstane die metten hertoghe Phelips waren ende metten.iij.leden slants, twelcke was wel een vermaledyde plaghe, dat dye stede van Brugghe in groot verdriet mede quam, want tvolc was so partyich van dese.ij.benden dat den eenen broeder yeghen dander was, iae dat meer es man ende wijf malcanderen ghetraut hebbende, hadden om paeys om der partyen wille. Ende eeneghe vanden montanen daden haer beste om ons volck weder te doen keerene, maer si en consten, maer ghinghen liggen ter beerst bi Dixmude, ende lagen daer.ij.daghen Ende trocken doe bet naerder ende ghinghen ligghen ten abseruanten binnen, ende schoten alle daghe in die stede van Dixmude, ende trocken noch naerder ligghen om dat si huyt commen souden den.x.dach van Iunius. Ende vp den.xij.sten dach vertrocken si weder liggen ter beestbrugghe, daer si vp den seluen dach beuochten worden, metsgaders dat die van Dixmude ontboden hadden mijn here van Meerwede, die welcke met hem ghecreech een grote quantiteyt van Inghelschen die ouercommen waren, ende hadden hier binnen den lande ghecocht diueersche artilgerye onder tdecsel van eenen valsche paeyse ende accoorde, die si maecten ende beloofden te houdene tusschen die.iij.leden slants ende den.coninc.van Inghelant, vry varende ende keerende in beede die quaertieren, als verradelick wel bleec, want si quamen ter assistencie van mijn here van Meerwede ende dye van Dixmude, daer si lieten haren capiteyn die daer doot bleef, maer daer bleef tvolck van Brugge'tondere, ende waren alle meest doot ghesleghen ende gheuanghen, ende Ioris Pycauet capiteyn van Brugghe dye wasser ooc gheuanghen, ende Anthuenis van Nieuwenhoue die wasser versleghen, ende die van Brugghe losten Ioris pycauet. Ende dit quam al by den Inghelschen die daer grote moort daden, want si vrauwen ende kijnder mede vermoorden met groter onghenaden. Ende dit deden si metten engienen ende artijlgerye die si hier binnen den lande ghecocht hadden, onder een schijn van paeyse als voorseyde es. Ende die van Dixmude ghecreghen groot ghelt vanden rentsoene vanden gheuanghenen van Brugge. Ende hier huyt rees grote murmuracie onder tvolc te

{==CC.lxij.r==} {>>pagina-aanduiding<<}

        Brugge, want si eenege personen aenseyden dat si consilie hilden met suspecte persoonen. Ende ditte gheduerde tot den.xv.sten dach vander seluer maent. Doen was te Brugge gheboden datter nyement wercken en soude vp den ban. Ende vp dyen seluen dach quamen ter nieupoort wel.vi.duyst Inghelschen, ende die ons volc of wierpen waren.iiijm., ende die die garnisoenen met hem lieden, so dat si waren tsamen wel.vi.duysent, ende ons volc en was ter plaetse gheleghen niet bouen.ijm.mannen. Ende aldus ouer ghecommen sijnde met haer lieder menichte, trocken voor Oostende den xiiij.ende.xv.sten dach vander seluer maent, daer si parlementeirden met die van Oostende, of si hem vp wilden gheuen. Daer vp si antwoorden neen, maer schoten met eender serpentijne inden hoop, ende staken terstont eenen dijck inne, byden welcken si moesten van danen vlien. Ende ooc dat si hoorden dat monseur de Cordes volc Typre was, so hadden si vreese of si van achter mochten verlact worden, so trocken si weder in. Ende die van Oostende sonden haestelic om een duyst knechten, ende seyden si soudent wel houden, die welcke hem lieden ghesonden waren. Ende met ordonneirde vp den seluen dach te Brugghe meer volcx, om elder ooc te versiene.


       
        
    
    [Vp den.xv.sten dach]

    ¶ Item vp den.xv.sten dach als voren int vertrecken van mijn here van Meerwede, so warer.vi.mannen van Oostende die hem volchden, ende maecten een tractiet met hem, als dat hi wilde met hem lieden allene wederkeeren, sy souden hem seluen sterc maken dat si hem die stede van Oostende ouer souden gheuen in sijnen handen, ter oorbore van onsen prinche den hertoge Phelips, beuanghende drie mijlen ront omme, alsoot den voorseyde dach ghebuerde, ende alle die niet met hem sweeren en wilden lieten si huyt gaen, want die stede bedwanck het garnisoen datter inne was, maer het was een cleen menichte.


        
        
        
        
        
    
[Item als mijn here van Meerwede aldus Oostende in ghenomen hadde]

    [Den.xvij.sten dach vander seluer maent en xxv.sten dach vander maent en den.xxij.sten dach als vore]

    Item als mijn here van Meerwede aldus Oostende in ghenomen hadde, vp die condicie als voorseyde es, dat hi hemlieden niet mesdoen en soude, niet yeghenstaende dede terstont der contrarie, want hy wel.x.of.xij.vanden machtichsten van Oostende vinck, ende voerdese met hem ter Nieupoort, ende liet in Oostende wel.iiijc. Inghelschen. Ende den.xvij.sten dach vander seluer maent, so quam monseur de Cordes te Ipre wel met.xx.duysent mannen, onder te peerde ende te voet, ende met vele artijlgerye, ende met vele schone engienen, want in die engienen dye hi met hem brochte ghinghen grote menichte van peerden om die te trecken. Ende van Ipre quamen si terstont voor Oostende, ende vraechden of si hem ouer gheuen wilden behouden lijf ende goet. Het welcke si terstont deden, ende lieden die fransoysen binnen commen, ende die Inghelschen liepen al harer veerde ter Nieupoort waert. Ende monsuer de Cordes leyder inne tgarnisoen van sijnen volcke, ende trac terstont met al sijnder macht ligghen voor der Nyeupoort vp den xxv.sten dach vander maent, want alle die princepale capiteynen vanden westquartiere die waren binnen der Nyeupoort, ende en mochtender hiet huyt, want die macht vanden volcke wasser so groot ontrent datter nyement huyt noch in en mochte, te watere noch te lande, ende die fransoysen schoten so veruaerlic vp die stede van Nyeupoort dattet een wonder was, met diueersche engienen, ende schoten ooc griecx vier in dye stede, byden welcken datter sommege huysen verbarnden binnen der stede. Ende het lant ende die drie steden sonden die fransoysen so vele vytaelgien datter ghenouch was, maer daer en mochte nyement commen int heyr, hy en moeste draghen een wit recht cruyce, of si soudense doot ghesleghen hebben. Ende aldus daer liggende begonnen die van Nieupoort te parlementeren om hem lieden vp te gheuene, behoudende lijf ende goet. Twelcke monseur de Cordes nyet consenteren en wilde, maer abandonneirde.iij.steden, te wetene Nieupoort, Vuerne ende Dixmude te viere ende ten sweerde, waer of den.xxij.sten dach als voren, Nieupoort seere of gheschoten was poorten ende mueren al in morselinge aen die een sijde, om assault daer vp te gaen doene.

        
        
        
        
        
        
        
    
    [Totten laetsten dach vander maent en den eersten dach van Hoymaent en totten sesten dach van Hoymaent en totten.viij.sten dach van Hoymaent en den.ix.sten dach]

    ¶ Item noch volgende totten laetsten dach vander maent souden die fransoysen assault doen vp Nieuwpoort, maer die Zwitsen die waren qualic versien van harnassche, ende die vander nieupoort scoten so seer dat si deysen moesten

{==CC.lxij.v==} {>>pagina-aanduiding<<}

        ende vp houden vanden assaulte dat si hadden beghinnen doen, ende bleuen daer also ligghende tot den eersten dach van Hoymaent. Ende quamen doe wedere van danen te Oostende, ende bleuen daer ligghende totten sesten dach van Hoymaent. Maer daer deden dye fransoysen den schamele lieden vele onghelijcx van thare te nemene, daer men lettel wercx of maeckte, ende lettel of gheene iusticie of en dede. Ende om dat si haren wille niet vulbringhen en consten, so begheerde monseur de cordes, ende mijn heere van Vendomme, als dat die stede van Brugghe die zwitsen betalen soude van een maent saults. Twelck die stede van Brugghe dede, ende die somme drouch.xvicponden groten, het welcke ghegheuen was terstont. Ende dye pennighen ontfanghen hebbende, trocken naer Duynkercke om siedge daer voren te legghene, soe ghebuerde dat die Zwitsers ende die fransoysen worden vechtende yegens malcanderen, soe datter wel drie hondert zwitsers doot bleuen. Ende metsgaders dat gheschil, so quam theyr weder ouer twatere, ende quamen ligghen te Coekelare, ende waren daer totten.viij.sten dach van Hoymaent. Ende trocken den.ix.sten dach met engienen ende alle die artijlgerye tot Ypre toe, sonder te segghene waer omme dat sijt daden, of wat causen dat si daer toe hadden, aenghesien dat men hem lieden wel voorsach van vitaelgie ende van andere saken dies hem lieden behoufde. Waer omme mijn here vanden Gruythuyse, mer Ian van Nieuwenhoue ende Willem Moreel, mijn here van Raseghem, ende meer andere notable personen hem lieden volchden, biddende omme te wetene die cause van huerlider vertrecken. Waer of die laetste antwoorde ende deerste was, als dat monseur de Cordes hadde vernomen dat dye van sint Omaers huyte waren, omme in te nemene die stede van Aryen, ende van Bethune inder ghelijcke. Waer omme hy haestelicke sijne gaerde moeste seynden omme dat te belettene, ende bleuen aldus Typre totten.xij.sten dach vander maent. Ende binnen der middelen tijt, so verbarnden die vander Nyeupoort ende van Dixmude die stede van Oostende, metsgaders datter mijn heer van Meerwe weder voren quam, ende si gauen hem die stede ouere. Ende als hy daer binnen was met menichte van volcke, so pilgierde hi die stede, ende nam die rijcste gheuanghen ende voerdese ter Nyeupoort, ende si staken tvier in Oostende. Maer hadden si wel toe ghesien, ten hadde gheenen noot gheweist.


        
        
        
    
[Item vp den.xvi.sten dach vander seluer maent]

    Item vp den.xvi.sten dach vander seluer maent, so waren die heren van Brugghe als noch ghebleuen Typre, bi monseur de cordes, omme te hebbene een quantiteyt van fransoysen omme te legghene in onse stede ende casselrye, omme bi dien te weerene dye vianden ende quaetwillende van onser stede. Ende aldus quamen si te Brugge den.xviij.dach vander seluer maent metten fransoysen wel drie duysent sterc. Waer of die princepale heren waren, dye graue van Vendomme, ende mijn here van Peenen, ende noch meer andere Capiteynen daer mede omme die vyanden te weerene, soe sy begonsten midts dat sy onder weghe herwaerts commende, brochten mede.ix.gheuanghene, ende waren alle ouergheloopen ghesellen van hier binnen den lande gheboren, waer of die.viij.te Brugghe vp dye marct aen een galghe alle gheuanghen waren, ende die.ix.ste die hadde gracie, want hi noeyt maer eens met hem lieden huyte gheweist en hadde, dies moeste hi dander.viij.alle selue metter hant hanghen, so hy dede, ende daer mede wan hi sijn lijf ende men lieten loopen sijnder veerde. Ende dit ghebuerde vp den.xviij.sten dach van der maent van Iulius.

          
        
        
    
[Item vp den.x.sten dach van Ougst]

    Item vp den.x.sten dach van Ougst, so quam die nyeumare te Brugghe als dat die vier coninghen veraccordeirt waren, ende hadden tsamen ghesloten eene warachteghen paeys. Te wetene eerst den coninc van Vranckerijcke, den coninc van den Romeynen, den coninc van Inghelant, ende den coninc van Spaengien, in welc accoort si ghesloten hadden eenen paeys te maken tusschen Vlaendren ende Brabant, ende Hollant, ende Zeelandt inder ghelijcke. Dies soude tseggherscip van Vlaendren blijuen ende staen inden coninck van Vranckerijcke, ter cause

{==CC.lxiij.r==} {>>pagina-aanduiding<<}

        vanden iniurie ende cleenicheyt die si ghedaen souden moghen hebben den coninc vanden Romeynen vadere van onsen natuerlicken here ende prinche, ende dat si dat beteren souden ten segghene ende bi wille ende bi aduijse vanden Coninck van Vranckerijcke, vp twelcke waren gheordonneirt den.xx.sten dach vander seluer maent sekere ambassaden huyter name vander stede van Brugghe, die welcke trecken souden byden Coninc van Vranckerijcke, omme al daer tseggerschip tontfanghene, ende te vulcommene dat hem lieden daer belast ende beuolen souden wesen. Ende die naeruolghende waren die ambassaden. Eerst mijn heere vanden Gruythuyse, mijn here Ian van Nieuwenhoue, ons vpper Burchmeestere, ende twee Scepenen Ian de Keyt, ende Cornelis van halewijn, ende den abt van sinte Pieters te ghendt ende noch meer ander abten ende prelaten.

¶ Item achteruolghende so sijn onse Ambassadeurs ghecommen, ende gherocht ghesauueirt te Parijs, metsgaders dat si met machte van volcke vanden fransoysen gheconuoyeert waren, twelck wel noot was, want die vanden westquartiere waren seere huyte omme die selue ambassaduers te lettene of te vanghen hadden si gheconnen of ghedoruen, ende hem sterc ghenouch ghekent. Ende es de wetene datter ooc waren Ambassaduers van sconincx weghe vanden Romeynen, om daer present te sijne int voorseyde seggherschip.


        
        
    
[Item dus onse ambassaduers van Brugge wesende te Parijs den vierden dach van Septembre]

    Item dus onse ambassaduers van Brugge wesende te Parijs den vierden dach van Septembre, ende gesproken hebbende met den.Coninc.ende sijnen hogen raet, die welcke ghesloten ende ghemaect hadden eenen goeden vasten ende gheduereghen paeys tusschen die.iiij.coninghen voorseyde, die te houdene ende tonderhoudene. Ende dat den paeys van desen lande staen soude int seggherscip vanden coninc van Vranckerijcke als voorseyde es. Waervp die voorseyde ambassadeurs antwoorden dat si in huerlieder persoone wel te vreden waren, in dies den coninck gheliefde of daer of segghen soude, maer en souden tvoorseyde seggherschip niet durren affirmeren huyt huerlieder auctoriteyt, sy en haddent den lande laten weten dat daer vp stoet. Ende wilden si paeys hebben dat sijt confirmeren souden, ende hem lieden ghetroosten int goet seggherschip vanden coninck van Vranckerijcke. In twelcke den coninc consenteirde datmen soubijtelic seynden souden eenen bode omme dantwoorde. Twelck terstont sonder letten ghedaen was. Waer vp men alle ghemeente dede vergaderen, hem lieden vraghende of sy daer in wilden consenteren of niet. Waer vp si alle agointelick seyden iaesy, ende submitteirden hem int segghen vanden coninck, waer of dat dantwoorde subijtelic ghesonden was te parijs waert byden coninck.


        
        
    
[Item den paeys ghehuyt ende ghesloten wesende]

    [Vp den.viij.sten dach van Octobre. Anno.M.iiijc.ende.lxxxix]

    Item den paeys ghehuyt ende ghesloten wesende, soe veranderden dye gaernisoenen huyt Vranckerijcke, aenghesien dat sy die stede van sint Omaers alsoo quijte waren, ende nyet weder en consten ghecrijghen, leyden vele laghen ende subtijlheden daer naer, maer en daden gheene faeyten van orloghen in Vlaendren, midts welcken byder ordonnancie vanden coninck van Vranckerijcke gheordonneirt ende ghesloten was, metsgaders dat den paeys vp goede condicie stoet, dat alle die Fransoysen souden ruymen huyten lande van Vlaendren ende vertrecken. Ende dat ghedaen sijnde was den paeys terstont ghesloten ende gheconfirmeirt. Ende dyt was vp den.viij.sten dach van Octobre. Anno.M.iiijc.ende.lxxxix.


        
        
    
[Item achteruolchende tslot vanden voorseyden paeyse]

    [Den.xxvij.sten dach van Nouembre]

    Item achteruolchende tslot vanden voorseyden paeyse, twelcke gheconcludeirt ende ghesloten was te Tours, so vertrocken ende quamen onse ambassaden te Brugghe den.xxvij.sten dach van Nouembre. Ende was den seluen dach binnen der stede van Brugge met groter triumphen vertoocht ende huytgheroupen met processien, ende met esbatementen, ende vieren, ende diueersche ghenouchten, alsoot wel redene was, aenghesien den groten quets ende grief die dagelicx ghebuerde by der orloghe. Ende aldus bleeft staende tot den

{==CC.lxiij.v==} {>>pagina-aanduiding<<}

        laetsten daghe vander voornomder maent. Ende worde den eersten dach van Decembre huyt gheroupen in alle die landen naeruolgende.


             
        
    
[Item int besoengieren vanden paeyse totten slote toe]

    [Den laetsten dach van Decembre]

    Item int besoengieren vanden paeyse totten slote toe, so en greydet niet wel mijn here Phelips van Rauesteyn naer sijn aduijs, waer omme dat hi dede seere fortifieren ende bebollenwercken het grote casteel ter sluys, want hy duchtede dat den paeys niet gheduerich sijn en souden, ende niet wel en soude ghehouden worden, aenghesien datmen nyeuwers vredelic en mochte reysen sonder saufconduyt. Ende oock omme die munte die so different was ende buyter reghele ghinc, want een roosen nobele dede.xxviij.schellingen, ende den leeu.xv.schellingen groten, die croonen.xij.schellingen groten, dandries guldene.x.schellingen, Hutrechtsche guldene.viij.schellingen, een Rijnsch gulden.ix.schellingen, een postulaet.v.schellingen groten. Ende het seluere ghelt eenen grooten dede een placke, vier groten dede.ix.groten, den penninck metten.ij.leeuwen dede.x.groten, ende also al dander ghelt in aduenante seere hooghe ende buyten alder weerde. Vanden welcken een slot ghesloten was, als datmen tghelt of stellen soude vp den ouden ende eersten ganck, waer omme dat tvolc seere murmureirde ende beroert was aenghesien het grote verlies dat daer aen wesen soude, want het volc al noch tot den laetsten dach van Decembre altijt in diuisie ende in.ij.partyen waren, hoe wel datter nochtan een ghebot ghedaen was, vp die verbuerte van sijnen lijue dat neyement gheen partyeschip draghen noch houden en soude.


       
        
    
    [Vp den.xxvi.sten dach van Decembre]

    ¶ Item vp den.xxvi.sten dach van Decembre so was ghemaect Scouteetene van Brugge die here Ian de Witte dhoude, ende was hem dye roede ghegheuen huyter name vanden coninc vanden Romeynen, als voocht ende momboor van onsen natuerlicken here ende prinche den hertoghe Phelips. Ende alsoo deden si alle eedt die in wetten saten.


        
        
    
[Item vp den.xvi.sten dach van Lauwe]

    Item vp den.xvi.sten dach van Lauwe, so quam te Brugghe mijn here die graue van Nassauwe,als vpper commissaris ghemaect ende gheordonneirt van den coninc vanden Romeynen, ende met vele meer andere heren, als die vpper iaghere, ende den president, ende Ioos de Baenst ende Willem oudmarc, mijn here van Fletren, ende mijn here van Huytkercke, ende meer ander duytsche heren, ende ooc vanden lande, ende meer andere singuliere persoonen.


        
        
    

[Item achtervolghende die date als voren]


    Item achtervolghende die date als voren, so was den.xviij.sten dach vander seluer maent te Brugghe dye wet vermaect,ende dat huyter name vanden coninc vanden Romeynen. Ende waren in eede ghestelt dese naeruolgende personen. Ten eersten was ghemaect ende ghestelt Schouteeten van Brugge mijn here Ioos de baenst, ende Baliu mijn here van Huytkercke. Voort so waren ghemaect Burchmeesters, Schepenen, Raet van beede die partyen die gheweist hadden omme te bet alle saken neder te legghene.


[Item dient ooc ghenoteirt dattet te diere tijt was een seere grote dierste van allen goeden]

    Item dient ooc ghenoteirt dattet te diere tijt was een seere grote dierste van allen goeden, want men cochte een hoet tarwe wel.xxiiij.schellingen groten, een werm schoudere.iiij.schellingen groten, eenen cappoen.v.schellingen, een kiekene.xx.groten, een lampereel.ij.schellingen groten, een haentvoghele.ij.schellingen groten, een.xxv.eyeren.xiiij.groten, een pont bueters.xvi.groten, een libra vlaems caes.iij.groten, een libra Inghels caes.v.groten, een cleen schape caes van.ij.libra.xij.groten, een voer houts.vij.of.viij.schellingen, een last turuen een libra groten, ende alle ander dinghen in aduenante waren soe ontraetgieuselicke diere, dat nyement wie hi was en conste huys ghehouden. Men cochte eenen stoop Rijnsch wijns.xxviij.of.xxx.groten, ende eenen stoop petaus.xx.groten, ende den rooden wijn in sghelijcx, so dat vele lieden ghenouch van aermoede ende van ghebreke storuen ende tvolcwiert al aerm ende bijstier duer den scherpen tijt als voorseyde es.


       
        
    
    [Vp den.xxvi.sten dach van Lauwe]

    ¶ Item vp den.xxvi.sten dach van Lauwe, so was tcommuyn van Brugge vergadert ten Freren, omme dieswille dat mijn here den hertoghe van Zassen begheerde in die stede te commene met also vele volcx alst hem gheliefde. Ende metsgaders dattet inden paeys ghesloten was datmen den Roomschen coninck of sijnen stedehoudere obedieren soude, so wast

{==CC.lxiiij.r==} {>>pagina-aanduiding<<}

gheconsenteirt, ende quam ter smede poorte inne ghewapender hant met vele volcx, maer si en deden gheene ruytheyt. Ende die vander wet vander stede hadden hem achter die Magdaleene omaedge ghedaen als behoorde. huyter name vanden coninc vanden Romeynen. Ende die voorseyde hertoge van Zassen die passeirde duer dye stede sonder yewers te lettene ofte beetene, tot dat hy wast met sijnen volck binnen der stede vanden Damme, twelck daer naer wel was ten groten grieue ende leede vander stede van Brugghe, als corts daer naer wel bleeck.


        
        
    
[Item achteruolghende vp den eersten dach van Sporcle]

    Item achteruolghende vp den eersten dach van Sporcle, so dede den hertoghe van Zassen een vraghe voor tcommuyn van Brugge, of si hem houden wilden aen den paeys van Tours, daer toe dat si alle seyden iaesy. Ende hi seyde inder ghelijcke dat hijs ooc houden wilde, ende hem lieden vergaf wat si eyghen den.coninck.vanden Romeynen of yeghens hem mesdaen hadden. Ende dede als doe een ghebodt ten Damme, ende gaf doe ooc te kennene dat sijnen sone doot bleeft int assault voor den Damme, twelc hi hem lieden ooc vergaf, ende dat si voort aen goede kinderen souden blijuen. Ende leyde van sijnen garnisoen binnen Damme, omme die stede van Brugge mede te dwinghene, als ghi hier naer noch hooren sult, ende hadde gheerne ooc met vele volcx binnen der stede vander Sluys gheweist, maer mer Phelips van Rauesteyn en wildet hem nyet consenteren dan met sijnen state.xl.mannen ende niet meer. Ende aldus quam hi weder te Brugghe, want dye van Ghendt ende dye vander Sluys warens eens, want die Wet en was als doe noch niet vermaect.

¶ Item vp onser vrauwen dach Lichtmesse quam den hertoge van Zassen vanden Damme te Brugghe, ende daer was hem eedt ghedaen vander wet, Dekenen ende hooftmannen, die als doe nyeuwe vermaect waren huyter name vanden Roomschen coninck als regent van Vlaendren.

¶ Item die nyeu wethouders ende officiers stelden dicwijle voort datmen tghelt ten derden of stellen soude, te wetene dye stuuers vanden ouden hertoge Phelips, ende den dobbelen met.ij.leeuwen.ij.oude placken. Ende in sghelijcx het gouden ghelt in aduenante, te wetene den gouden Andries gulden te.xl.groten, ende al ander gout also achteruolgende, also wel Hertoge Karels munte als andere, ende alle die munte vanden.Coninc.van Vranckerijcke bilgoen. Het welcke vele onderlinghe seyden dattet noeyt ghesien en was, in welcker maniere dattet eerst of gestelt was in Brabant in sommeghe steden, ende daer naer te Bruessele, te Cortrijcke, Toudenaerde, te Rijssele, te Burburch, ter Nyeupoort, te Greuelinghe, ende ooc in Hollant, ende in Zeelant, ende Henegauwe, te Duynkercke, ende te Dixmude. Ende aldus bleeft staende dattet nyement vanden.iij.steden doen en wilden tot meye. Ende binnen der middelen tijt so steldent die van ghent of ten haluen, ende so bleeft staende als voorseyde es.

¶ Item naer half vastene int iaer.lxxxix.vp den bandach, soe was ghebannen den Inghelschen capiteyn die welcke dye stede van Brugghe wel ghedient hadde in die tijt voorleden, maer omme dat hi hem veruoordert hadde eeneghe duytschen dye vanden Damme quamen vp sijn verweeren te beuechtene, ter cause van eenege verwijtinge dye si malcanderen deden wort ghebannen, waer of grote beroerte quam binnen Brugge, want dye voorseyde Inghelsman veruoorderde hem te commene corts daer naer inden Burch, midts eenege die hi hadde tsijnder hulpe, ende meende hem te wrekene vp die ghene die hem ghebannen hadden. Ende als doe was Burchmeestere vanden Courpse meester Pieter dye witte, die corts ghecommen was huyt Inghelant, dye als doe inden burch so ghequetst wiert dat hy corts daer naer vander quetsuere starf. Ende in sijne stede was Burchmeester ghemaect Ioos van wulfsberghe. Ende desen voorseyde Inghelschen capiteyn inden burch commende hadde versocht sercours aen den Deken vanden smeden, ende aen die wapemakers, onder al so warer vi.of.viij.die hem bi vielen, daer mede dat hi inden burch quam, wel meenende mijn here van den gruythuyse ende die wet te beschamene. Ende wiert slaende inden hoop so datter ommer een doot bleef, ende was een vuldere, ende een

{==CC.lxiiij.v==} {>>pagina-aanduiding<<}

wapemakere was totter doot ghequetst vanden volcke vander wet dat hem ter weere stelde, welcken wapemakere was des anderdaechs onthooft. Ende sommeghe andere liepen die met hem waren vp dye speypoorte, die de voorseyde Inghelsman in nam, ende nam die wakers die slotelen vander speypoorte, ende hilt die speypoorte van hem seluen, ende bleef daer tot snachts ten.xij.hueren. Doen vertrac hi naer die sluys bi mijn here Phelips van Rauesteyn die hem metten sijne onderhilt.


[Item den hertoghe van Zassen ende mijn here van Nassauwe versochten dickwille omme tghelt of te stellene]

    Item den hertoghe van Zassen ende mijn here van Nassauwe versochten dickwille omme tghelt of te stellene, twelck tghemeente niet consenteren en wilde. Maer tcommuyn vergadert sijnde vraechden hem of sijt consenteren wilden tghelt ofte stellene, ende of si niet en wilden den paeys onderhouden also wel als andere steden, ende wilden wi den paeys onderhouden dat wi tghelt af stellen souden, want si seyden dat wi seere buyten weghe waren dat wijt niet en consenteirden. Ende dus in dese vergaderinghe sijnde, soe gheliefdet gode dat tvolc al van eenen accoorde wiert, ende gauen een generale antwoorde sonder die makelaers, maer daer omme en wast nyet ghelaten. Ende dantwoorde was dese, dat si den paeys wilden houden ende onderhouden, ende orloghe voeren vp hem die der contrarie souden willen doen, ende dat wi gheen infractuers van paeyse en waren al en stelden witghelt also niet, want den paeys anders niet in en hielt dan te stellene dye gouden croonen te.xxx.stuuers, ende al ander gout in aduenante, ende van tselueren ghelt in sghelijcx tot.ijc.mijlen varre int ronde. Ende versochten te hebbene een copye van den paeyse, omme dat si hem te bedt wachten souden moghen den paeys in eenegher manieren te brekene. Ende oock waren dye van Ghendt wel blijde dat wi alsoo ghedisponeirt waren ende van eenen accoorde, ten oorbore van onsen prinche ende van sijnen lande. Ende dese antwoorde hebbende mijn here van Nassauwe ende mijn heere vanden Gruythuyse, saghen vreimdelic vp malcanderen ende verwonderden seere van desen accoorde, ende sonden alle die garnisoenen weder omme elc vp sijnen leghere. Ende den heeren was ghebeden dat si tgarnisoen van Damme souden doen vertrecken, twelc dye heren noch niet en deden, ghemerct dat wi van Brugghe tghelt niet of stellen en wilden, maer al hadde tghelt of ghestelt gheweist, sy en souden noch niet vertrocken hebben, want sy van Damme laghen en proncten yegens mer Phelips van Rauesteyn, omme te siene wiere voren toe tasten soude omme den paeys te brekene. Ende weit dat dye Deynen doe waren met die van Brugghe, Ghendt ende Sluys, ende nyement anders en hadden die van Brugghe te vriende dan die croone van Vranckerijcke, daer si huer hope vp stellen mochten dat sijse niet laten en souden, want sijt voor den paeys wel betoocht hadden. Ende die voorseyde heren versochten aen die van Ipre ooc dat si tghelt of stellen souden naer den cours alsoot in Brabant ghinc, twelc si in gheender manieren consenteren en wilden, maer midts vrienden dye si binnen der stede hadden, daden den commuyne te verstane dat te Brugghe of ghestelt was, twelck nochtans lueghene was. Ende midts dier condicie bedroghen sijne, so steldent die van Ipre ooc of, in sulcker wijs alst die heren begeerden. Ende corts daer naer versochten sijt weder aen dye van Brugge, vraghende waer omme sijt niet also wel en daden als die van Ipre, wantet die also of ghestelt hadden, maer die van Brugge en wildens niet consenteren dan inder manieren voorseyde.

¶ Item es te wetene dat vp den bandach daer hier voren of ghesproken es, als den Inghelsman ghebannen was, soe waren noch ghebannen eenen Adriaen floreins, die daer te voren in die orloghe roode Roe was binnen Brugghe, ende ooc een buersemakere, die welcke grote aliancie metten voorseyde Inghelsman ghehadt hadden, ende seere partijich gheweist yeghen den Roomschen coninc etc.


[Item die heeren quelden ghemeente dicwils omme tghelt ofte stellene]

    Item die heeren quelden] ghemeente dicwils omme tghelt ofte stellene, ende wasser dicwijls bi daer toe ghebrocht datment ghedaen soude hebben, maer twas altoos om beters wille ghelaten. Ende

{==CC.lxv.r==} {>>pagina-aanduiding<<}

omme alle die differenten dye aldus dicwijle ghebuerden, so waren gheordonneirt ghedeputeirde ende ghesonden te Mechelen, omme te middelene die gheschillen vander stede, twelcke daer te dier dachuaert midts der beleedinghe niet voort en ghinc, maer bleuen die voorseyde ghedeputeirde achtere, ende en keerden niet wedere te Brugge. Ende waren andere ghedeputeirde gheordonneirt om te treckene byden hertoge van Zassen om een middel te vindene, twelc si nyet en consten ghedoen, maer bleuen ooc den meestendeel achtere. Dus waren die van Brugge in groter desolacie, metsgaders dat si tghelt niet en wilden of stellen. dyt siende mijn here van Nassauwe trac ten Damme, ende ghinc fortifieren die stede vanden Damme van garnisoene ende van capiteynen, ende maecte Schouteeten Cornelis metteneye. Ende dit was ontrent der sluys omme ganck dat die moeyte begonste weder aen te gane ende te rijsene ter deghe, alsoot wel bleec int achteruolghen, ten groten grieue vander stede van Brugghe, god wilt hem vergheuen diere eens deels cause of was.


        
        
    
[Item in Hoymaent waren alle daghe vele differente straetmaren]

    [Den laetste dach van hoymaent]

    Item in Hoymaent waren alle daghe vele differente straetmaren, om die van Brugge in orloghe te bringhene bi subtijlheden van versoucke van vreimde nyeuwicheden, altoos roerende vp tofstellen vanden ghelde. Twelc mijn heere vanden Gruythuyse altijt achter hilt om sijn singulier profijt, omme dat hy te lossene hadde die renten vanden grute, die welcke noch nyet alle versekert en waren voor den laetste dach van hoymaent, wanttet costumen ende rechten sijn binnen der stede van Brugge losrenten, het ghelt goet te doene.xij.weken alsoot ooc ghebueren moeste. Ende dit ghesciet sijne, so riet mijn here vanden gruythuyse datmen tghelt of stellen soude alsoot in Brabant ghinc, het ware best, ende dat was ten derden
Eenen phelips penninck een oude placke.
den penninc met den.ij.leeuwen.ij.oude placken
Doude phelips ende karolus.ij.groten.iiij.mijten min
Eenen twaeluaert vier mijten.
Een seskin een corte.
Drie corten gafmen voor een corte.
Een gouden croone	iiij.schellingen groten
Eenen Rijnsch gulden.	xx.stuuers
Een Andries gulden	xx.stuuers
Eenen nobele	ix.schellingen groten
Een gouden leeu	v.schellingen groten


¶ Ende al ander ghelt bilgioen, also wel die fransche munte als alle andere haghemunte. Waer vp vele ouders seyden dattet noeyt ghesien en was, ende dat wi bi stellen van dyen en wijt consenteirden orloghe ghecrijghen soude yeghens die croone van Vranckerijcke, want den paeys van Tours dat niet in en hilt, anders dan die gouden croonen te.xxx.stuuers, ende al andere munte in aduenante. Om twelcke tghemeente niet en wilde consenteren int of stellen als voren, maer die van ghendt stelden het gheldt ten helfte als voorseyde es, naer tinhouden vanden paeys van Tours.

    
            
            
            
    
        [Item int eerste van Hoymaent en den.xij.sten dach van Hoymaent]

    Item int eerste van Hoymaent waren ghesonden eeneghe ghedeputeirde van Brugghe naer der Sluys bi mer Phelips van Rauesteyn, omme een goet middel te vindene dat alle die maniere van coopmanschepe soude moghen commen te Brugghe, wantter van vele dinghen ghebrec was. Die welcke ghecommitteirde commende ten Damme, waren daer gheuanghen ende ghehouden. Ende Cornelis metteneye die Schouteeten van Brugghe, ter begheerde van die vander wet was ghesonden ten Damme, omme datmen die gheuanghene die daer waren nyet mesdoen en soude. Ende die voorseyde Cornelis vanden Damme ghecommen sijnde, versochte weder aen tghemeente consent omme tghelt of te stellene, ende seyder vele redenen bi, dattet groten oorbaer ware ende der stede profijt soude sijn. Ende hier vp vergadert sijnde ten Freren, gauen antwoorde met ghemeenen accoorde, dat si tghelt niet ofstellen en wilden dan bi ghemeenen accoorde vanden.iiij.landen ende dat te helfte. Ende die antwoorde ende rapoort van dyen ter camer ouer ghebrocht sijnde, die Schouteeten Cornelis metteneye ghinc van stonden aen huyt der camere met verstoorde sinne ende track naer dye ezelpoorte ter steden huyt. Ende dye Burchmeester Ian de boot volchde hem achtere omme weder in die camere

{==CC.lxv.v==} {>>pagina-aanduiding<<}

        te roupene, maer hi en sach hem niet, want bi'dien wech gane quam die stede in groten verdriete. Ende hi aldus wech ghegaen sijne, veruoorderde hem een cleerscrijuere, dye welcke int iaer te voren Scepene van Brugghe gheweist hadde, seggende yeghen den Burchmeestere, here ic salne wel weder halen ende hu ghelieft. Ende den Burchmeestere badt den seluen dat hijere omme ghinghe, ende hem bade dat hi weder quame. Ende dese voorseyde volchdene tot buyten der ezelpoorte, twelc hi dede om beters wille, ende die voorseyde achter halende byden Burchmeestere wedere, ende yeghen hem spreken. Waer vp dat hi antwoorde dat hijere niet mede te doene en hadde, ende liet den cleerscriuere weder om thuysewaert keeren. Ende commende achter den obseruanten, dede den seluen weder ommer roupen ende yeghens hem commen spreken, ende bi hem commende hilt den seluen cleerscriuere gheuanghen, ende leeddene met hem den Damme, al daer hi daer naer onthooft was, ende sijn hooft ghestelt vp eenen glauyeschacht, ter cause omme dat hi hem in die voorledene iaerscare inde marct staijnghe veruoordert hadde vele saken te coene contrarie den Roomschen.coninc. Ende vp den seluen tijt waren ten Damme ooc onthooft sommege vanden ghedeputeirden die daer gheuanghen waren als voorseyde es. Te wetene eerst den Pensionaris vander stede van Brugghe, ende die Dekene vanden tinnenpotghieters, ende dandere bleuen daer liggende gheuanghen tot midwintere daer naer. Ende dit was den.xij.sten dach van Hoymaent dat Cornelis metteneye die Schouteeten wech ghinc. Ende vp den seluen dach begonsten dye van Damme te roouene ende te barnene tot Brugghe voor die poorte, ende daden der stede van Brugghe alle tleet dat si consten ende mochten.


        
        
    
[Item vp den.ij.sten dach van Ougst Anno.xiiijc.ende.xc.]

    Item vp den.ij.sten dach van Ougst Anno.xiiijc.ende.xc.so vertrocken huyter stede Burchmeesters ende Schepenen ende Raden, ende meer ander lieden huyt vreese vanden ghemeente, want het begonster al wonderlick te gane. Ende vp den seluen dach was bevonden een Schepene vander stede die ter poorten huyt ghegaen soude hebben in vrauwen habyten, ende hadde eenen corf aen sijnen aerm als of hy hadde willen gaen om vitaelgie, maer hi wiert bekent, ende was ghenaemt Iacob van Ghulicke, maer hy was weder omme ghedaen keeren ende gheleet in sijn huys, ende hem was beuolen dat hi huyter stede niet gaen en soude onser consent vanden Capiteyn.

¶ Ende in desen tijt was ghesonden eenen Ioris pycauet van mer Phelips van Rauesteyn, om als Capiteyn te bewarene dye stede van Brugghe, want die stede als doe in groter noot was, metsgaders dat die wethouders ende vele andere poorters vluchten ende hem absenteirden vander stede van Brugghe. Ende die voorseyde Ioris pycauet was ontfanghen byden ghemeenen vander stede, ende dede sijnen eedt die voorseyde stede te bewarene, ten behouue ende huyter name van den hertoghe Phelips onsen natuerlicken prinche.


[Item die vanden Damme verbarnden by ghetale wel.iijc. huysen]

    Item die vanden Damme verbarnden by ghetale wel.iijc. huysen, te wetene pacht goeden ende schueren daer coorne ende ander graen in was, ende en lieten nyet staen ontrent der stede die muelenen, al dat binnen der mijle was int ronde namen si, ende roofden ende vinghen tvolc om die stede te mineirene in aller manieren daer si consten, ende namen coeyen schapen ende ander beesten, darer vele of stont vp tstal, want men dorste nauwelic gheene beesten buyten der poort laten gaen.


[Item in dyt seluen iaer van.xiiijc.ende.xc.vp onser vrauwen auent half Ougst]

    Item in dyt seluen iaer van.xiiijc.ende.xc.vp onser vrauwen auent half Ougst, so quam die grote gaerde vanden Henewiers voor Brugge, ende haelden daer eenen groten roof van beesten voor die stede, ende vingender vele lieden, ende trocken daer mede Toudenburch daer si haren legher maecten, ende lange bleuen liggende, ende quamen alle dage van daer roouen, branden ende pilgieren tot Brugghe voor die poorte. Ende in dyen tijt was een ghebot ghedaen al tvrye duere, dat nyement vp die verbuerte van sijnen lijue eenege vitaelgie en brochte te Brugghe want si meenden bi dien die stede te bedwinghene ende te ghecrijghene.



        
        
    
    
{==CC.lxvi.r==} {>>pagina-aanduiding<<}

[Item in dien seluen tijt so trocken dye van Brugghe huyt wel met.iiij.of.v.hondert mannen bi Vyuen]

    [Den derden dach van Septembre]

    Item in dien seluen tijt so trocken dye van Brugghe huyt wel met.iiij.of.v.hondert mannen bi Vyuen, ende doluen daer huyte tconduyt daert varsche water duer comt huyt Malen vyuere ten Damme, om die vanden Damme haerlieder varsch watere te benemenene, ende brochten.ij.langhe sticken vander pijpe te Brugghe ende stoptent toe, so dat daer duere gheen varsch water ten damme en mochte commen. Ende inden seluen tijt was doude vaert verdoluen ende al schone ghemaect, omme datmen al daer soude moghen ghecrijghen eenich sercours vander Sluys ende van mer Phelips van Rauesteyn, want die van Brugge ende mer Phelips malcanderen eedt ghedaen hadden ghetrauwelic by te stane, huyter name vanden hertoge phelips onsen natuerlicken prinche, yeghens alle die huyt waren om die stede van Brugghe te nieten te doene, ende dat mijn here Phelips gheen paeys maken en soude sonder dye van Brugghe welcken eedt ontfinck van alle tghemeente Ioris pycauet, huyter name van mer phelips voorseyde. Ende als doe was ghedreghen eene deuote processie generael met den fiertre van sinte Donas. Ende dyt was den derden dach van Septembre.


        
        
        
    
    [Item ontrent den xviij.sten van Octobre hier voren en den laetsten dach van Octobre.]

    Item ontrent den xviij.sten van Octobre hier voren, so hadden dye van Damme ghebreck van vitaelgie, ende hadden ghedaen commen wel.xviij.waghens met vitaelgie van westen, die al bi Brugghe passeren moesten, ende die vanden Damme quamen ligghen wel.vi.hondert sterc in sinte cruys kercke, om te wachtene die waghenen die so naer dye stede passeren moesten, maer men wist in die stede niet, hadment gheweten men hadse nyet ghelaten passeren, maer het was bi nachte. Ende smorghens als si vertrocken, verbarnden wel.xij.schone pachtgoeden ende andere huysen. Ende dit was vp den laetsten dach van Octobre. Anno.xiiijc.ende.xc. Ende men sach doe dicwils die vaenkins ter hallen huyt steken wit ende root te vier houcken, want dye gaerde aen deen sijde, ende die vanden Damme aen dander sijde, twelck deerlic ende compasselic om sien was, ende daden menich alaerme voor die stede bi daghe ende bi nachte.


       
        
    
    [Vp den.viij.sten dach van Septembre]

¶ Item vp den.viij.sten dach van Septembre, so was dye voorseyde Inghels Capiteyn ende Adriaen floreins die ballinghen waren, weder in gheroupen, dye welcke stonden ghescreuen in een rollekin, welck hem lieden daer naer coste haer bollekin.


        
        
        

    
[Item vp desen seluen tijt so trocken die van Brugghe voor tcasteelkin van Vassenare]

    [Den.xxvi.sten dach van Septembre. Anno.M.CCCC ende xc]

    Item vp desen seluen tijt so trocken die van Brugghe voor tcasteelkin van Vassenare, ende meende dat wel of gheworpen te hebbene, ende verbarnden tneir hof, ende beroofden die warande van alle twilt datter binnen was, ende schoten seere vp tvoorseyde casteel. Ende binnen der tijt dat die van Brugghe voor Vassenare waren, so was die gaerde van Oudenburch ghetrocken voor die kercke van Lisseweghe, daer dye lantslieden huyten Noortvrye een stercte vp hilden om die te winnene. Ende vernemende dat dye van Brugghe waren voor Vassenare, quamen die voorseyde vander gaerde der assistencie van dye van Vassenare ende daden daer die van Brugghe eenen groten vploop, meenende dat sijse van daer ghesleghen souden hebben, maer en consten daer aen nyet ghedoen, maer quamen naer Brugghe in ordonnancien onghegrieft. Ende als die vander gaerde saghen dat si daer niet ghedoen en consten, so quamen si naer dye stede, daer si veil volcx buyten vonden ontrent der stede, huyt gheloopen sonder ordonnancie, daer of datser vele den hals of reden ende ooc sommeghe vinghen ende voerdense mede naer Oudenburch, die si hooghelic rentsoeneirden. Ende dit gheschiede vp den.xxvi.sten dach van Septembre. Anno.M.CCCC ende xc.


        
        
    

[Item in die stede van Brugghe was doe also groten noot ende ghebrec van broode]

    [Den xxvij.sten dach van Octobre]

    Item in die stede van Brugghe was doe also groten noot ende ghebrec van broode, wantmen die lieden sach doot dringhen voor die backers dueren. Ende grote menichte wasser in Brugge die dicwijle sonder eten slapen ghinghen, ende dye ruyters dye in garnisoene laghen namen altemet broot in dye backers huysen, dat die poorters of dambochtslieden hadden

{==CC.lxvi.v==} {>>pagina-aanduiding<<}

        ghedaen backen, maer si leyden tghelt daer voren dattet hem lieden dochte weerdich sijnde. Ende dicwijle liepen die leden eenen dach lanc eer si broot ghecrijghen consten, aldus gheduerdet eenen langhen tijt, twelck deerlick om sien was, want daer was groote aermoede binnen Brugghe onder tschamel volc. Maer noch en scriue ic niet half also vele alst was, ende elc hilt sijn broot also nauwe als hy conste. Want een hoet tarwe galt als doe ten diersten was.xx.schilden, ende noch en constment niet ghecrijghen dat was den meesten noot van al. Ende dese dierste ende qualick ghecrijghen began den xxvij.sten dach van Octobre. Anno.M.iiijc.ende.xc.


        
        
    
    [Item vp sinte Denijs dach so was een alaerme binnen der stede van Brugghe]

    [Vp sinte Denijs dach]

    Item vp sinte Denijs dach so was een alaerme binnen der stede van Brugghe, ende men slouch die clocke vp die halle aen een boort, midts dat dye vander gaerde ende die vanden Damme beroerte maecten voor diueersche poorten vander stede van Brugghe ,waer omme al tvolc ter marckt quam al ghewapent ende wel versien, ende voor elc huys hinck een lanteerne midts dat inden auent spade'was, ende elck man ghinc in sijn quaertier. Ende Adriaen Florent was roode Roe vp dien tijt.

         
        
        
    
[Item te Brugghe was en ghebodt ghedaen]

        [Den.v.sten dach van Nouembre en den.vi.sten dach in Nouembre]

    Item te Brugghe was en ghebodt ghedaen, dat alle die lantspeerden die in Brugghe waren, dat si alle ghereedt souden sijn omme te halene vitaelgie, als coorne ende andere saken, ten oorbore vander stede van Brugghe ende vanden inghesetene van diere. Die welcke terstont ghereet waren tot.ijc.of meer, ende hadden met hem lieden ontrent.C.mannen van wapenen, ende vertrocken van Brugghe den.v.sten dach van Nouembre ten.vij.hueren of daer ontrent, ende voerden met hem lieden sacken om coorne in te doene, twelc oock al gheladen was ter sluys. Ende int wederkeeren als sy om dye vitaelgie gheweist hadden, waren beleyt ten.ij.plaetsen daer si passeren moesten metter voorseyde vitaelgie, te wetene vp den wech van Vyuen ende bi Spermaelgien, wel met.iiijc.peerden, ende.vic.voetvolcx, ende waren ghestelt daer dye voorseyde van Brugge passeren moesten, so dat alle dat voetvolc dat metten voorseyde wagenen was, wiert al meest gheuanghen, ende si voerden alle die wagens metter voorseyde vitaelgie ten Damme, ende mijn heere van Nassauwe was daer selue mede in persone. Ende quamen dien dach voor die stede ende daden daer vele quaets van branden ende andersins. Ende dit ghebuerde Anno.M.iiijc.ende.xc.den.vi.sten dach in Nouembre.

¶ Item hier te voren vp sinte Luycx dach.xviij.in Octobre drouchmen te Brugghe processye generael metten weerden heleghen bloede binnen der kercke van onser vrauwen, omme den almoghenden god te biddene om eenen warachteghen paeys, want men als doe hoepte dat mijn heere van Nassauwe ghetrocken soude hebben ter sluys bi mer phelips van Rauesteyn, waer toe eene dachuaert als doe ghestelt was, maer mijn here van Nassauwe en quam daer niet.


        
        
    
[Item vp den seluen tijt waren ter zee gheuanghen drye schepen met engienen]

    [Den.xx.sten dach van Octobre. Anno.M.CCCC.ende.xc]

    Item vp den seluen tijt waren ter zee gheuanghen drye schepen met engienen, dye welcke toebehoorden der stede van Zutphen in Ghelderlandt, die welcke quamen van Meynfoort, ende wilden wesen naer Bouchoute, omme van daer te lande te bringhene naer den Damme, want si hadden meeninghe daer mede of te schieten alle die muelens van Brugghe. Ende waren vp die zee gheuanghen van die vander sluys, ende ter Sluys binnen ghebrocht. Ende dit was den.xx.sten dach van Octobre. Anno.M.CCCC.ende.xc.


        
        
    
[Item den.xxi.sten dach van Octobre]

    Item den.xxi.sten dach van Octobre, so verbarnden die van Damme alle die meetstouen die stonden vp den dijck binnen der prochye van Coolkercke, ende vele huysen daer ontrent, daer of dat onnoemelick grote schade quam.


       
        
    
    [Vp den.xxij.sten dach van Octobre]

    ¶ Vp den.xxij.sten dach van Octobre ofte ommer ontrent diere tijt, was ten Damme een ghebodt ghedaen, huyter name van mijn heere van Nassauwen, ende meer andere Capiteynen die daer waren, datmen vanghen ende rentsoeneren soude, also wel die vrauwen van Brugghe als die mans

{==CC.lxvij.r==} {>>pagina-aanduiding<<}

die men vonde met vitaelgie om te Brugghe te draghene, ende die kinderen in sghelijcx. Ende dat was om dat die van Brugghe gheen vitaelgie en souden ghecrijghen, als bueter, caes, ende eyeren die de vrauwen haelden ten halse, ende hier mede meenden si die stede te mineirene, want sijse anders nyet ghedoen en consten.

¶ Item vp desen seluen tijt so waren Typre gheladen.vi.waghenen met engienen, ende met poedere ende andere artijlgerye van orloghe bi wel wetene vander wet van Ipre, die men ghebrocht soude hebben int heyr vanden Henewiers te Houdenburch, om die stede van Brugghe mede te cranckene naer haerlieder vermueghen ende macht, twelc god van hemelrijcke versach, want het ghemeente wierts gheware, ende si deden die selue engienen weder ontladen.


        
        
        
    
[Item vp den.xxiiij.sten dach van Octobre]

    Item vp den.xxiiij.sten dach van Octobre, so trac mijn heere van Nassauwe naer der sluys bi mijn here phelips van Rauesteyn, ende was doe daer mijn here van Beueren ende meer andere grote heren om te communikierene deen metten anderen, om te gherakene tot eenen goeden paeyse, waer inne die voorseyde heren laboreirden. Maer eer mijn here van Nassauwe van den Damme vertrac naer der sluys, so dede hi onthoofden den Inghelschen capiteyn die de stede van Brugghe ghedient hadde, dye welcke huyt rijden soude om een course te doene ontrent met.xx.peerden, die welcke met hem reden huyter stede van Brugghe van welcke.xx.warender.ij.gheuanghen te Dudzeele, waer of Dijnghelsche Capiteyn deene was, ende waren ghebrocht binnen den Damme vp den.xxij.sten dach van Octobre, ende vp den.xxiiij.sten was hi onthooft. Ende eenen meester wijlent Pensionaris van Brugghe daer voren of ghenoteirt es, die wasser ooc onthooft, midts den neersteghen veruolghe van mijn vrauwe van Dudzeele, diet seere veruolchde aen mijn here van Nassauwe, omme dat die voorseyde pensionaris so scherpelick examineirde, so dat hi ooc was ghebrocht vanden leuende lijue ter doodt in dye presencie van mijn here van Nassauwe.


        
        
    
[Item den.xxv.sten in Octobre so quam een herault vanden Coninck van Vranckerijcke]

    Item den.xxv.sten in Octobre so quam een herault vanden Coninck van Vranckerijcke, ende brochte met hem brieuen aen die stede van Brugge, inhoudende vp dat den paeys niet voort en ghinghe, so soude die coninc van Vranckerijcke der stede van Brugge sulcke assistensie doen van volcke, ende ooc van vitaelgie, byden welcken si commen soude tot hueren rechte. Ende die voorseyde bode verstaende dat mijn heere van Nassauwe ter sluys waert was, terstont sonder letten trac metten seluen brieuen ter Sluys bi mer Phelips van Rauesteyn omme dat sijn bootschap te bet verstaen soude sijn, ende dat mer Phelips soude weten wat sijn brieuen inhilden.

¶ Item es te wetene dat alle die boomen dye ontrent Brugge stonden binnen der haluer mijle, die waren alle gheabandoneirt, ende elckerlijc mochtse vellen ende inhalen tsijnen schoonsten, ende maecten daer barninghe of, wantet seere cout weder was, ende tvolc conste qualic aen barninghe gheraken, so datter luttel boomen bleuen staende binnen der haluer mijle.


        
        
    
[Item mijn here van Nassauwe quam ter sluys vp den.xxvi.sten dach van Octobre]

    Item mijn here van Nassauwe quam ter sluys vp den.xxvi.sten dach van Octobre, omme te tracteirene van paeyse, daer was mer Phelips van Rauesteyn, mijn here van Nassauwe, mijn her van Beuere, ende meer andere heeren. Ende sonderlinge aengaende tstick van Brugge, so begheerde mijn here van Nassauwe te hebbene.iijc.personen om sijne wille ende gheliefte mede te doene, ende noch bouen dien.iij hondert duysent croonen. Ende mijn here phelips dit verstaende, en wilde daer inne nyet consenteren, ende en wilde nochtan niet scheeden van dye van Brugge om gheen paeys te makene, maer met redenen so soude mer Phelips wel te vreden gheweist hebben, maer aldus so en ghinc den paeys vp dien tijt noch niet voort. Ende doe was buyten ter Sluys in ghesteken, omme te commene duer doude vaert vander Sluys te Brugghe,

{==CC.lxvij.v==} {>>pagina-aanduiding<<}

midts datmen ten Damme met gheene schepen passeren en mochte, ende om datmen van ter sluys soude moghen bringhen coorne ende andere vitaelgie te Brugghe, want daer groot ghebrec van coorne was vp dien tijt.


        
        
    
[Item dyt naeruolghende es den prijs also die vitaelgie ghemeenlic galt vanden.xxvij.sten in Octobre tot midwinter]

    Item dyt naeruolghende es den prijs also die vitaelgie ghemeenlic galt vanden.xxvij.sten in Octobre tot midwinter, ende daer naer, want tghelt buyter manieren hooghe ghinc.
¶ Eerst een vette coe	ix.libra groten
Een middelbaer coe	vi.libra groten
Een ghemeene coe	v.libra groten
Een vet schaep☩	xxiiij.schellingen
Een vet swijn	xxv.schellingen groten
Een middelbaer swijn	xxv.schellingen groten


¶ Item ter marct en quam gheen visch dan die de vrauwen brochten ende selue haelden te halse
Eenen scheluischgalt	xvi.groten
Een roche	xij.groten 
Een pont bueters	xvi.groten
Een pont hollantsche buetere	viij.groten
Een.xxv.eyeren	xx.groten
Een schapen caes	xij.groten
Een paer mans schoen	xxx.groten
Een paer vrauwen schoen ende pantoufelen	ij.schellingen groten
Een paer pantoufelen	xl.groten
Een paer plattijnen	v.groten
Een.xxv.grote appelen	vi.groten
Een.xxv.midde appelen	ij.groten
Een bont rapen	i.groten [...]
Eenen stoop nyeumolcken melc	v.groten
Eenen stoop kernemelk	i.groten[...]
Een vloer besem	iij.groten
Een pont roete keersen	vi.groten
Een pont wasse keersen	ij.schellingen
Een hoet tarwe☩	xxx.schellingen 
Een hoet rugghe	xx.schellingen
Een hoet gheerste	xij.schellingen
Een hondert fasseelhouts	xv.schellingen
Een hondert rijs	xij.schellingen groten



        
        
        
    
[Item es te wetene, dat dese voorseyde orloghe binnen.iij maenden vanden eersten dach van Ougst totten xxvij.sten dach van Octobre]

    Item es te wetene, dat dese voorseyde orloghe binnen.iij maenden vanden eersten dach van Ougst totten xxvij.sten dach van Octobre.Anno.xc.ghecost hadde der stede van Brugghe ouer ghebrocht by goeder rekeninghe van Ian van Huytijnc, in die yeghenwoordicheyt vanden Capiteynen die somme van.ix.duysent ponden groten van costen die die stede ghehadt hadde. Ende noch bouen dien moesten die poorters ende die ambochtslieden leenen.xvic.libra groten, die welcke rekeninghe ghedaen was vp den xxvij.sten dach van Octobre Anno.xc. Ende dit was van alsulcken ghelde als doe ganc ende cours hadde binnen Brugghe. Ende in desen tijt so en biecken vele lieden in Brugge anders niet dan gheersten broot, want si anders niet ghecrijghen en consten, ende vele leden groot ghebreck.


        
        
        
    
[Item die van Brugge dus in groter desolacie sijnde]

    [Den.xiiij.sten dach van Nouembre]

    Item die van Brugge dus in groter desolacie sijnde, ende van nyement gheen sercours noch bystant en hadden, vonden in hueren raet dat si huyt maecten twee gheestelicke persoonen, te wetene meester Adriaen de mil vanden predicaren ende meester heyndrick vanden Caermers beede doctueren in Theologie, dye si sonden binnen der stede vanden Damme bi mijnen here van Nassauwe, om te ghecrijghene een goet apointement tusschen mijn heere van Rauesteyn ende mijn here van Nassauwe, ende die van Brugge. Maer mijn here van Nassauwe en wilde niet hooren, als aengaende van mer Phelips van Rauesteyn, maer dat si scheeden wilden van mer Phelips van Rauesteyn, ende dan soudemen van paeyse spreken. Ende met deser antwoorde trocken dye voorseyde twee doctueren naer Brugghe weder omme. Ende int wederkeeren vanden voornomde gheestelicke personen, waren vergadert alle tghemeente van Brugghe, ende daer was hem lieden te kennen ghegheuen trapoort vanden voorseyde personen. Waer vp dat die voornomde twee gheestelicke persoonen weder ghesonden waren ten Damme bi mijn heere van Nassauwe, maer ne waren niet ghelooft en Damme binnen te commene om huerlieder rapoort te doene, maer moesten weder keeren sonder antwoorde of bescheet te Brugghe. Ende dit was den.xiiij.sten dach van Nouembre.

        
                
                
            
            [Ende aldus was binnen Brugghe groote aermoede]

            [Den.xij.sten dach in Nouembre]

Ende aldus was bin-

{==CC.lxviij.r==} {>>pagina-aanduiding<<}


nen Brugghe groote aermoede, ter cause vander voorseyde orloghe die mijn heere van Nassauwe so stranghelic voerde vp die stede van Brugghe, metsgaders die vanden Vryen die te Rijssele fynanchie deden mijn here van Nassauwe, daer mede dat hi die Henewiers ende andere van sijnen volcke mede betaelde. Maer daer naer alsoo ten Damme gheboden was, so worden die van der gaerde. Ende die ruyters die te Vassenare laghen vinghen alle die vrauwen ende steldense te rentsoene, twelc daer te voren noeyt ghesien en was, want sijere wel.xxv.vinghen vp eenen dach, die si al rentsoeneirden ende hieldense te Vassenare in een sterc duyue cot tot si haer rentsoen betaelt hadden. Ende dit daden si want si gheen mans en consten ghecrijghen, ende lettel ghelts ontfinghen van huerlider saudye daer si by leuen mochten. Aldus en mochtmen gheen vrauwen meer huyt seynden om vitaelgie, noch om eeneghe andere saken, byden welcken die stede te meer ghebrecx leedt, wat dye vrauwen der stede groot sercours daden, dus wasser die stede van Brugghe qualick aen, want si nyement te vriende en hadden in tgheheele lant, dan alleenlic Sluys ende mijn here van Rauesteyn voornomt. Dit was Anno.xiiijc.ende.xc.den.xij.sten dach in Nouembre.


        
        
    
[Item daernae waren gheordonneirt schepen wel ghestoffeirt met engienen,

   
    [Den.xv.sten dach van Nouembre]

    metten welcken men trac lancx der leye tot in dye prochye van Oorscamp, daermen alle die voorseyde schepen loet met coorne ende met ander grane, ende alle dat die vrauwen ende kijnderen draghen mochten was in die voorseyde schepen gheladen. Ende Ioris Pycauet capiteyn van Brugghe was byder groter steenbrugghe wel met.viijc.mannen, ende daer quamen eenege vander gaerde die welcke meenden ons volc te beschamene, maer si en keerden niet alle weder Toudenburch, wantter daer een deel doot ghesleghen bleuen, ende int wech trecken naer Oudenburch hadden wel gheuanghen.ijc. vrauwen, maer si waren so rasch gheuolcht dat si die moesten loochenen ende achterlaten, ende die schepen waren ghebrocht te Brugghe metten coorne. Maer die voorseyde Henewiers hadden in een vanden schepen tvier ghesteken, maer twas noch ghebrocht in die stede metten anderen. Ende dit gheschiede Anno.xiiijc.ende.xc.den.xv.sten dach van Nouembre.


        
        
    
[Item den.xix.sten in Nouembre]

    Item den.xix.sten in Nouembre, so warente Brugghe gheordonneirt.xviij.personen met den twee gheestelicke personen voorseyde, by consente van mijn here Phelips van Rauesteyn, ende byden ghemeenen volcke vander stede, vp auentuere was ouerlaste der stede bi nachte mochte comme om te treckene bi mijn heere van Nassauwe te Damme, omme met hem te communikierene, omme te gherakene teenen goeden paeyse.

¶ Item in desen tijt was verboden datmen binnen Brugghe in gheene prochyekercken mochte luyden te mattene, noch oock sauens vp auentuere of der stede yet toe ghecommen hadde bi nachte, datmen by dien die clocke vp dye halle te min hadde moghen horen, ende specialicken om dat dye ghedeputeirde vertrocken waren.


[Item die voorseyde ghedeputeirde commende ten Damme]

    Item die voorseyde ghedeputeirde commende ten Damme, si vielen te voet voor mijn heere van Nassauwe, biddende voor dye stede van Brugghe om een vriendelick apointement. Vp twelcke hi daer antwoorde als aengaende het sic van die van Brugge, dat si verbuert hadden lijf ende goet, twelcke hem verbeden was, ende datment hem al vp gheuen soude tsijnder gheliefte, ende dat hi dan doen soude dat hem dye van Brugghe mochten belouen ende hem dancken. Voort soe begheerde hi te hebben tsijnen wille ende beliefte die hi noteren soude, ende eene seere grote somme van penninghen dye buyter maten groot was.


[Ende onse ghedeputeirde vanden Damme commende]

    Ende onse ghedeputeirde vanden Damme commende, daden tver-

{==CC.lxviij.v==} {>>pagina-aanduiding<<}

tooch voor al tghemeene vander begheerte van mijn heere van Nassauwe, welcke pointen men som niet en consenteren en wilde. Maer was ghesloten ende ouer een ghedreghen bi rijpen Rade datmen soude antwoorden ende alligieren, als dat die van Brugghe niet ghebroken noch ghedaen en hadden yeghens den paeys van Tours die daer ghesloten was, ende waren vulueerdich daer of te antwoordene int parlement te Parijs. Ende ooc aengaende vanden paymente dat gheuallen was te sint Ians messe. Anno.xc.dat wilden sie gheerne ende minlick vp legghen, ende hem lieden dochte dat si daer inne niet mesdaen en hadden, ende die voorseyde ghecommitteirde trocken met der antwoorde naer den Damme. Ende mijn heere van Nassauwe beantwoorde verstaende, seyde yeghen dye voorseyde ghedeputeirde dat si vertrecken souden, hi soude doen dat in hem ware, ende was tonvreden ende qualick ghemoueirt.

          
        
    
[Item vp den dach vander presentacie van Marie]

  
        [Vp den dach vander presentacie van Marie]

    Item vp den dach vander presentacie van Marie, diemen heet onser vrauwe van Melanen, den.xxi.sten dach van Nouembre, ende was vp eenen sondach voor die noene, so was die stede van Brugghe in grooter noot, ende twas seer mistich wedere datmen nauwe ghesien en conste ouer die veste, ende doe waren die vanden Damme ende vander gaerde wel.xijc.peerden ende.ij.duysent voetganghers wel voorsien, ende die heren vanden Vryen waren met hem lieden Ende alle die capiteynen waren ghecleet in swarten fluweele, ende laghen te scheipsdale buyten der ezelpoorte. Ende hadden toe ghemaect.xij.ruyters in vrauwen abyten met coruen met buetere, ende met eyeren, ende vischmanden met broot, ende quamen voren om also die poorte in te nemene, ende souden die wakers doot ghesleghen hebben, ende dan al tvolck inne ghelaten hebben, ende hem lieden volchden.xij.ruyters met stalen boghen, die waren noch buyten aen dye huysen voor dezelpoorte als dandere in die poorte som waren, ende midts dat dandere nyet rasch en volchden so hadden die wakers quade suspicie. Ende doe wasser een vrauwe dye seyde, certeyn het sijn mans ghecleet in vrauwen abyten. Doen stackmen terstont die barriere toe, ende clopte tclocxken vp die poorte alaerme, ende den roup quam al die stede duere in allen kercken ende in allen plaetsen dat sy binnen der stede waren ende dezelpoorte ghewonnen hadden. Huyten welcken terstont so veil volcx ten poorten ende ter vesten was dattet onmueghelick scheen te sijne, want twas elcken om lijf ende goet gedaen. Ende waren so versaecht die also in vrauwen habyten waren dat sy niet naerder commen en dorsten so si som daer naer seyden, want hem lieden dochte dat si so onnoemelic volc saghen dat sijer in versaecht waren. Ende meenden als doe wel dye stede ghenomen te hebbene, want si vele vrienden binnen der stede hadden, want daer was bouen in scofhec vander poorte eenden stoc ghesleghen, so datment niet neder laten en mochte. Ende dat hadde ghedaen een winnebroot soomen seyde, want het als doe sijn wake ter poorte was, maer bi der gracien gods si sloughen saulte van harer meeninghe. Ende siende dat sy ghemist hadden, van quaetheden staken tvier in vele huysen te scheipsdale als si vertrocken.


        
        
    
[Item vp Sinte kathelijnen dach snachts ontrent den.ij.hueren]

    Item vp Sinte kathelijnen dach snachts ontrent den.ij.hueren, so dede mijn heere van Nassauwen met sijnen volcke doen een alaerme vp die stede van Brugghe, schietende vp die speypoorte met.ij.of.iij.engienen, so dat si.ij.of.iij.gaten schoten in die voorseyde speypoorte. Ende die vanden Damme schoten met eenen engiene eenen cloot duer thuys van Vincent van Elsen yeghen ouer thuys van cambron, maer daer en was nyement of ghequetst. Ende daer was gheuonden al bi die carmers kercke eenen yseren cloot, weghende wel xxx.libra, die dye van Damme ooc schoten binnen der stede, maer daer en was nyement mede ghequets. Ende men schoot ooc seere huyter stede naer hem lieden, so datter vele van hem lieden doot bleuen, ende ook seere ghequets.

¶ Ende vp desen seluen dach so trocken sachternoens ontrent den.ij.hueren vele schamele lieden Brugghe van aermoeden, want die vitaelgie wiert lancx so dierdere, ende schamel lieden en vonden niet te winnene,

{==CC.lxix.r==} {>>pagina-aanduiding<<}

om den cost mede te ghecrijghene, ende elck trac daert hem gheliefde, ende ghinghen alle ter Ghendtpoorte huyt soucken auentueren. 

¶ Want een hoet tarwe galt doe.iiij.libra groten, den rugghe.ij.libra groten, ende al ander graen in aduenante van dien. Een libra buetere.xvi.groten, een cabuyscole.iij.groten, een.xxv.eyeren.xxxvi groten, een pont broots.xij.groten, een pont caes viij.groten, eenen stoop wijns.xxx.groten.


        
        
    
[Item vp den.xxviij.sten dach van Nouembre. Anno.xc.]

    Item vp den.xxviij.sten dach van Nouembre. Anno.xc.so trocken die van Brugge sauens in den voor auent huyte met schepen, wel voorsien met engienen, ende den capiteyn metal den garnisoene ende sommege ambochtslieden mede naer der sluys, duer die oude vaert om coorne ende ander vitaelgie, want si in groter noot waren, ende en mochten van niement ghesercoureirt worden dan van die vander sluys, ende van mijn here van Rauesteyn, want si nyement anders binnen Vlaendren te vriende en hadden. Ende daer was ooc gheordonneirt datmen noch seynden soude.vc.mannen ambochtslieden vanden ghenen diere best toe dienden, yeghen dat si weder commen souden vander sluys, vp auentuere of hem lieden die van Damme eenich belet wilden doen als wel scheen, maer dit volck en quam niet tijts ghenouch. Want int wederkeeren vanden seluen schepen metter vitaelgie vander sluys, commende byder brugghe tusschen Oostkercke ende den Damme soe was daer mijn here van Nassauwe met al sijnder macht vanden Damme. Ende daer was Ioris Pycauet capiteyn van Brugghe met sijnen volcke bespronghen. Daer was seere gheuochten, ende daer bleef vele volcx, alsoo wel vanden ruyters vanden Damme als van die van Brugge, want Pycauet hem seer vromelick daer weerde, maer ten sijne hi bleefter gheuanghen, ende noch vele andere met hem, ende vele bleeffer doot, metsgaders dat dander volck van Brugghe nyet in tijts en quam. Ende smorghens ontrent den.vij.hueren quam die tijdinghe te Brugghe dattet al verloren was, ende den capiteyn gheuanghen, ende veil andere gheuanghen ende doot gheslegen Ende den capiteyn Ioris pycauet was gheuoert ten Damme, twelc wel een drouue mare was voor die van brugge, maer daer wasser sommege diere inne verblijden.

¶ Item es te wetene dat dye ambochten vp desen seluen tijt hadden ghedaen vanghen eenege personen, die men te laste leyde dat sy van desen saken wel wisten, ende van tghene datter ghebuert soude hebben vp onser vrauwendach vander presentacie, vanden welcken die ambochten versochten iusticie van dien personen ghedaen te hebbene, in dien sijs beschuldich waren. Ende vp den seluen dach dat Pycauet gheuangen was, so quamen die vrienden vanden voorseyde poorters, ende begheerden aen die.ix.mannen die ghenomen waren om doorloghe te beleedene, dese voorseyde personen te lichtene ende ontsleghen te hebbene in alder manieren, twelc alsoo ghedaen was. Ende als doe eenege die met mijn here Phelips van Rauesteyn toe waren, meenden eene vprijsinghe te makene, metsgaders eeneghe vander seluer bende, daer huyt dat commen was eene grote orloghe, ende dye stede van Brugge in groter noot ende verdriet.


    
[Item sachternoens ontrent den.iij.hueren]

    Item sachternoens ontrent den.iij.hueren, so quam inden burch Cornelis Pieters Lambrecht taeye, ende een backere, ende een schoemakere Heyndrick van Bruwaens sone, ende riepen alle ghelijck huyt eenen voyse, alle die de stede van Brugghe liefhebben ende paeys begheeren, die commen by ons ter marct. Ende es te wetene dat alle dye meeste menichte, alsoo wel poorters als ambochtslieden, begheerden ende riepen om paeys, midts welcken si die bende tonder brochten sonder bloetsturttinghe, maer twas een werc van gode, dat dese.iiij.voorseyde personen dit so stoutelic begrepen ende bestonden, ende vele volcx quam terstont bi hem lieden. Ende dit ramoer ghedaen sijnde, Iacob clays die buersemakere, Adriaen floreins, ende ioncker Hans van Rans, ende die Baliu van Haerlebeke, dese waren die personen die wel meenden een quaet voorstel ghedaen te hebbene inden burch, metsgaders hare medepleghers, maer si en vonden gheen assistencie aen die ambochten. Ende dese quamen wel ghewapent ende voorsien, ende seyden men wil doot slaen die vrienden van mijn here phelips. Ende doe

{==CC.lxix.v==} {>>pagina-aanduiding<<}

wasser eenen roup ghegeuen alle die paeys begheeren, die willen der poorterye ende den ambochtslieden by staen. Ende doe was den voorseyde Iacob Claeys dye buersemakere ghesleghen onder die voeten, Ende was seere ghequetst, ende si vinghen oock Adriaen Floreins die soutcoopere, ende dandere namen die vlucht. Ende terstont begonsten alle die notable te vergaderen vp die marct onder des prinche banniere, ende die ambochtslieden onder die hare, maer het volck viel al meest der wet by, want elc riep om paeys.


[Item men moet weten datmen vele lieden vandt als doe]

    Item men moet weten datmen vele lieden vandt als doe, dye niet en aten dan gheersten broot ende van euene, wantmen anders niet ghecrijghen en conste. 


       
        
    
    [Totten xxviij.sten dach van Nouembre]

    ¶ Item binnen den seluen auende was gheuanghen den Deken vanden smeden, dye welcke een was van haerlieder bende. Ende die Deken vanden temmerlieder bende. Ende die Deken vanden temmerlieden hilt hem huyten weghe, ende noch meer andere, ende doe began men eerst van paeyse te sprekene. Ende dese voorseyde orloghe die der stede van Brugghe seer schadelic was, die began ontrent Sint Ians messe, ende gheduerde totten xxviij.sten dach van Nouembre. Anno.xiiijc.ende.xc.


[Item es te wetene, dat die voorseyde ghecommitteirde weder waren als doe ghesonden ten Damme aen mijn here van Nassauwe]

    Item es te wetene, dat die voorseyde ghecommitteirde weder waren als doe ghesonden ten Damme aen mijn here van Nassauwe, ende gauen daer hem te kennene hoe dat te Brugghe stont, ende vielen hem te voete, biddende om een vriendelick apointement, ende vertoochden hem hoe alle tvolck paeys ende sijne vrientscap begheerden. Ende mijn here van Nassauwe vertoochde onse ghedeputeirde van Brugge vp wat condicien dat si paeys hebben mochten. Ende des anderen daechs quamen onse ghedeputeirde vanden Damme, ende dambochten ende al tghemeente was vergadert, ende daer gafmen hem lieden te kennene, hoe dat mijn heere van Nassauwe begheerde te hebbene vander stede van Brugghe vanden inwonende van diere.lxxx.duysent ponden groten ten drien paeymenten. Ende alle die ghene die cause gheweist hadden vander orloghe, die welcke Ioris Pycauet alle bedreghen hadde, want si alle daghe raet met hem hilden, die begeerde hi tsijnen wille, welcke personen hem al meest absent hilden, maer waren daer naer vele ghecreghen ende gheiusticiert. Ende hier vp was den paeys gheconcludeirt. Ende mijn here van Nassauwe sandt om der obediencie dye si hem betoocht hadden, twee sticken Rijnsch wijns, dye welcke ghesconcken ende ghepresenteirt waren der wet hooftmannen ende Dekens.


       
        
    
    [Vp den.xxix.sten dach van Nouembre]

    ¶ Ende binnen den seluen daghe waren alle die ghesellen die vanden garnisoene waren binnen der stede van mer Phelips van Rauesteyn wege, die moesten alle die stede ruymen, dies dedemen hem betalinge van al dies men hem tachter ende schuldich was, in tclooster vanden Sartreusen buyten Brugghe Ende men sandt terstont te Dixmude, ende alle twestlant duere, dat elc soude moghen bringhen alle maniere van vitaelgie sonder eenich belet, want te Brugghe van veilder hande saken groot ghebrec was. Dit was vp den.xxix.sten dach van Nouembre. Anno.M.CCCC.ende.xc.


Dit waren die ghedeputeirde die mijn heere van Nassauwe ten Damme ghesonden waren.

Eerst meester Adriaen de mil doctuer ten predicaren, meester Heyndric Inghele doctuer vanden Caermers, mijn here van Lembeke, ende dandere vanden notabelsten ghenomen huyten.ix.leden, tot.xviij.personen int gheheele. Ende weder commende vanden Damme sachternoens ten.iiij.hueren naer der noene quamen twee ende twee te gadere, vp die marct den derden dach van Decembre.

        
        
        
        
[Item mijn here van Nassauwe]

        [Vanden eersten dach van Hoymaent tot int laetste van Nouembre]

    Item mijn here van Nassauwe sandt terstont aen die van ghendt dat si souden willen laten passeren eenege schepen met coorne, ten behouue van die van Brugghe, want si groot ghebrec van coorne hadden. Waer vp dat die van Ghendt ontboden dat si gheen coorne ontbeeren en mochten, noch gheen te vele en hadden. Daer bleec wel die vrientschap die si de van Brugghe ionden, daer si nochtans ghenouch die orlo

{==CC.lxx.r==} {>>pagina-aanduiding<<}

        ghe omme aen namen, omme dat si by die van Ghendt blijuen wilden, ende tghelt niet anders of stellen en wilden dan alsoot die van ghendt stelden dat was ten helfte, maer lieten die van Brugge inden noot sonder hem lieden eeneghen bystant of sercours te doene, daer si nochtans waren vanden eersten dach van Hoymaent tot int laetste van Nouembre, dat si nauwe eenen voet buyter poorte en mochten stellen ende screuen alle daghe om sercours ende bystant aen die van ghendt. Die welcke hem lieden niet en daden, maer lietense alleene inden brant, ende hilden dat sy hadden ende sweghen al stille. Huyten welcken ic dit scriue teender memorie ende ghedinckenesse dat ic die van Brugghe niet raden en soude te sijne of yet te doene contrarie hueren Prinche of ooc eenege grote heren, ter cause vanden broederschepe diemen hem lieden toe bewees.


[Item mer Enghelbeert van Nassauwe quam te Brugghe met schonen state]

    Item mer Enghelbeert van Nassauwe quam te Brugghe met schonen state, ende was ghelogiert int huys van Rauesteyn, ende dye ghedeputeirde van mijn heere van Nassauwen waren ghelogiert tot Ian canneels achter doude halle. Ende waren dese personen, mer phelips van Nassauwen monseur de Molines
Die president van Vlaendren
Ende Clays van Delft


       
        
    
    [Den vierden dach van Decembre]

    ¶ Dese quamen ouer die marct, daer dye vander wet metsgaders die poorterye, onder eene opene banniere, ende die voorseyde poorterye ende also wel dye ambochten begeerden alle paeys. Ende binnen den seluen auende quamender.ij.wagens met buetere ende eenen waghene met vissche, so datmen eenen scheluisch diemen smorghens cochte.xxxij.groten met ghelijcken ghelde, sauens hadde om viij.groten. Ende dit ghebuerde den vierden dach van Decembre.


[Item es te wetene, dat den paeys gheconcludeirt ende huyt gheroupen was vp sinte Nyclaes dach]

    Item es te wetene, dat den paeys gheconcludeirt ende huyt gheroupen was vp sinte Nyclaes dach, den.vi.sten in Decembre, ten.iiij.hueren naer der noene. Ende es te wetene datmen die.xxx.duyst gheuen moeste binnen.viij.daghen als doe eerst commende. Ende daer waren huyt ghelesen.lvi.personen, die welcke alle ghesloten waren buyten den paeyse, ende hadden verbuert lijf ende goet soomen seyde. Vanden welcken.lvi.personen eeneghe maecten hem wech, ende quamen wel daer nae tharen paeyse met mijn here van Nassauwen, ende die sommeghe trocken ter sluys bi mijn here phelips van Rauesteyn. Ende die gheuanghen wierden waren alle onthooft, als ghy hier naer horen sult. 

¶ Item es te wetene dat dye stede lange tijt gheregiert hadde gheweist van.ix.mannen, ghenomen huyt den.ix.leden, wantter vele wethouders huyter stede gheulucht waren. Ende die wet en hadde niet vermaect gheweist sichtent septembre. Anno.lxxxix. Dus warense wel.xiiij.maenden in die wet. Ende waren sommeghe vander wet die hem altemets met den.ix.mannen vouchden ende vertoochden, waer of Ioos van Wulfsberghe ons Burchmeestere een was dye altoos stede hielt. Maer vp wint Gillis dach hier voren int iaer.xc.en wasser gheen wet vermaect, ter cause vander orloghe voorseyde.


       
        
                
        
    
    [Vp onser vrauwen dach den.viij.sten in Decembre en den.xxviij.sten dach van Nouembre en den.ix.sten dach van Decembre]

    ¶ Item vp onser vrauwen dach den.viij.sten in Decembre, so drouchmen te Brugge eene processie generale met den fiertre van.s.Donaes, om god te danckene vanden paeyse. Ende alsmen metter processie quam vp dye marct, so stont dat noch den standaert die daer ghebrocht was den.xxviij.sten dach van Nouembre, ende was als doe of ghelicht vanden Capiteyn Ian Heyndricx, ende ghebrocht metter processie inde kercke van sinte Donaes. Ende terstont daer naer so was die wet vermaect byden Commissaresen vanden hertoghe Phelips ende van mijn here van Nassauwen. Ende waren doe Burchmeesters van Brugge ghemaect Clays van Delft, ende Cornelis van Halewijn, ende die Scouteetene mer Cornelis metteneye, ende Baliu mijn here van Huytkercke. Ende naer den.ix.sten dach van Decembre, soe begonste alle vitaelgie te lichtene, ende daer quam vele goets huyten westlande, so dat een broot dat langhe ghegolden hadde.xij.mijten dat cochtmen om.vi.mijten, ende een libra bueters dat ghegolden hadde.xvi.groten dat cochtmen om.vi.groten. Een hoet tarwen dat ghegolden hadde.iiij.libra groten dat cochtmen terstont om.ij.libra groten, ende alle ander vitaelgie in aduenante. Ende van dier tijt voort

{==CC.lxx.v==} {>>pagina-aanduiding<<}

so began alle dinghen te lichtene, wantter vele goets quam van alle canten.


[Item men sal weten dat die somme die die van Brugge gheuen moesten mijn heere van Nassauwe]

    Item men sal weten dat die somme die die van Brugge gheuen moesten mijn heere van Nassauwe ter cause vanden paeyse, bedrouch.lxxx.duysten ponden groten, waer of dat si teen derde vinden moesten binnen.viij.daghen, ende dander payment te sint Ians daghe midsomers daer naer, int iaer.xci. Ende tghelt vanden eersten paymente was gheuonden in deser manieren, te wetene dat elck hooft van mans ende vrauwen ende kinderen, also wel dienstboden als andere, die moesten betalen voor elck hooft.x.schellingen groten. Te wetene hootghelt alsoot toe noch ghinc. Voort alle die huysen staende binnen der stede, wien si toe behoorden, also wel cloosters prochyekercken als andere, moesten gheuen voor elc huys dat een libra tsiaers galt moeste gheuen.x.schellingen groten, ende alle die huysen die min golden dan een libra groten dye en gauen niet, maer alle dander die meer golden dan een libra groten tsiaers in hueren, die moesten betalen voor elcke eerdtstede dye binnen den huyse waren.x.schellingen groten, wel verstaende alsoot tghelt doe ghinc, dat was eenen gouden guldene, die dede als doe.x.schellingen groten, ende dit was al so ghesloten inden paeys, die huytgheroupen was vp sinte Niclaes dach, den.vi.sten in Decembre. Ende daer was een ghebodt ghedaen metter clocke, dat elc moeste betalen sonder delay, vp daer of ghecorrigiert te sijne. Ende dit was vp den.x.sten dach van Decembre. Anno.M.iiijc.xc.


       
        
    
    [Vp den.xviij.sten dach van Decembre]

    ¶ Item vp den.xviij.sten dach van Decembre, so waren te Brugghe vp die marct onthooft sommeghe personen van die buyten den paeyse ghesloten waren, ende haerlieder hoofden ghestelt vp glauyeschachten vp dye houde halle in dye nederste voye, aen dye sijde vander marckt, ende huerlieder lichamen waren vp wielen ghestelt buyten der Ghendtpoorte.


        
        
        
    
[Item vp den laetsten dach van Decembre]

    Item vp den laetsten dach van Decembre, soe was te Brugghe tghelt of ghestelt, inder manieren hier naer volghende.
Eerst den ingelschen no.mett' rose.	ix.schellingen.iiij.der
Den nobele Heynricus	viij.schellingen groten
Den Inghele van Inghelant	vi.schellingen.ij.der
Den gouden vlaemsche nobele	viij.schellingen groten
Den gouden leeu	v.schellingen groten
Den gouden Andries guldene	xl.groten
Den rijdere ende hongersche ducaten.	iiij.schellingen.iiij.der
De scuytkens ende cronen mett'sonne.	iii.schellingen.xi.der
Ende die gouden croonen	iii.schellingen.x.der
Den goudenrijnschen coruosters gul.	iij.schellingen.iiij der

¶ Tselueren ghelt.
Die grote Realen nyeu ghesleghen	ix.groten
Die dobbele Phelips ende karolus ende metten.ij.helmen ende metter croone	iiij.groten
die dobbel met.ij.leeuwen.	iij.groten.viij.mijten

¶ Noch gouden ghelt.
Lueuensche Pietere, Hutrechts gulden, ende sint Ians guldens	iij.schellingen.groten
Phelips clinckaert ende beyersche gul.	ij.schellingen.vi.der
Den Ghelderschen Rijdere	ij.schellingen.iiij.groten
Die Sauoysche croonen	iij.schellingen.x.der
Den Postulaet	xx.groten
Die Inghelsche stooters	iiij.groten
Die dobbele van Borbon	iij.groten
den penninc phelips diemen hiet coppenolle.	ij.groten


¶ Item es te wetene dat alle vitaelgie ghestelt was naer den cours vanden ghelde, maer ten duerde niet langhe.

¶ Item es te wetene dat te Brugghe doe grote triumphe ghedaen was van blijschepen dat wi te paeyse gherocht waren. Ende als doe quam die tijdinghe dat den coninck vanden Romeynen soude ghecroont sijn coninc van Hongheryen, waer omme dat grote triumphe bedreuen was. Ende inden burch was doe ghemaect een schoon groot vier al van nyeuwe stoelen, omme dieswille dat thout qualic om ghecrijghen was, twelc was ghedaen huyt triumphen ende voor een nyeuwicheyt, in welc vier waren verbarrent.v.hondert nyeuwe stoelen. Ende inden burch was ghetemmert voor Tschepen huys een schip wel aerdich ende gent, daer inne datmen ghenouchte bedreef. Ende tsauens esbatementemen inden Burch, daer diueersche prijsen van wijne mede te winnene waren. Ende int voornomde schip stonden Heraulten met schoonen wapenrocken. Ende aen tschip stont ghescreuen dit naervolghende.

   
            

{==CC.lxxi.r==} {>>pagina-aanduiding<<}

Die baerdge van dancbaerheden is weder ghekeert.  
Als hebbende voorspoedich voyaedge ghedaen.  
Dye haers rapoorts wil sijn gheleert.  
Sal sondaghe claer verstant ontfaen. 

¶ Nota.

¶ Ende vp den seluen sondach auent wo waren ten beelfroote huyt gehangen wel.vic. lanteernen elck met een barnende keerse van bouen, daer als doe stont sinte Michiel tot beneden toe, twelc seer schoone om sien was. int selue iaer.xiiijc.ende.xc.den.ij.sten in Lauwe

¶ Item mijn heere van Nassauwe vertrac vander stede van Brugghe vp den achtsten dach van Lauwe naer Hulst, daer als doe een dachuaert lach van alle dedele vanden lande, ende dat om datmen gheerne een goet apointement soude maken tusschen mijn here Phelips van Rauesteyn, ende alle die edele van Sprinchens landen, want van dien gheschille noch groot dangier quam der stede van Brugge ende ooc tghemeene lant van Vlaendren, maer ten ghinc niet voort.

¶ Item es te wetene dat die stede van Brugghe, aenghesien den tijt diet gheweist hadde groot goet tachter ende schuldich was van renten ende andersins, waeromme dat gheconsenteirt was om die stadt tontlastene eene kalioote vanden graue.ij.iaer lanc gheduerende, maer si ghinc wel.xx.iaer eer si al of gherochte. Ende men gaf eerst van een hoet taerwen.xxx.groten, van kalioote, vanden rugghe.xx.groten, ende al ander graan in aduenante.

¶ Ende es te wetene datmen kalioote gaf van alle maniere van goede, van coeyen, van schapen van calueren, van lammeren, van buetere, van case, van soute, van vissche, ende van allerhande etelicke ware, van barning houte, van turuen ende van buscolen, van foraedgie, vanden ponden groten.xij.groten.

Hoe alle de edele ende tghemeene lant van Vlaendren raet hilden, hoe men tlant van Vlaendren bewaren soude.

    
{== afbeelding 	==} {>>afbeelding<<}
    


{==CC.lxxi.v==} {>>pagina-aanduiding<<}


        
        
    
    [Vp den.xviij.sten dach van Lauwe]

    ITem vp den.xviij.sten dach van Lauwe was tghemeene landt van Vlaendren vergadert ende ooc alle die edele, omme raet ende aduijs te nemene hoemen tlant van Vlaendren bewaren soude eyghens mer Phelips van Rauesteyn ende die vander Sluys, vp twelcke gheordonneirt was datmen legghen soude volck van wapenen Tardenburch ende ten Damme ende Theys, omme die vander Sluys te besluyten. Ende datmen te Bieruliet soude legghen schepen van orloghen om die vander sluys ooc te besluytene byder zee, vp dat si gheen vitaelgie en souden ghecrijghen.


       
        
        
            
    
    [Den.ix.sten dach van Lauwe en den.xv.sten dach van Ougst]

    ¶ Item die Henewiers, te weten die gaerde die Toudenburch gheleghen hadde sichtent den.xv.sten dach van Ougst, die vertrocken van daer den.ix.sten dach van Lauwe ende ghinghen liggen Tardenburch ter assistencie van die van Brugge, wantter gheene cooplieden van gheenderhande steden en mochten te Brugge commen, huyt vreese van dye vander sluys die roofden ende pilgierden al dat si vonden. Ende sommeghe vanden capiteynen van den voorseyde Henewiers waren te Brugghe, ende men dede hem lieden betalinghe van dies men hem lieden tachter was.


       
        
    
    [Den.ij.sten dach van Sporcle]

    ¶ Item vp den.ij.sten dach van Sporcle was te Brugghe vp dye marckt ghemaect een galghe, ende daer waren aen ghehanghen.vi.ghesellen die welcke alle dag die lieden roofden ende pilgierden ontrent der stede van Brugghe. Ende doe was gheboden dat eeneghe die ter Sluys waren van Brugghe dat si thuys commen souden binnen.vi.daghen, vp gherekent te sijne viant tslants ende der stede van Brugghe, ende vp die verbuerte van huerlieder goet.


        
        
    
Item vp den.xvij.sten dach van Maerte.

Anno.xc.so was ghedaen aen die van Ghendt een begheerte, als dat si tghelt souden of stellen ten derden alsoot al omme ghinck, ende ooc hooft ghelt ende cafcoen ghelt also die van Brugghe ghegheuen hadden. Waer vp dat si antwoorden dat si vanden aduijse niet en waren dat te consenteirene anders dan alsoot te Ghent cours hadde, ende dat was ten haluen.


        
        
    
[Item vp den.xv.sten dach van April.Anno.xci.]

    [Item vp den.xv.sten] dach van April.Anno.xci.so was ghebrocht een blochuys huyt Brabant om te stellen in casant, omme twelcke alle die ruyters van Ardenburch trocken met machte in casant, maer als si quamen in Casant si en vonden der niet bouen.xij.persoonen, ende si staken tvier in Casant in diueersche huysen, want het volc van Casant was gheulucht binnen der stede vander Sluys.


       
        
    
    [Vp den derden dach van Meye]

    ¶ Item vp den derden dach van Meye so was dat weerde helich bloet omme ghedreghen metten keersen vanden ambochten al simpelick sonder trompetten, ende thelich bloet was ghedreghen van buyten totter cruyspoorte, ende daer brochtment binnen ende men droucht voort lancx der veste van binnen, ende also weder sinte Baselis naer costume.

¶ Item vp desen seluen tijt die vander gaerde haelden eenen groten roof voor Ghent wel van duysentich coeyen, ende vijnghen wel hondert lantslieden. Ende als doe begonste die orloghe vp Ghent, ende die duytschen die ten Damme laghen liepen ende roofden in Tghendtsche al dat sy ghecrijghen consten.


        
        
    
[Item.xxvi.in wedemaent galt een hoet taerwe te Brugghe vier gouden croonen]

    Item.xxvi.in wedemaent galt een hoet taerwe te Brugghe vier gouden croonen, ende den coopman manghelde deen goet yeghen dandere, wantter tghelt seer qualick om crijghen was, ende vele volcx vluchte huyter stede van Brugghe ende ghinghen dolen, want si niet te werckene en consten gheuinden, noch daer en was gheen neeringhe, ende veel volcx mans ende vrauwen die in die wulle of draperie wrochten die ghinghen alle verloren, want nyement vanden rijcke lieden en gaf ghelt huyt daer hi mochte, ende schamel lieden dye haer pandekens moesten vercoopen gauen wel dat een pont groot weert was om.vi.schellingen groten, want men cochte doe een pont fijn tins om.iij.groot, ende tkuer om eenen braspenninc yeghen die schamel lieden diet van groter armoeden ende ghebreke vercochten.



        
        
    
    
{==CC.lxxij.r==} {>>pagina-aanduiding<<}

    [Item.xxx.in Hoymaent so was te Brugghe onthooft ende ghequaertelleirt, een persoon gheboren huyt Zeelant]

    Item.xxx.in Hoymaent so was te Brugghe onthooft ende ghequaertelleirt, een persoon gheboren huyt Zeelant, die welcke was commen van der Sluys, ende hilt hem binnen der stede van Brugghe acht daghen oft meer, om binnen desen middelen tijt eenighe te hemwaert te ghecrijghene ende also eene vergaderinghe te maken omme doot te slane dye wakers van sinte Kathelijne poorte, ende dan soude tgarnisoen vander Sluys teender seker huere hebben gheweest binnen der kercke van sinte Kathelijne. Ende met sulcken liste hadden si meeninghe die stede in te nemene, ende souden hebben ghegheuen eenen roup Rauesteyn ende paeys.


        
        
        
        
    
[Item vp den.v.sten dach van Ougst waren gheleyt weder eenighe saudeniers in Oudenborch]

    Item vp den.v.sten dach van Ougst waren gheleyt weder eenighe saudeniers in Oudenborch, die welcke behoorden onder mijn heere van Meerwe, want mijn heere hem houdende was binnen der stede van Brugghe ter bewaernesse vander seluer stede. Ende vp desen tijt began alle vitaelie wat te lichtene. Ende vp den.xxij.sten dach van Ougst so gaf mijn here van Lichteruelde ouer sijn casteel inden handen vanden ruyters van mijn here van Rauesteyn ende die van Ghendt, ende hy track selue in persoone naer Ghendt ende hilt hem daer, ende me vrauwe sijn gheselnede bleef daer in tcasteel met huere kinderen. Ende in dese selue maent so starf Cornelis van Halewijn Burchmeester vander Courpse vander stede van Brugghe.


       
        
    
    [Den.ij.sten dach van Septembre. Anno.xci]

    ¶ Item den.ij.sten dach van Septembre. Anno.xci.so was die wet te Brugghe vermaect byden Commissaresen vanden Hertoghe Phelips, ende waren die Burchmeesters mer Iacob de voocht, ende meester Anthonis Spylgaert.


        
        
    
[Item vp den seluen tijt was te Ghendt ghehouden een collacie]

    Item vp den seluen tijt was te Ghendt ghehouden een collacie omme te seyndene byden hertoghe Phelips omme te gherakene teenen goeden paeyse. Ende Ian van Coppenolle metten sijnen en was van dien aduijse niet, want hi begeert hadde van elcken huyse binnen Ghendt staende.ij.schellingen groot, maer anders was haerlieder meeninghe, als datmen soude ordonneren xij.persoonen die maniere vinden souden omme tghelt te ghecrijghene, om tot eenen goeden paeyse te gherakene. In twelcke si niet en consten accorderen, waer of rees een grote beroerte binnen Ghendt, so dat als doe doot ghesleghen wort den Deken vanden wulleweuers ende noch meer andere, ende daer wassere veel gheuanghen. Ende dyt gheschiede vp den.xxix.sten dach van Septembre.Anno.xci.

¶ Item eeneghe vanden garnisoene van mijn heere van Nassauwe trocken te Neuele ende daer ontrent, te wetene duytschen ende Inghelschen, die welcke daer ghinghen om eenen roof te doene, maer seer lettele van die daer ghinghen keerden wedere, want si ghescoffiert waren van die van Ghendt, ende bleuender meest al doot ghesleghen. Ende dit was vp den tweesten dach van Octobre Anno.xci.

¶ Item dye van Ghendt waren ontboden te Denremonde, ende hem lieden was beloeft die stede ouer te gheuene, twelck also niet en ghebuerde, maer die van Ghendt ghinghen daer wel met.vic.mannen vanden welcken datter wel.ijc.doot bleuen ende wel.ijc.gheuanghen, ende doen quam die mare dat Coppenolle gheuanghen was, maer ten was so niet.


       
        
    
    [Den.vi.sten dach van Octobre]

    ¶ Item inden seluen tijt verloren die van Ghendt Hulst, ende dat was inghenomen van Petijt salasaert, ende mijn heere van Waesmunstre den.vi.sten dach van Octobre. Anno.xci.


[Item tes te wetene als mijn here van Nassauwe huyten Damme schiet]

    Item tes te wetene als mijn here van Nassauwe huyten Damme schiet so liet hi daer twee capiteynen, ende wel.C.ghesellen duytsche knechten, die welcke trocken in Tghendtsche met eeneghe quaetwilleghe bouuen van Ghendt, ende van daer ontrent gheboren roouen ende pilgieren, want alsoot doe ghinc int lant deen ghebuer beroofde den anderen, deen broeder den anderen, ende tkijnt den vadere, ende trocken ooc voor tcasteel te Lichteruelde ende haelden daer gro

{==CC.lxxij.v==} {>>pagina-aanduiding<<}

ten butijnck, ende tcasteel wort ghewonnen metsgaders dat mijn heere van Lichteruelde was te Ghendt. Ende twas gheseyt dat die van Lichteruelde souden stille sitten ende niet doen dan tcasteel verwaren, vanden welcken si contrarie daden ende hadden ghenomen waghens met coorne dye te Brugghe waert quamen, hoe wel dattet die vanden Damme eerst berocten. Maer midts dat die van Lichteruelde dat ghedaen hadden so tracmen voor Lichteruelde, die capiteyn van Brugghe ende die vanden Damme, want si schotent so ontsticken dat sijn niet gehouden en mochten, wantter vele engienen van Brugghe daer om ghebrocht waren. Ende was met hem lieden ghetracteirt als dat si hem niet meer en moeyden, maer bleuen stille sittende.


Hoe een ghemeene dachuaert gheordonneirt was te houdene binnen Mechelen, daer die van Ghendt, Brugge ende Ipre, met haerlieder ghedeputeirde met seer schonen state naer reysden.

    
{== afbeelding 	==} {>>afbeelding<<}
    


            
        
    
    [Vp den.xiiij.sten dach van Octobre]

    ITem vp den.xiiij.sten dach van Octobre so was gheordonneirt eene ghemeen dachuaert binnen der stede van Mechelen, daer alle die edele vanden lande vergaderen souden, ende ooc mijn here van Nassauwen, ende dit om eenen paeys te vercrijghene met mijn heere van Nassauwen ende dye van Ghendt. Ende dye dachuaert soude dienen den.xv.sten in Nouembre.
 
        
        
    
    [Vp den.x.sten dach in Sporcle]

    ¶ Item corts daer naer vertrocken die van Ghendt, Brugghe ende Ipre met haerlieder ghedeputeirde, ende alle andere steden met seer schoonen state naer Mechelen ter voorseyde dachuaert. Ende si lieden daer commen sijnde, ende oock alle die heeren versaemt, so was die dachuaert verstelt tot vp den.x.sten dach in Sporcle.


{==CC.lxxiij.r==} {>>pagina-aanduiding<<}

Item vp desen seluen tijt in die maent van Lauwe soe wast seer cout wedere ende seer gheurosen.

Ende binnen der stede van Dixmude waren eeneghe die alianchie maecten met die van Ghendt, so dat si quamen vp eenen nacht naer Dixmude, ende quamen heymelicke tot voor die stede met menichte van volcke, ende wel voorsien ende snachts quamen dye personen ouer thijs, want die vesten ouerurosen waren, ende seyden. Wilt ghy Dixmude hebben tes nv tijt volcht my. Ende die van Ghendt trocken clouckelic ouer die veste, ende sloughen doot tauwet van eender poorte, twelc seer sober was, want si schamel auwet hilden alst bleec Ende tvolc aldus al in ghecommen sijnde, soe wasser een oudt man die liep ter marct ende riep alaerme, ende dye was daer terstont doot ghesleghen.

¶ Item dyt gheruchte hoorende een rijck man vanden Vryen, ghenaemt Cornelis Ioris die lange tijt schepene vanden vryen gheweist hadde, ende meende te commene huyt sijnen huyse om ter marct te gane, ende wort daer ooc doot ghesleghen. Ende die van Ghendt ghinghen terstont ter marct, ende wonnen also die stede van Dixmude, ende si liepen terstont in alle der rijcker lieder huysen, ende vinghense ende ghecreghender grote schat van penninghen ende van yuweelen Ende eeneghe vloden met vele ghelts ende yuweelen duer die veste, die daer mede wech gherochten. Ende daer waren sommege vrauwen die ooc meenden met vele ghelts gheladen hebbende ouer dye veste te commene, maer eer si wech gheraken consten, het was hem lieder weder al ghenomen.


    [Item mijn heere van Nassauwen dit vernemende]

    Item mijn heere van Nassauwen dit vernemende, corts daer naer met die van Brugge ende die gaerde die Tardenburch lach, ende die van Cortrijcke metten garnisoene van daer ontrent wel voorsien van gheschotte ende engienen, trocken voor die stede van Dixmude, ende begonsten te stormene vp die voorseyde stede, so varre dat die van Ghendt die binnen der stede waren die stede weder ouer gauen, behouden dies dat si vertrecken moesten in haerlieder wambaeysen ende anders niet, twelcke hem lieden gheconsenteirt was. Ende die gaerde binnen der stede sijnde daden iusticie ouer die ghene die de stede also verraden hadden, maer die capiteyn vanden Damme bleeffer inne, met meer andere, ende die beroofden die stede, ende voerdender huyt groot goet ende vinghen vanden rijcsten dye si mede voerden, daer sy noch groot goet of ghecreghen, so dat ghemeente van Dixmude niet vele en behilt, want die voorseyde duytschen vanden Damme quamen als si van Dixmude quamen met selueren croesen, schalen, lepelen vp huerlieder hoeden ende bonetten hanghende seere vele.

¶ Item es te wetene dat dit garnisoen van den Damme van nyemende en hilden noch van heeren noch van yemant anders, maer roofden ende daden groote schade al tlant duere ende namen al dat sy vonden, also wel ontrent Brugghe als eldere, namen si die schamele lieden haerlieder beesten, ende moestense weder yeghens hem lieden lossen, ende by hem lieden heuet tlant die meeste schade ghehadt onder voren ende naer diet van alle der orloge ghehadt hadde, god wilt hem vergheuen dieser eerst leyde ende inbrochte.


Item in den seluen tijt so quamen dye vanden Damme voor dezelpoorte, daer si eenen wakere doot sloughen.


¶ Item die selue vanden Damme quamen vp eenen nuchtenstont voor sinte Kathelijne poorte, ende laghen daer in bleeckerye en doken, ende meenden wel alle die beesten ghenomen te hebbene, diemen ter poorten huyt ghedreuen soude hebben, maer men wierts gheware ende men dreef die beesten weder omme al in die stede. Ende si dat siende quamen tot in dye poorte ende sloughen voren in die poorte eenen waker doot. Ende vijnghen een van scapiteyns ghesellen, gheheeten Ian Mariot, ende keerden weder naar den Damme, roouende ende nemende al dat si vonden vp den wech van beesten ende andersins. Ende dit daden si huyt causen dat sy wilden betaelt sijn van die van Brugghe van alle den tijt dye si ten Damme gheleghen hadden.



        
        
    
    
{==CC.lxxiij.v==} {>>pagina-aanduiding<<}

[Item vp den.ix.sten dach van Sporcle]

    Item vp den.ix.sten dach van Sporcle, so vertrocken die ghedeputeirde van Brugghe ter dachuaert te Mechelen, daer alle die edele vanden landen vergadert waren ende dye ghedeputeirde van allen steden, ende dat om eenen generalen paeys te makene.


       
        
    
    [Vp den.x.sten dach van Sporcle]

    ¶ Item vp den.x.sten dach van Sporcle, so track Ian Denijs schipman heymelick huyt Ghendt, ende trac vp tcasteel te Honsdom bi Neuele, ende hi was daer Capiteyn ende hadde by hem wel.C.ghesellen seere wel voorsien, ende tcasteel was seer sterc ghebollewerct ende wel bewatert, ende deden vele schimps der stede van ghendt, ende vinghen ende beroofden tlandtsvolc daer ontrent.


        
        
    
    [Item vp den.xiiij.sten] dach van Sporcle, so trocken die van ghendt voor Tcasteel van Honsdom met grooter macht van volcke,

    Item vp den.xiiij.sten dach van Sporcle, so trocken die van ghendt voor Tcasteel van Honsdom met grooter macht van volcke, maer wonnen tvoorseyde tcasteel, niet yegenstaende dat si grote weere deden, ende daer bleef vele volcx doot, also wel van Ghendt als van die vanden casteele, ende tcasteel was verbarnt, ende die Capiteyn was gheuanghen ende ghebrocht te ghendt met meer andere, daer hy corts daer naer onthooft was.


[Item vp den seluen tijt so quam ter Sluys int swijn met schonen state me vrauwe van Rauesteyn]

    Item vp den seluen tijt so quam ter Sluys int swijn met schonen state me vrauwe van Rauesteyn huyt Vranckerijcke, grauinne van mer Phelips van Rauesteyn, die daer eerlic ontfanghen was


       
        
    
    [Vp den.xvij.sten dach van Sporcle]

    ¶ Item vp den.xvij.sten dach van Sporcle so quamen wel.xvi.of.xx.schepen binnelanders vander Nyeupoort ende van Oostende, gheladen met coorne wijn ende fruyt, om te commene naer Brugghe. Maer dye van Ghendt ende vander Sluys vinghen alle dye schippers, ende namen huyt der voorseyde schepen al dat hem lieden gheliefde, ende voerden die voorseyde scippers ter sluys gheuanghen.


Item vp den seluen tijt verbarnden die van Ghendt tclooster vanden Satreusinnen]

    Item vp den seluen tijt verbarnden die van Ghendt tclooster vanden Satreusinnen, ende namen daer coeyen, schapen ende peerden. Ende vp desen tijt so was verpacht dye kalioote vanden houte, dat mans vrauwen ende kinderen ten halfe in brochten ende moeste gheuen elcken bont dye wat groot was.iiij.mijten, ende eenen cleenen bont.ij.mijten, ende telcker poorte daer si in quamen waren lieden ghestelt die tghelt ontfinghen.

¶ In desen seluen tijt vercochtmen altoos broot ten braemberghe, ende oock thout vp die marct by cleenen pennewaerde, twelck groot gherief was voor tschamel volc.

¶ Item.xxviij.in Sporcle Anno.xci.naer dat dye stede aldus ghetrauelgiert was van gheuene, so moestense noch gheuen den Capiteyn ende den ruyters.iijc. guldenen, sonder alle tverlies dat si van te voren ghehadt hadden, of si dreechden tvier in die stede te stekene, ende moesten borghen stellen teenen sekeren daghe dye voorseyde penninghen te betalene.


        
        
    
[Item den.vi.sten in Maerte vp den vastenauent dach]

    Item den.vi.sten in Maerte  vp den vastenauent dach, soe wasser een steicspel ghehouden te Brugghe vp die vrydachs marckt, waer of berouper was Lodewijc metteneye, sone van mer Cornelis metteneye Schoutheeten van Brugghe, in sadelen van orloghen, met ghecroonde speeren. Ende daer quam yeghens hem een Spaengiaert ende noch een ander edel man, welcke twee staken yeghens den beroupere, so datter diueersche speeren ghebroken waren. Ende die voorseyde beroupere stac den Spaengiaert sijn harnasch of vp sijn schoudere, ende tpeert vanden andere man en wilde doe niet meer loopen. Ende dese berouper beriep noch eens al dat commen ende gaen wilde, omme tsondaechs daer naer den xi.sten in Maerte vrouch inde bane te sijne Ende daer versaemden in die bane vp den seluen dach wel.xi.personen, al int vulle harnasch, elc met sijnen gheselschepe, daer of datter een was die stedehouder vanden capiteyn vanden Damen, die welcke was seer rijckelic verchiert, ende een Spaengiaert ende een duytsch heer, ende meer andere inwonende van Brugghe. Ende die beroupere antwoordese alle diere quamen, ten minsten tot.iij.

{==CC.lxxiiij.r==} {>>pagina-aanduiding<<}

gheraken, ende hi behaelde daer grote eere, ende die capiteyn van Brugghe Tinteuijle was altijt mede in die bane. Ende tsauents hiltmen open hof ten huyse vanden voorseyde capiteyn.


        
        
    
[Item den.xxviij.sten dach in Maerte]

    Item den.xxviij.sten dach in Maerte, so trocken die van ghendt ontrent Cortrijcke wel met. viijc.mannen Doe quamen die van Brugghe ende dye van Cortrijcke met groter menichte yeghens hem lieden, ende versloughen wel.iic.mannen van die van ghendt, ende vele warer gheuanghen. Ende int wederkeeren van die van Ghendt naer huys, vonden si.x.of.xij.landtslieden, die si vinghen, ende voordense mede te ghendt.


        
        
         
    
Item inde selue maent so verbarnden die vander Sluys die stede van Ardenburch.

Ende corts daer naer verbarnden die van Ghendt die prochye van Wijnghene, ende beroofdense van al dat sijer vonden.

¶ Item in desen seluen tijt was den ionghen hertoghe van Gheldre huyt Vranckerijcke ghesonden met schoonen state int landt van Gheldre, daer hy heerlicke ende minlick ontfanghen was met groter triumphe.


       
        
    
    [Vp den.xxix.sten dach in Maerte]

    ¶ Item vp den.xxix.sten dach in Maerte so was vergadert den raet van Brugge, ende daer was te kennene ghegheuen die begeerte vanden prinche, omme alle saken te bringhene teenen goeden apointemente, ende mijn here Phelips van Rauesteyn soude daer vp verantwoorden binnen.xiiij.daghen.


        
        
        
        
Hoe die van Gendt met machte huyt toghen, ende wonnen die stede van Gheertsberghe.

    
{== afbeelding 	==} {>>afbeelding<<}
    


{==CC.lxxiiij.v==} {>>pagina-aanduiding<<}

ITem vp den.xxx.sten dach van Maerte, soe trocken dye van Ghendt huyte, ende wonnen dye stede van Gheertsberghe, ende beroofden die stede, ende staken tvier in sommeghe huysen, ende hadden al tgoet gheladen vp waghens omme te ghendt waert te voerene. Ende ontrent een mijle van daer sijnde, die Henewiers ende eeneghe vander gaerde dit gheware wordende sloughen van achtere in haren steert, ende versloughen vele van den seluen Ghentenaers.

¶ Item inden seluen tijt ghecreghen die van Ghendt wedere die stede van Hulst, ende verbarnen die voorboughen ende daden grote schade ontrent der stede.


        
        
        
    
    Item den.xiiij.sten in April voor paesschen soe trocken die van Ghendt huyte wel met.v.of.vi.duysent mannen ter Sluys om vitaelgie.

    Ende daer vitaelgie ghecocht hebbende ende gheladen te waghene ende te schepe, so quamen die van Brugghe ende die vanden Damme, ende ghecreghen wel van hem lieden.C.schepen met coorne ende andere vytaelgie binnelanders, ende waren alle ten Damme binnen ghebrocht, ende die van Ghendt trocken thuysewaert metten waghens, maer si daden luttel profijts aen die reyse.

¶ Item den.xxv.sten in April.Anno.xcij.so trac die Capiteyn van Brugghe Tijnteuyle, Typre, Toostende, ende in meer steden int west quaertier, omme te communikierene hoemen dye orloghe voeren soude yeghen die van Ghendt ende die vander Sluys, maer die van Ipre ende die van Rijssele, ende meer andere en waren van gheenen aduijse om yet te gheuene om die orloghe mede te voerene, maer om paeys souden si gheerne mede helpen last draghen.


[Ende vp den seluen tijt so was te Ghendt collacie ghehouden]

    Ende vp den seluen tijt so was te Ghendt collacie ghehouden, ter cause van dat snachts inne ghelaten waren.xv.personen te peerde, commende vanden graue van Nassauwen, ende terstont lieten si vallen het schofhec vander poorte. Ende tsegghen van hem lieden was als dat die gaerde ende al sijn volc in ghecommen soude hebben, omme twelcke si vinghen dese.xv.personen, omme te wetene wie dat van huerlieder Rade waren, ende liepen terstont in die wapene staen ter marct, ende men slouch die groote clocke aen een boort vp tbeelfroot, ende daer was eene grote beroerte onder hem lieden, ende dit was den laetsten dach van April. Anno.M.iiijc.ende.xcij.

         
        
    
    [Item vp den.vi.sten dach van Meye so was den grooten Raet van Brugghe versaemt]

    
    Item vp den.vi.sten dach van Meye so was den grooten Raet van Brugghe versaemt, ter cause vander laetste dachuaert die ghehouden was te Mechelen dat die.iiij.landen in alle steden souden gheuen van elcken huyse.ij.guldens al sprinchens landen duere, dies so soude die hertoghe van Zassen so vele doen dat den coopman soude vry varen ende keeren in die voorseyde landen, te watere ende te lande, ende hi soude doen lichten alle die garnisoenen wten landen ende steden, ende dese penninghen soudemen gheuen binnen eenen iare te.iiij.paeymenten. Waer vp dat die van Brugghe antwoorden, dat si wel vanden aduijse waren om te doene al dat redelic ware.


        
        
    
[Item vp den.viij.sten dach van Meye Anno.xcij.]

    Item vp den.viij.sten dach van Meye Anno.xcij.so track al tgarnisoen huyt van Brugge te peerde ende te voet tot onder Ghendt, ende die van Gendt en quamen niet huyte, ende si verbarnden.ij.muelens voor Ghendt ende sommeghe andere huysen, maer si en vonden daer gheen volc, ende int wederkeeren so vonden si sommeghe coeyen ende ander beesten die si mede brochten te Brugghe waert.


        
        
    
[Item vp den.xxviij.sten dach van Meye was den groten Raet van Brugge weder vergadert]

    Item vp den.xxviij.sten dach van Meye was den groten Raet van Brugge weder vergadert ter cause van die twee guldenen voorseyde, die welcke die capiteyn begheerde te hebbene omme dye orloghe te sustineirene. Waer vp dat verantwoort was dat die hertoghe van Zassen soude doen ghelijck als in die laetste dachuaert ghesloten was ende belooft, dat was dat tgat vander Sluys open gaen soude,

{==CC.lxxv.r==} {>>pagina-aanduiding<<}

ende dat den coopman soude moghen varen ende keeren vry onghemolesteirt, ende tgarnisoen doen vertrecken huyten lande, ende dan souden sijt gheuen gheerne ende minlicke alsoot ghesloten was.

¶ Item vp den seluen tijt so was die gaerde ontrent Cortrijcke, daer si veel ruytheden bedreuen vp die lantslieden ende foortse. Om twelcke die heere van dier prochye niet wel te vreden en was, ende si dreechden hem doot te slane, waer omme hi sprac met eeneghe van sijnen naesten prochyen, ende sy sloten te gadere datmen die clocken aen een boort slaen soude soot ghebuerde, so datter veel volcx vergaerde, ende quamen daer die gaerde lach ende beuochtense, so datter veel doot bleuen ende gheuanghen vander voorseyde gaerde.


        
        
    
[Item vp den eersten dach van Wedemaent. Anno.xcij.]

    Item vp den eersten dach van Wedemaent. Anno.xcij.so quamen eeneghe vanden garnisoene van Damme te Brugghe, wel voorsien, ghewapent ende met ghespannen boghen. Ende quamen achter tschepen huys, ende vonden daer Roelant de Feuere capiteyn van Cortrijcke ende ontfangher generael van Vlaendren, die welcke meende te gane inde tresorye, ende si namen hem daer vp ende droughen tot vp den braemberch, daer si hem stelden vp een peert ende voerden hem ter cruyspoorte huyt ende trocker mede naer den Damme, ende daer en was nyement dier yeghen seyde. Ende dit daden si om betaelt te sijne van harer saudye.


       
        
        
    
¶ Item vp den vierden dach van Wedemaent so trocken die van Ghendt huyte met eenen groten heyrcrachte ontrent Deynse, ende metsgaders die prochien daer ontrent, ende sommege heren vanden voorseyde prochien, ende quamen daer die gaerde was ende versloughender grote menichte ende daer wasser vele gheuanghen, ende die gaerde was seer gheschoffiert.

¶ Item vp den.ix.sten dach van Wedemaent so hadde den ontfangher van sint Truwen gheweist om ghelt in Zeelant, ende hi quam int wederkeeren met sijn medegeselle in Brugghe, ende tsanderdaechs verwachte men hem thuys, maer hy en quam niet, ende men wiste wel dat hi veel ghelts ontfaen hadde, ende niement en wist waer hi beuaren was die tijt.


        
        
        
        
    
[Item vp den.xvi.sten dach van Wedemaent so was grote rommelinghe binnen der stede van Ghendt]

    [Item vp den.xvi.sten] dach van Wedemaent so was grote rommelinghe binnen der stede van Ghendt, so varre dat haerlieder nyeuwe Capiteyn ghenaemt Aernout de clerc, gheseyt die ploughenare, dye welcke gheordonneirt hadde metsgaders Coppenolle ende sijn broeder om met hem wt te treckene met vier duyst mannen wel voorsien. Ende hi buyten commende en vant hem nyet sterc bouen vier hondert mannen, om twelcke hi hem seer vergramde ende keerde weder binnen der stede, ende comende voor der stadthuys, daer sloughen si den ouden capiteyn Remeeus doot ende quetsten seer Coppenolle, so varre dat si hem vinghen ende Gillis vanden broucke sijn broedere, ende vinghen eeneghe vander wet ende meer andere, ende des anderdaechs tsachternoens so was Coppenolle onthooft, ende sijn broedere, ter cause dat si meenden die stede ouer te gheuene inden handen vanden Hertoghe van Zassen.

¶ Item vp den.xxviij.sten dach van Wedemaent.Anno.xcij.so was te Brugghe onthooft eenen man geboren huyt Zeelant diemen met eenen byname hiet Zeeuken, die welcke metten voorseyde ontfanghere van sint Truwen quam huyt Zeelant. Ende als hy sauents in die stede quam twas late, ende hi leede den voorseyde ontfanghere tsijnen huyse daer hy woonde, ende was inde oostmersch om daer dien nacht te logierene, ende dese voorseyde woonde daer alleen ende hy en hadde gheen wijf. Ende desen ontfanghere huyt een goet betrauwen met hem gaende, ende sittende aen sijn tafele wel wetende dat den voorseyde ontfanghere vele ghelts ouer hem hadde, so heift hi hem om sijns ghelts wille die kele of ghesteken ende also deerlicken vermoort, ende heiftene in een spindekin in sijn huys ghedreghen ende daer ghedoluen, half in deerde ende half daer buten ende ouerdecktene met rijse Ende die van sint Truwen ghemissende desen ontfangher, verstonden ommer van sommege lieden dat haerlieder ontfangher met sulc eenen man ghecommen was binnen der stede tsauents vp sinte Bonefacius dach, huyten welcken si quade suspicie hadden vp den seluen Zeeuwe

{==CC.lxxv.v==} {>>pagina-aanduiding<<}

ende midts desen gheruchte, ende oock midts dat moort ghemeenlick nyet verholen en blijft, so wort desen voorseyde gheuanghen, ende gheuanghen sijnde men ghinc met sijnen slotelen in sijn huys, daermen den voorseyde ontfangher vandt int spindeken deerlick vermoort ligghende. Ende dese voorseyde was om deser moorts wille gheuoert vp eenen waghen, ghebonden aen eenen stake huyter burch ouer den braemberch ouer die Eechout brugghe, also tot ouer die marct ten houcke, ende van daer ouer die plaetse Mauberch weder inden burch, daer hi ende tot meer plaetsen ghegheesselt was dat hem tbloet of liep, twelc hi pacientelic leedt, segghende. Ach slaet stijf ick hebt soe wel verdient, ende was doe terstont onthooft ende sijn lichame vp een rat ghestelt.


        
        
        
    
[Item vp den seluen dach so quam die hertoghe van Zassen wel met hondert schepen oft meer ter sluys int swijn]

    Item vp den seluen dach so quam die hertoghe van Zassen wel met hondert schepen oft meer ter sluys int swijn, ende met vele volcx van wapenen, te wetene viere grote schepen met meersen, ende dandere waren meest huen, ende men maecte groote ghereeschepe om die stede vander Sluys te bestormene. Ende vp den seluen dach was te Brugge een ghebodt ghedaen dat alle die wercken consten metter spade ende ooc temmerlieden dat si commen souden sint Annen ter mude, men soudse te wercke stellen ende wel betalen.

¶ Item vp den eersten dach van Hoymaent soe quamen dye Ambassaduers weder te Ghendt van Mechelen daer si geweist hadden byden hertoghe Phelips, ende brochten met hem lieden haer appointement, twelc den heren van Ghendt te kennen ghegheuen was ende ooc alle het ghemeente vander stede

¶ Item vp den seluen tijt vinghen die vanden garnisoene vanden Damme eeneghe van den rijcsten poorters vander stede die burchmeesters gheweist hadden ende meer andere goede mannen, ter cause dat si nyet betaelt en waren van huerlider saudye, maer si waren cortelinghe ontsleghen midts dat si hem lieden paeyden.

¶ Item den.viij.sten in Hoymaent so quamen ter Sluys in tswijn.xij.schepen huyt Inghelant wel voorsien van wapenen van artchiers ter assistencie vanden hertoghe van Zassen. Ende schoten den eersten nacht dat si commen waren seere vreeselicken vp die casteelen ende ooc vp die stede vander Sluys voorseyt.


        
        
        
        
    
[¶ Item in dye selue maent so vielen ontrent Cortrijcke wonderlicke grote haghelsteenen]

    ¶ Item in dye selue maent so vielen ontrent Cortrijcke wonderlicke grote haghelsteenen die grote schade deden in die vruchten die vp tlandt stonden, want si waren som also groot als hokernoten.ende maeckte groot tempeest van donderen ende van blixeme.

¶ Item den.xv.sten dach in Hoymaent so quam den hertoge van Zassen in casant met al sijnen gheselschepe. Ende daer quamen by hem sekere ghedeputeirde van ghendt om haerlieder stick hem het te apointierene, maer het en ghinc als doe niet voort.

¶ Item den.xxij.sten in Hoymaent so was den groten Raet vander stede van Brugge vergaert, ende daer was te kennen ghegheuen hoe dat die Hertoghe van Zassen begheerde van Brugghe Ipre ende tvrye.lxxx.duysent guldenen omme te betalene tgaernisoen dat lach binnen den lande van Vlaendren, dies soude hi dat doen ruymen ende vertrecken. Waer vp si antwoorden dat si gheerne in al wilden tbeste doen, in dyen men tgarnisoen wilde doen lichten.


    
        
    
[Vp dyen seluen tijt so waren ghesonden sekere ghedeputeirde oude notabele mannen in Casant byden hertoghe van Zassen]

    Vp dyen seluen tijt so waren ghesonden sekere ghedeputeirde oude notabele mannen in Casant byden hertoghe van Zassen om te hebbene bi sijnder ghenade vanden Prinche, ende begheerden te latene.xij.persoonen in ostaedgen tot dat die penninghen ende alle dye pointen vanden prinche vulcommen waren. Ende vp den seluen tijt so was den paeys huytgheroupen in Casant ende oock int heyr ter Mude.


       
        
    
    [Vp den laetsten dach van Hoymaent]

    ¶ Item vp den laetsten dach van Hoymaent soe was te Brugghe ter hallen huyt gheroupen den paeys van Gendt tusschen die welwillende vander stede van Brugghe ende den Roomschen Coninck ende den hertoge van Zassen als Stedehoudere ende regent

{==CC.lxxvi.r==} {>>pagina-aanduiding<<}

van Vlaendren alle manne vry varende ende keerende, ende coopmanscepe met malcanderen doende gelijc van ouden tijden. Ende vp den seluen dach was den voorseyde paeys te ghendt ooc huytgheroupen inder ghelijcke als voorseyde es


¶opye vanden paeyse

Mijn here die hertoghe van Zassen als regent van Vlaendren, des Roomsch Conincx ende mijnen gheduchten here den hertoghe Phelips van Bourgoengien sijnen sone, sullen te vreden sijn die van Ghendt in gracien te nemene, ende in ghenaden te ontfanghene vp die condicien ende pointen hier naer volghende. Eerst dat dye voorseyde van Ghent onsen alder ghenadichsten here den coninc vanden Romeynen, ontfaen ende kennen sullen als vader voocht ende momboer van onsen edelen gheduchten heere den hertoghe Phelips, als huerlieder natuerlick here ende prinche. Ende in sijne ghenade ende qualiteyt eedt doen ende onbedieren also goede ende ghetrauwe ondersaten schuldich sijn van doene ende te obedierene haren prinche. Voort sullen betalen haerlieder porcie ende hantdeel van.vc.ende.xx.duysent ponden paresysen daer inne dat si ghehouden sijn inden tractiet van Tours, ende dat inder manieren ende termijnen hier naer volghende. Te wetene.xxvc.libra paresysen binnen vier weken naer tbesluyten vanden paeyse, ende daer of versekeren mijnen gheduchten heere oft ostagiers stellen oft by brieuen van te verbuerene haerlieder preuilegien. Ende dye reste binnen.ij.iaren ten viere paeymenten, dat eerst nu te midwintere eerstcomende, ende voort telcken haluen iare totter vulder betalinghe. Ende men sal hem lieden gheuen certificatie ende satisfactie van den coninc vanden paeyse van tours. Voort sullen consenteren ende betalen die gheuanghene van Ghendt dat si hem lieden schuldich sijn naer tractiet van franckeuoort. Ende als vanden delay vanden paeymente sy sullen mueghen spreken metten heeren voorseyde, die welcke si sullen redelic vinden. Ende om twelcke te bet te moghen doene die voorseyde heeren en sullen haerlieder schult nyet moghen volghen bi riguere van iusticien tot sinte Martens messe nv eerst commende, omme binnen den voorseyde tijt hopende by vriendelicken apointemente dese sake in state ghehouden te sijne, ende alle arreesten ter cause van dien ghedaen, sijn ontsleghen. Voort omme die heerlicke deliberacie van diligencie, ende messusen bi hem lieden ghedaen ende ghecommitteirt, gheduerende dese laetste gheschillen alle dye ghene die in wetten sijn metsgaders alle die Dekenen ende ghesworene vanden ambochten oft ommer sulc ghetal van hem lieden als mijn voorseyde heere den hertoghe van Zassen ghelieuen sal sullen commen vp mijn gheleede in een vanden smalle steden vanden quaertiere van Ghent met swarte cleederen onghegort Ende al daer vallen vp haerlieder knien voor den hertoghe Phelips of voor den hertoghe van Zassen huyt sijnder name als Stedehoudere generael, seggende bi een vanden Pensionarisen van Ghendt dat hem lieden seer hertelicken leedt es dat si hem yeghen den Roomschen coninc Maximiliaen ende sijnen sone erfachtich heere ghestelt hebben, ende dat si hem voort aen wachten sullen van ghelijcken te doene. Ende sullen bidden om dit bitter passie van onsen heere omme in gracien ende in ghenaden ontfanghen te sijne.


        
        
    
[Voort dit ghedaen sijnde dye coninclike maiesteyt ende mijn gheduchte heere sijnen sone den hertoghe Phelips]

    Voort dit ghedaen sijnde dye coninclike maiesteyt ende mijn gheduchte heere sijnen sone den hertoghe Phelips, si sullen die voorseyde van Ghent consenteren alle huere vryheden ende preuilegien hier voortijts hem lieden ghegheuen metsgaders alle hare rechten costumen ende vsaegien die si behouden sullen, huyte ghesteken eeneghe pointen ende articulen in desen paeys begrepen, ende vp condicien ende reformacien also die inhouden, aengaende der heerlichede vander stede ende vanden Prinche, dye welcke te lanc waren om te scrijuen. Voort dat dye witte capproenen gheaboligiert ende of ghestelt sullen sijn, maer die van Ghendt om den here ende wet assistencie te doene, sullen.x.of.xij.ghesellen moghen houden.

¶ Item vp den.xi.sten dach van Ougst so hadden die Inghelschen die laghen sint Annen ter Mude scarmutsinge yegens die vander

{==CC.lxxvi.v==} {>>pagina-aanduiding<<}

Sluys ende ooc vanden cleenen casteele, waer of datter eeneghe vanden Inghelschen doot ghesleghen waren, ende vele warer ghequetst vanden gheschotte dat quam huyter stede, so dat si weder in haer parck moesten keeren.


        
        
        
        
    
[Item vp den seluen tijt so quammer een vroom capiteyn vanden hertoghe van Zassen met sijnen volcke ligghen ontrent Lapschuere]

    Item vp den seluen tijt so quammer een vroom capiteyn vanden hertoghe van Zassen met sijnen volcke ligghen ontrent Lapschuere, ende aldus so was dye stede vander Sluys ront omme beleyt. Ende vp den seluen tijt so moesten huyter steden vanden Damme ruymen twee hondert ghesellen ende trocken voor die stede vander Sluys byden voorseyde capiteyn, ende deden daghelicx vele schermutsingen voor der sluys sonder cesseren.

¶ Item vp den.ij.sten dach van Septembre was die wet te Brugghe vermaect ende waren als doe Commissaresen
Mijn heere van Nassauwen
Mijn heere van Symay
Meester pauwels de Baenst
Die capiteyn van Brugghe Tietevyle

¶ Ende waren doe Burchmeesters
Iacob de heere.F.Anthuenis
Rogier vander Eecke.

¶ Item vp den.v.sten dach van Septembre, so quamen die vanden Damme noch voor die poorte van Brugge, te weten voor dezelpoorte, tot binnen der barriere ende schermutsten teghen die saudeniers vander stede, ende waren ontrent si.xij.of.xiiij.vanden Damme so varre datter.v.of.vi.van hem lieden ghequetst waren, maer si staken doot eenen waker vander voorseyde ezelpoorte eer si schieden.

¶ Item vp den seluen tijt so quamen die vanden Damme noch voor sinte Kathelijne poorte, ende namen daer ontrent wel.xx.peerden ende veel coeyen, so varre dat si daer ontrent der poorte veil schade deden ende schermutsten yeghen die saudeniers van sinte Kathelijne poorte, so varre datter twee of.iij.vanden wakers vander poorte so ghequetst waren tot vp die doot. Ende si vinghen een vanden saudeniers binnen der barriere.

¶ Item den.xi.sten in Septembre trac den Bisschop van Sarepten suffragaen van Doornicke, van Brugge te Ghendt waert om daer oordene te gheuene. Ende onder weghe sijnde vp een velt quamen daer sommeghe sluysenaers ende beroofden den Bisschop van alle sijne ringhen ende ander iuweelen, maer si lieten hem rijden te ghendt waert.


        
        
    
[Item den.xxviij.sten in Septembre so trocken mijn heere van Nassauwen ende mijn heere van Symay ter Sluys by mijn heere van Rauesteyn]

    Item den.xxviij.sten in Septembre so trocken mijn heere van Nassauwen ende mijn heere van Symay ter Sluys by mijn heere van Rauesteyn, vp meeninghe alle saken teenen goeden accoorde te brijnghene. Ende doe was een bestant ghemaect van.iij.daghen. Ende vp den seluen tijt so waren.vi.gedeputeirde ghesonden van die van Brugge aen den hertoge van Zassen omme te trecken ter Sluys bi mijn here van Rauesteyn om alle saken te paeyse te bringhene.

¶ Item vp den seluen tijt waren die Inghelschen die ter Mude laghen bespronghen by nachte van die vander Sluys, commende int heyr vanden Inghelschen wel.iiijc. sterc sijnde schoten alle haer engienen huyte, waer of dat veel Inghelschen doot bleuen, ende daer was seere gheuochten eer dat si schieden, want die Inghelschen waren bespronghen vp haer weecste.


        
        
    
[Item den.xij.sten in Octobre. Anno.xcij.]

    Item den.xij.sten in Octobre. Anno.xcij.so quam sauents die tijdinghe te Brugghe dat den paeys certeyn ghesloten was, tusschen mijn here Phelips van Rauesteyn ende den hertoghe van Zassen vp en dyen dat mijn heere Phelips tcleen casteel soude ouer gheuen binnen.xiiij.dagen eerst commende, ende ooc die stede vander sluys dies soude hi blijuen binnen den groten casteele totter tijt dat hi alle sijn penninghen soude hebben diemen hem tachter ende schuldich was. Om welcke tijdinghe ende blijschepe men in alle kercken luyde ende beyaerde diueersche poosen, ende men hilt ende bedreef alle dien nacht grote ghenouchte binnen der stede van Brugge, gode van hemelrijcke bedanckende van sijnder gracie die hi ons verleent hadde, wanttet wel eene schadelicke orloge gheweist hadde voor die stede van Brugge ende ooc voor tgeheele lant Anno.M.iiijc.xcij. 
In octobre den.xij.sten dach voorwaer 
Wast paeys ter sluys int openbaer. 




        
        
    
    
{==CC.lxxvij.r==} {>>pagina-aanduiding<<}

¶opye vanden paeyse, vander stede vander Sluys int corte.

AElbrecht byder Gods ghenaden hertoge van Zassen Lantsgraue in Duninghen, Marcgraue van Messene, regent van Vlaendren, ende stedehoudere vanden Roomschen Coninck, ende van onsen lieuen ende beminden neue Hertoghe Phelips sijnen sone, in desen hueren landen van herwaerts ouere, doen condt eenen yeghelicken yegenwoordich ende toecommende, also die wel gheboren onsen lieuen neue mijn heer Phelips van Rauesteyn etc. sekere tijt van iaren die stede vander Sluys ende beede die casteelen in sijnen handen ghehouden heeft, daer inne ende huyt den seluen sloten ende stede ghedaen ende ghedaen doen den ghewillege landen ende ondersaten ons gheduchts heeren ende neue voorseyde, diueersche affeeren van orloghen, daer duere ende omme dese saken te remedierene ende den voorseyde heere van Rauesteyn die stede ende beede dye Casteelen vander Sluys te bringene ter ghehoorsaemheyt ons inden handen als stedehouder voorseyde Ende bi expressen beuele vander Coninclijcker maiesteyt van nooden es gheweest die voorseyde stede ende sloten in heyrcracht te belegghene, ende naer dat wy die voorseyde here van Rauesteyn dye stede ende beede die casteelen sekeren tijt beleyt hebben ghehadt, so heeft die voorseyde here van Rauesteyn aen ons ghedaen versoucken, omme met ons te moghen communikierene, omme te paeyserene ende te wederlegghene alle die defencien ende gheschillen wesende tusschen den coninc Maximiliaen ende onsen voorseyde neue den Eertshertoghe aen deen sijde, ende hem ende sijne adherenten aen dander sijde. In welcke communicatie so vele ghedaen es bi tusschen sprekene vanden wel gheboren, ende bysondere onsen lieuen neue mijn heere Inghelbeert van Nassauwen, heere van Breeda, Stedehouder van Vlaendren, Kaerle die prinche van Symay, Phelips van Bourgoengien heere van Beuere, dat sulc een tractiet ghemaect es tusschen ons inden name als Stedehouder voorseyde ter eender sijde, ende den voorseyde here van Rauesteyn aen dander sijde. Eerst dat die voorseyde here eedt doen sal inden handen van onsen ghenadeghen heere als stedehouder generael, den coninck Maximiliaen ende mijn heere den Eertshertoge, goet ende ghetrouwe te sijne ende te blijuene, ende al te doene dat een goet ende ghetrauwe Vassael ende ondersate schuldich es ende behoort te doene. Voort aengaende den ban ghedaen Tantwerpen by den roomschen coninc, dat soude slaen in discretie vanden heeren vander oordene ende den hertoghe van Zassen, ende den erfachteghen heere den hertoghe Phelips, die daer of tlast ende kennesse hebben sullen Voort waert bi also dat die hertoge Phelips niet en quame tot sijnen.xviij.iaren so soude die voorseyde here van Rauesteyn naer die voorseyde tijt ghehouden sijn tslot ouer te gheuene ende te beuelene inden handen vanden erfachteghen heere. Ende tallen tijden als den coninc Maximiliaen ende den Eertshertoghe sijnen sone, in persoone bi rechte ghelieuen te commen in tvoorseyde slot met alsulcker macht alst hem ghelieuen sal sonder eeneghe condicie, ende sal terstont eedt doen vp dye verbuerenesse van sijnen lijue ende van alle sijne goedinghen. Ende voort belettende binnen desen middelen tijden datmen gheene schade doen en sal huyter stede noch vanden voorseyde casteelen yeghen den coninc Maximiliaen, te water noch te lande, noch ooc yeghen den Coninc van Inghelant, ofte sijnen ondersaten. Voort sal dye voorseyde heere van Rauesteyn terstont tcleen casteel ende die stede vander Sluys stellen in onsen handen, als inden handen van den Roomschen coninc Maximiliaen ende sijnen sone, ende leueren inden handen vanden hertoghe van Zassen als Stedehoudere generael, sonder eenich middele of delay daer inne te souckene. Voort dat die voorseyde heere van Rauesteyn hebben sal alsulc pensioen als hi gheploghen heeft, te wetene.vi.duysent gulden tsiaers, ende terstont.vim.gulden ghereet. Ende voor also langhe alst den coninc ghelieuen sal. Voort sullen hem volghen die renten ende goedinghen vander hertoghinne van rechts weghe, ende ooc sloten ende steden hem toebehoorende in allen landen, so waer dat die gheleghen sijn.



        
        
    
    
{==CC.lxxvij.v==} {>>pagina-aanduiding<<}

[Item den.xiij.sten dach in Octobre.Anno.xcij.]

    Item den.xiij.sten dach in Octobre.Anno.xcij.so ontfinc die hertoghe van Zassen tcleen Casteel in sijnen handen, huyter name vanden coninc Maximiliaen by mijn heere Phelips van Rauesteyn, twelcke hi terstont dede mannen met sijnen volcke, ende stelder inne eenen nyeuwen capiteyn. Ende mijn here Phelips dede tzwijn opene doen, ende si waren ter Sluys te samen met groter vrientschepe ende met minsaemheyt.


        
        
    
[Item vp sinte Lucas dach den.xvi.sten in Octobre]

    Item vp sinte Lucas dach den.xvi.sten in Octobre, so vertrack die hertoghe van Zassen vander Sluys duer toude zwijn te scepe tot voor die poorte van Brugghe. Ende ter speypoorte sijnde so quam hi te peerde met schoonen state, ende met sijnen sone neffens hem, ende alle sijne heren ghinghen neffens hem te voete met eenen herault voor hem, verwapent met een tornikeel, met sijnder wapene. Ende die Baliu, Schouteeten ende die wet, reden yeghens hem, ende hi reedt also tot int hof van Chaerloys, daer mijn here van Nassauwen ende meer ander heren blijdelicke hem ontfinghen, danckende god vander gracie die hi verleent hadde dat hi ende mijn heere Phelips van Rauesteyn so vriendelic veraccoordeirt waren.


        
        
    
[Item vp den.xx.sten in Octobre so quam mijn heere van Rauesteyn binnen der stede van Brugghe]

    Item vp den.xx.sten in Octobre so quam mijn heere van Rauesteyn binnen der stede van Brugghe, daer hi seer minlick ende blijdelijck ontfanghen was, ende ghinck logieren int hof van Rauesteyn, ende die Capiteyn Tientevyle dye moeste gaen logieren int huys van Willem Moreel. Ende tsanderdaechs daer nae was een groote maeltijt van triumphe ghehouden vp Tschepen huys, daer dye Hertoghe van Zassen, ende mijn here van Rauesteyn beede waren ter maeltijt, ende veel meer groote heeren. Ende daer was hem lieden seer blijde chiere ghedaen van der wet van Brugghe, die hem lieden seer bedancten vander grooter gracie die si der stede ghedaen hadden ende den gheheelen lande van Vlaendren, ende daer was hem lieden ghebeden dat si tlant voort in paeyse ende in iusticien wilden houden.


        
        
    
[Item vp den derden dach van Nouembre so was tgaernisoen vertrocken huyten Damme]

    Item vp den derden dach van Nouembre so was tgaernisoen vertrocken huyten Damme, dye welcke seer qualicken huyt wilden, maer si moesten een laetsten vanden slotelen scheeden, ende si waren betaelt van alle achterstellen, ende die stede vanden Damme quam weder naer huer oude costume.

¶ Item vp den seluen dach soe ghinghen alle die poorten van Brugghe opene, dye welcke binnen twee Iaren nyet alle te samen opene gheweist en hadden. Ende alle dye Saudeniers vanden poorten waren gheslaect, ende tlandtsvolc dat in die stede al duere ghelegen hadde trac thuysewaert elck in tsijne.


        
        
    
[Item.xiiij.in Nouembre so quam mijn heere vanden Gruythuyse al sieck binnen der stede van Brugghe]

    Item.xiiij.in Nouembre so quam mijn heere vanden Gruythuyse al sieck binnen der stede van Brugghe, ende wiert soe lancx so sieckere, soe dat hy corts daer naer starf. Ende vp den.xxvij.sten van Nouembre. Anno.xcij.soe was hy begrauen tsauents ontrent den neghen hueren in onser vrauwen kercke, in sijn tombe seer simpelicken, vier Canonicken droughen hem, ende daer en waren maer.xij.personen verslooft, elck met een barnende toortse in dye hant, sonder wapenen aen tlijck, ende daer ghinghen seer lettel personen inden Rauwe. Ende twas vp dye huere als hi begrauen was seer horribel weder van grooten winde, datter vp onser vrauwen kerchof boomen huyter eerde woeyen, god ghedincke sijn siele ende alle sielen Amen.


    
        
        
    
        
{==CC.lxxviij.r==} {>>pagina-aanduiding<<}

[Item den.xxix.sten in Decembre. Anno.xcij.]

    Item den.xxix.sten in Decembre. Anno.xcij.so was den groten Raet van Brugghe vergadert ter cause vander kalioote, die welcke ghegaen hadde.ij.iaer, ende daer was begheert van die van der wet datmen dye kalioote noch soude laten gaen, midts dat die stede in grooten laste was. Vp twelcke verantwoort was ende ghesloten datmen die voorseyde kalioote soude laten gaen tot Lichtmesse naestcommende, ende datmen den twintichsten penninc die ter Sluys ghestelt was vp alle maniere van coopmanschepe, of doen soude, men soude dan doen al dat goede ondersaten schuldich sijn van doene.


        
        
    
[Item vp den.ij.sten dach van Lauwe]

    Item vp den.ij.sten dach van Lauwe, soe ghebuerdet snachts ontrent den.xij.hueren, datter quamen.ij.mannen persoonen beselscheipt met vrauwen, tot eens priesters huys in dye oude burch in een cleen straetken, ende gherochten in sijn huys, ende quamen tot aen sijn bedde, nemende den priestere byder kele. Die priestere ontwaken worden besief dat dye voorseyde gheselle een mes in sijn hant hadde om hem die kele of te stekene, dye voorseyde priestere ontwranck hem tmes ende stack den seluen gheselle doot. Ende dit ghedaen sijnde dander vloden, maer eyndelick dye ghebuers wierdens gheware so varre dat sijn medegheselle gheuanghen wordt, ende des daechs daer naer was hi onthooft inden Burch vp een schauot, ende vp den seluen dach wasser noch een persoon onthooft, dye der lieden goten van loode ghestolen hadde in diueersche plaetsen, ende noch meer quade feyten dye hy ghedaen hadde.


        
        
        
        
[Item in desen seluen tijt so ghebuerdet datmen ghemiste diueersche cooplieden te Antwerpen]

    [Den.xi.sten dach van Lauwe]

    Item in desen seluen tijt so ghebuerdet datmen ghemiste diueersche cooplieden te Antwerpen, diemen niet en wiste waer si beuaren waren, so varre datmen quade suspicie hadde vp eenen man een herberghier voor Antwerpen wonende vp tveer, daer diueersche cooplieden logierden, so dat dese man gheuanghen wort, dye welcke verkende dat hy wel thien oft twelf cooplieden vermoort hadde selue bi nachte binnen sijnen dienstboden, ende hebbense gheworpen int water ende verdroncken, vanden welcken hi groten schat ghecreghen hadde, ende hy was Tantwerpen onthooft vp den.xi.sten dach van Lauwe. Anno.M.CCCC.ende.xcij.


        
        
    
[Item vp den.xxv.sten dach in Lauwe vp Sinte Pauwels dach],

    Item vp den.xxv.sten dach in Lauwe vp Sinte Pauwels dach, ende was vp eenen vrydach, soe wast een seer onghetijdich wedere van winde, van sneeu, van dondere ende van blixeme, soe dat ontrent den een hueren naer die noene ontstack den torre vander ouder halle, te wetene tbeelfroot, int alder vpperste van den torre recht onder Sinte Michiel, dier doe bouen vp stont, so varre dat den torre al verbarnde dye gheheel cappe ende al thout werck tot vp die vaulte daermen tlof tsauents speilt, ende die clocken ende schellen smolten duer den grooten brant, ende men mochte gheen weere ghedoen, ende daer bleef een oudt schoelapper doot inden torre, midts dat hy hem te varre auanchierde, ende sinte Michiel dier vp stont viel metter spille vpt dach, dat tgrote schade dede Ende van dien viere ontstack eenen looden appele bouen vpt dack vander vanghenesse dye welcke men terstont of saechde, ende wiert alsoo ghebluscht. Ende vanden seluen ongheweirte so verbarnde vp den seluen voorseyden dach den torre van onser vrauwen kercke ter Sluys, int iaer ons heeren duysent vier hondert ende twee en tneghentich.
M ichiel den enghele men.vij.iaer sach 
C hierlic vp die halle bi wijsen bestiere 
C ompasselick te Brugghe nederlach 
C laghelic lacen vp sinte Pauwels dach 
C locken thor verbrande bijden helschen viere. 
X pristus weet cause deser wreed' maniere 
C laer warachtich dit viandelick abuys 
I uuste gheuiel ooc also putertiere 
I n onser vrauwen thor ter Sluys 
    
{==CC.lxxviij.v==} {>>pagina-aanduiding<<}

¶ Bi ongewedere men deerlic verbarnen sach 
Tbeelfroot te brugge vp.s.pauwels dach 



        
        
        
    
Item in dye maent van Maerte so quamen diueersche gedeputeirde van sommeghe nacien.

Te wetene Oosterlinghen ende andere, omme te communikierene met dye van Brugghe, om dat elc soude moghen blijuen in sijn recht van ouden tijden.

¶ Item.xi.in Maerte Anno.xcij.so biecken die backers van Brugghe weder taerwen broot van.iiij.mijten, ende corts daer nae oock regiert ende wit van.iiij.mijten, twelc binne.v.iaren nyet ghebuert en hadde. Lof is god.

¶ Item den.xx.sten dach in Meye. Anno xciij.so was die hertoghe van Zassen binnen der stede vander Sluys, ende visenteirde beede die casteelen, ende eeneghe vanden poorters vander Sluys die maeckten hem huyten weghe.

¶ Item in dye selue maent soe waren ter sluys vele persoonen gheuanghen, byden beuele vanden hertoghe van Zassen, ende van dien wasser drie onthooft, ende dat ter cause dat si riepen als die hertoghe van Zassen binnender sluys quam, eenighe Rauesteyn, ende dandere Oostenrijcke. Ende.xviij.persoonen warende ghebannen, ende een priester vander Sluys moeste oock die stede ruymen.


        
        
    
[Item.xxij.in Meye so was den paeys ghesloten tusschen den coninck van Vranckerijcke ende den Roomschen coninc]

    Item.xxij.in Meye so was den paeys ghesloten tusschen den coninck van Vranckerijcke ende den Roomschen coninc, ende den hertoghe Phelips ons erfachtich here, ende Graue van Vlaendren te Chenlijs present den ambassaduers vanden coninck van Vranckerijcke ende sijne edele, dat alle cooplieden souden moghen vry varen ende keeren.

         
        
        
    
[Item vp den.xxx.sten dach in Meye was te Brugghe den paeys ter hallen huytgheroupen]

        [Vp den.xxx.sten dach in Meye en vp den.ij.sten dach van Wedemaent]

        Item vp den.xxx.sten dach in Meye was te Brugghe den paeys ter hallen huytgheroupen, present den capiteyn, den heer ende der wet. Ende was ghelesen in vorme van eenen plackate, present eenen heraut vanden hertoghe Phelips, betoghende dat hy den paeys ghebrocht hadde, ende daer waren twee barnende toortsen ter veynstere huytghesteken ter wijle datmen den paeys huyt riep, ende huyt gheroupen sijnde, men saeyde ghelt ter veynsteren huyt van blijschepen, ende die toortsen waren neder gheworpen te rapene diet gheliefde, ende men beyaerde in alle kercken vander stede van blijschapen. Ende vp den.ij.sten dach van Wedemaent, soe waren te Brugghe in diueersche straten schone vieren ghemaect, daer wijn mede te winne was, ende esbatementen speeldemen in den burch, daer ooc prijsen van wijne mede te winnen waren.


[¶ Item in die selue maent soe quam Margriete, suster vanden hertoghe Phelips van Vranckerijcke]

    ¶ Item in die selue maent soe quam Margriete, suster vanden hertoghe Phelips van Vranckerijcke, daer sy wel thien iaer gheweist hadde als Coninghinne van Vranckerijcke, die welcke arriueerde met schoonen state van Fransoysen binnen der stede van Valenchijne in Henegauwe, daer haer dye Duwagiereghe ende me vrauwe van Rauesteyn seer minlick ontfinghen vanden voorseyden heeren. Ende daer was ghemaect een schoone poorte daer si duer leedt al van broode, ende tvoorseyde broot was al ghedeelt den aermen, ende daer was grote triumphe ghedaen, ende si bleef daer.iij.oft.iiij.daghen. Ende corts daer naer namen die fransoysen orlof die de voorseyde Ioncfrau Margriete ghebrocht hadden, ende trocken weder omme naer Vranckerijcke.


    Hoe ioncfrau Margriete ghebrocht wart van die Duwagiereghe met schoonen state in Brabant

    Hoe ioncfrau Margriete ghebrocht wart van die Duwagiereghe met schoonen state in Brabant, binnen der stede van Mechelen by haren broedere den edelen Hertoghe Phelips, dye haere seer vriendelic ontfinck, met alle die heeren vander oordene ende metten heeren vander wet, ende wart vander gheheelder ghemeynte triumphelijc ontfanghen met grooter blijschap.

{==CC.lxxix.r==} {>>pagina-aanduiding<<}

    
{== afbeelding 	==} {>>afbeelding<<}
    

ALs dan die Fransoysen oorlof ghenomen hadden aen die voorseyde Ioncfrouwe Margriete, so brochtse dye Duwagiereghe met haren state van daer in Brabant, ende sonderlinghe te Mechelen, daer haer broeder den Hertoghe Phelips teghen haer track buyten der poorten, daer si beede beeteden van hueren peerden, ende willecomden malcanderen seer vriendelijcken, ende ghinghen een langhe poose wandelende tsamen Ende corts daer naer was haer ghebrocht eene schone witte tellenaer, om dat si daer vp sitten soude, ende commen alsoo in dye stede, maer sie begeerde achter hueren broeder den hertoghe Phelips te rijdene, twelcke alsoo gheschiede, ende reden alsoo tsamen binnen der stede van Mechelen, daer groote triumphe om huer ghedaen was ende was vanden heren vander oordene ende vander wet vander stede seer eerlijck ontfanghen.xxij.in Wedemaent Anno.xciij Ende corts daer naer trocken si Tantwerpen daer si ooc eerlick ontfanghen waren, ende was in die maent van Ougst Anno xciij.


       
        
        
        
    
    [Den.ij.sten dach van Septembre en Vp den.xij.sten dach van Septembre en den.xxix.sten in Maerte Anno.xciij]

    ¶ Item den.ij.sten dach van Septembre was te Brugghe die wet vermaect, ende waren doe Burchmeesters Ian van Nyeuwenhoue.f.Claeys, ende Michiel van Temseke
    ¶ Vp den.xij.sten dach van Septembre, so was te Brugghe gheboden dat alle mannen ende vrauwen wel mochten reysen Tantwerpen in die marct, twelck men in drye iaren niet ghedaen en hadde.

¶ Item den.xxix.sten in Maerte Anno.xciij. so ouerleedt meester Gillis die baerdemakere Suffragaen van Doornicke, binnen

{==CC.lxxix.v==} {>>pagina-aanduiding<<}

der stede van Rijssele, daer hy ghetrocken was om oordene te gheuene, ende was ghebrocht vp den paessche dach doot ligghende in eenen waghene met sijn wapene bouen vp tlijck ten Cellebroerkins, ende tsanderdaechs van daer ghedreghen met processien, daer vele prelaten mede ghinghen, ende alle die doctueren vanden vier oordenen, ende voor tlijc drouchmen sijn crootse, ende achtere sijnen mijtre, ende met.xij.toortsen ende vier stallichten met datter toebehoort. Ende lach metten blooten aensichte, ende achter tlijck ghinghen die vrienden ende maghen, ende daer naer dye wet ende vele andere notabele, ende Dekens ende vinders vanden ambochten. Ende men luyde in allen kercken daer tlijc leedt, ende was also ghedregen van vier broeders al ghegheerutten Freren, ende daer begrauen, daermen tsanderdaechs sijn huytuaert seer solempnelick dede.


        
        
    
[Item den.viij.sten dach in April naer paesschen Anno.xciiij.]

    Item den.viij.sten dach in April naer paesschen Anno.xciiij.so was te Brugghe een ghebodt ghedaen bi Ottroy vanden prinche ende byden ghemeenen volcke vander stede, datmen vp den seluen dach verhooghen soude die kelioote vanden corene, gheordonneert byden.xl.mannen dye daer toe ghenomen waren, te wetene.iij.iaer lanc gheduerende. Ende daer waren toe gheordonneert viere personen die daer die handelinghe of hebben souden omme daer mede te betalene dachterstellen ende schult vander stede van Brugge, ende om dat elck poortere soude moghen vry gaen ende keeren in allen steden sonder ghemolesteirt te sijne ter cause van eenege renten oft schulden vander voorseyde stede. Ende dit waren die vier personen, Ian de boot, Anthuenis voet Iacob die donckere, Fransoys parmentier.

¶ Item dye kelioote was ghestelt vp elck
hoet tarwe.	xxx.groten.
Een hoet mesteliuun	xxiiij.groten.
Een hoet rugghe.	xx.groten.


            
        
    
    [Totten laetsten dach van Ougst]

    End al het andere graen in aduenance. Ende die brussche keyte galt eenen groten de stoop Ende doude kelioote van alle maniere van vittaelgie die soude blijuen gaende totten laetsten dach van Ougst.

¶ Item vp den Meydach Anno.xciiij.soe was te Brugghe een steicspel ghehouden vp doosterlinghen plaetse, in platten sadelen van oorloghen, waer of dat beroupers waren, mijn heere vander Mote ende die bastaert metteneye. Ende eyghens hem lieden quam een edel man wter name vanden Hertoghe Phelips, ende noch eenen man vander Sluys dit steicspel gheduerde.v.daghen lanc met, ende grooter triumphe.


        
        
        
        
    
[In dye maent van Hoymaent quam die Coninghinne van den Coninck Maximiliaen te Mechelen]

    [Den.ij.sten dach van Septembre Anno.xciiij en up den.viij.sten dach van Nouembre den.x.sten in Nouembre vp sinte Maertens auent]

    In dye maent van Hoymaent quam die Coninghinne van den Coninck Maximiliaen te Mechelen, daer sy vanden Hertoghe Phelips ende Margriete sijn sustere, ende die heren vanden Rade ende vander Wet vander stede seer eelick ontfanghen was, ende men bedreeffer seer grote ghenouchte al dye stede duere.

¶ Item den.ij.sten dach van Septembre Anno.xciiij.was die wet van Brugge vermaect, ende waren Burchmeesters, Ian die deckere, mer Ian van Praet.

    ¶ Vp den.viij.sten dach van Nouembre was te Brugge of gheroupen die kelioote, die een seker tijt ghegaen hadde op thoet tarwe.xxx.groten, ende was ghestelt vp.xx.ende die rugghe.x.groten, ende ander graen in aduenance.

¶ Den.x.sten in Nouembre vp sinte Maertens auent so wast een groot tempeest van winde ende watere, ende tsauents tusschen viij.ende.ix.hueren wast groot tempeest van donder ende van blixeme te lande ende ter zee, ende daer verdroncken vele visschers.


[Hoe die Roomsche Coninck ende sijne Coninghinne]

    Hoe die Roomsche Coninck ende sijne Coninghinne, ende dye Hertoghe Phelips, ende Margriete sijn sustere, hielden haerlieder Natael van midwintere, binnen der stede van Mechelen, daer si grote triumphe ende ghenouchte bedreuen met grooter costelicheyt.

{==CC.lxxx.r==} {>>pagina-aanduiding<<}

    
{== afbeelding 	==} {>>afbeelding<<}
    

ITem vp dien tijt so hielden dye Roomsche coninc ende sijne Coninghinne, ende die hertoghe Phelips, ende Margriete sijne sustere haerlieder Natael van midwintere te Mechelen, ende si bleuen daer met haren state langhen tijt, omme dat die landen niet wel en consten accoorderen vp tstic van tlandt van Vlaendren te besweerene vp dien tijt.
    

            
        
    
    [Vp den.xxvij.sten in decembre Anno xciiij.vp sinte Steuens dach]

    ¶ Item vp den.xxvij.sten in decembre Anno xciiij.vp sinte Steuens dach doe beswoeren tlant van Vlaendren dese naervolgende persoonen, te wetene te Ghendt.
Die Marcgraue van Baden
Mijn heere van Nassauwe
Meester Ian Saluaedge
Die Graue van Sooren
Boudewijn de Lille
Meester Pauwels de Baenst.
Ende trocken buyten Ghendt te Zwijnhaerde, ende beswoeren daer tlant van Vlaendren te houden in rechten, ende in iusticien ende te beschermene voor die vianden, ende alle preuileigien ende oude costumen te onderhoudene van sijne voorsaten. Ende van daer trocken si tsinte Peeters te Ghendt, ende beswoeren daer die helege kercke van ghelijcken, ende van daer trocken si int Schepen huys, ende beswoeren daer dye stede van Ghendt te houdene in rechten ende in iusticien, huyter name vanden hertoghe Phelips, ende waren daer eerlic ontfanghen. Ende dit ghedaen sijnde dese voorseyde heren trocken weder byden prinche te Mechelen, ende droughen hem den eedt ouere dye sy huyt sijnder name ghedaen hadde.
    
    ¶ Hier eyndt genouch dese Coronijcke, want den hertoghe Phelips corts hier naer volchen sal, in sijne possessie ende eerlicheden als sijne voorders ende ouders ghecostumeert sijn van doene.


{==CC.lxxx.v==} {>>pagina-aanduiding<<}

Hier begint die Coronijcke vanden edelen Prinche Hertoghe Phelips, sone van den Roomschen coninc Maximiliaen, ende die.xxxiij.ste Erfachtich Graue van Vlaendren, geboren te Brugghe.


¶ Dat.lxix.Capittel.

    
{== afbeelding 	==} {>>afbeelding<<}
    

 
            
        
        
    
    [Vp den vierden dach van Lauwe Anno.xciiij en den.xxviij.sten in Maerte]

    ITem vp den vierden dach van Lauwe Anno.xciiij.soe was te Brugge een ghebodt ghedaen huyter name vanden Hertoge Phelips, out sijnde ontrent.xvij.iaer, graue van Vlaendren, wantmen in sulcker manieren noch noeyt gheen ghebot ghedaen en hadde sichtent sijnder gheboorte.

¶ Item den.xxviij.sten in Maerte so was te Brugghe een ghebodt ghedaen in vorme van mandemente, hoe dat die rijnsche wijnen souden gheuen van nv voort aen van assijse van elcken stoop.ij.groten. Ende van alle corte wijnen eenen groten. meer dan si plochten te gheuene. Ende dat ghebodt ghedaen sijnde, so trocken alle die taueernen vanden hansen haerlieder bannieren inne, ende en wilden niet meer gheenen wijn vercoopen, aenghesien dat haerlieder preuilegien daer mede ghecorrumpeert souden sijn, ende sonden terstont die tijdinghe aen dye steden vander duytscher hansen, ende also bleeft een wijle tijts staende.



        
        
    
    [Item.xxix.in meye Anno.xcv.]

    Item.xxix.in meye Anno.xcv.so was ghehouden tgroote Capittel generael vanden Fremenueren, twelc binnen.xl.Iaren daer te voren te Brugge niet gheweist en hadde. Ende die processie ghinghen huyten cloostere vanden Freren gaende tot den Iacoppijnen, daer si eerlicken ontfanghen waren, want daer inden reiftere die tafelen ghedect waren ende ghestoffeirt met spijse, daer si mochten inbijten die dat gheliefde. Ende van daer ghinghen si ten Carmers, daer si ooc eerlic ontfanghen waren, ende van daer ten Augustijnen van ghelijcken. Ende van daer ghinghen si te sinte Claren, daermen een solempnele hoochmesse dede, ende daer was hem lieden een eerlick inbijt gheschoncken, naer betaemte. Ende van daer quamen si ouer die Vlaminck brugge duer dye Vlaminck strate, daer voor den soppere van die ghesellen vanden.iij. Sanctinnen ghetoocht was een schoone figure van sinte Fransoys in stomme personagien, ende ghingen also rontomme die marct voor by Cranenburch, ende also duer dye breydel strate rontomme die burch duer sinte Donaes kercke, ende quamen weder duer dye breydel strate, duer dye wulle strate, ouer die groote eechout brugghe, ende van daer weder binnen den cloostere vanden Fremenueren. Ende waren tsamen met dye van binnen ende metten kinderen wel.iiijc.personen oft meer, welcke processie was eerlijc gheordonneirt ende schoone om sien, waer of tvoorseyde cloostere groten cost hadde, want sy mostense alle den cost gheuen ten minsten vijf maeltijden. Ende noch waren tot sommeghen plaetsen daer si leden seer schoone personagien ghetoocht ende ander behanghinghe, ter verchieringhe vander voornoemder processye. Ende alle dye ghene die haer aelmoessen deden den voorseyde cloostere verdienden groote gracien ende pardoenen, ghegheuen vanden paeus huyter name vanden capittele voorseyde.

{==CC.lxxxi.r==} {>>pagina-aanduiding<<}


        
        
    
    [Vp den.xxiiij.sten dach van Wedemaent]

    ¶ Item vp den.xxiiij.sten dach van Wedemaent ende was den sondach van Triniteyt. Anno xcv.so maectet groot ongeweirt van donder ende blixem ontrent den.v.hueren smorgens, so dat den torre van thuys van mijn heere van.s.Ioris in die oude burch wiert door dongeweirte alle die scaelgien of ghetrocken, die ghespannen ghebroken binnen, ende ooc.ij.trappen ontween ghetrocken, ende.ij.steenen pylaren vanden seluen torre gheschet, maer het reynde so seere metten seluen ongheweder datter tvier qualic yewers aen geuesten mochte, gode lof

¶ Item in dien tijt so was een man van Poperinghe een Drapier sittende vp sint Ians brugge, te Brugghe vp ghenomen ende gheuoert tot in Zeelant, niet wetende hoe hi daer gherochte. Ende tot hem seluen commende quam weder te Brugge ende trac naer huys, maer hi bleef daer naer altijt licht van sinnen.

¶ Item den.xxvij.sten dach van Wedemaent, soe was te brugghe in.s.Donaes kerc een gebot gedaen, dat alle officiers souden verlaten sijn binnen.xiiij.dagen eerst commende ende datmen alle dofficien verpachten soude ten profijt vanden hertoghe Phelips Ende vp den.x.sten van hoytmaent waren verpacht diueersche officien, by dye ghecommitterde vanden prinche, byden welcken worde doe Schouteeten van Brugghe in dye stede van mer Cornelis metteneye eenen Phelips Pinnoc. Ende Ghelein van Banck wiert Baliu van Male, ende Ian baue Baliu vanden Zietseelschen, ende meer ander officien wierden verpacht in diueerschen plaetsen.
 
        
        
    
    [Item.xiij.in Hoymaent]

    ¶ Item.xiij.in Hoymaent. Anno.xcv.waren dye laetste.iij.beilden voor Tschepen huys staende al vulmaect. Ende vp sint Iacob ende s.Christoffels auent was teerste gebot ghedaen byden nyeuwen Scouteeten phelips pinnoc.
 
        
        
    
    [Den.ij.sten van Septembre]

    ¶ Den.ij.sten van Septembre was die Wet te Brugge vermaect. Ende waren doe Burchmeesters, Ian die hont grossier, ende Ian van Claerhout heere van Piettem.

¶ Vp den.xi.sten van septembre.Anno.xcv.so vercochten die tappers vander duytscher hanse waren weder haerlieder rijnsche wijnen nae doude costume, te weten Ipre den gouden leeu, lonnen, ende meer andere ende staken weder haer bannieren huyt, te.vi.groten. den stoop.


Hoe een Ambassaet quam wt Spaengien, aen den hertoge phelips, om te hebben teenen wijue Margriete sijn suster voor des conincx sone van Spaengien.

    
{== afbeelding 	==} {>>afbeelding<<}
    


{==CC.lxxxi.v==} {>>pagina-aanduiding<<}

ITem in die selue maent so quam huyt Spaengien een groote personagie in Ambassade aen den hertoge Phelips, ende aen sinen Raet, omme te communikierene met hem lieden omme te hebbene teenen wettelicken wijue, Margriete die sustere vanden hertoge phelips, voor den sone vanden coninc van Spaengien. Vp twelcke tsamen ghesproken was met al den landen, also dat si alle daer inne consenteirden ende wel vanden aduijse waren. Ende was ghesloten dat voorseyde huwelic naer edeler wijse byden heeren vanden prinche, ende by den Ambassade voorseyde, die welcke ambassade daer te Bruessele eerlicken ontfanghen was, ende hem was grote triumphe ende chiere ghedaen, ende daer was een steicspel ghehouden dye wijle dat den ambassaduer daer was. Ende dat ghedaen sijnde namen orlof aen die bruyt ende vertrocken met blijscap weder naer huys.

¶ Item int selue iaer.xcv.so vertrac hertoghe Phelips van Bruessele naer Henegauwe, daer vele heren bi hem vergaderden, ende corts daer nae volchde hem sijn sustere met schonen state tot der stede van Namen. Ende men maecte daer grote ghereeschepe omme te treckene tot sijnen vader, ende sijn sustere bleef daer.

¶ In desen seluen tijt so haelden die tappers van duytscher hanse weder hare bannieren inne, midts dat si weder ghemolesteirt waren, aengaende vander assyse, ende en wilden haerlieder preuileigien niet laten in breken.


       
        
    
    [xv.in April Anno.xcvi]

    ¶ Item.xv.in April Anno.xcvi.soe was te Brugghe huyt gheroupen, den paeys tusschen den coninc van Inghelant ende den Hertoge phelips van Bourgoengien, ter presencie van drie Heraulden, te wetene eene vanden Coninck van Inghelant, een vanden Hertoghe Phelips, ende een van Artoys, elc met haerlieder tornijckeel aen, so dat alle cooplieden mochten varen ende keeren vry ende sonder eenege molestacie, ende die veynstere daermen den paeys huyt riep ter ouder halle, die was behanghen met schoonder tapijtserie, ende daer stonden barnende toortsen. Ende dit ghedaen sijnde, so speilden die stadt speillieden van blijschepen, ende huyt triumphen.


Hoe hertoghe Phelips vertrac huyt Henegauwe, naer duytschlant, tot sinen vader den Roomschen coninck.

    
{== afbeelding 	==} {>>afbeelding<<}
    


{==CC.lxxxij.r==} {>>pagina-aanduiding<<}

ITem.xxv.in April.Anno.xcvi.so vertrac Hertoghe Phelips huyt Henegauwe met sijnen state van veel diueersche heren ende edele mannen, seer rijckelick verchiert, naer dye duytsche landen tot sijnen vadere den Roomschen coninc, dye welcke varre van hem was, maer sijn meeninghe was altijt om hem te volghene.

¶ Item corts daer naer trocken ghedeputeirde van Brugghe, te wetene eenen meester Gouaert doctuer in Theologie, Anthuenis voet, ende een Pensionaris vander stede van Brugge in Oostlant, omme met hem lieden te communikierene vander duytscher hanse, ende aengaende den rijnschen wijnen, metsgaders dat si van haerlieder preuileigie niet scheeden en wilden.


        
        
        
    
[Item vp den.xxx.sten] dach van April. Anno.xcvi.]

    Item vp den.xxx.sten dach van April. Anno.xcvi.was ten Carmers ghehouden tgrote capittel generael, daer vele schone disputacien ghehouden waren binnen der voorseyde conuente onder hem lieden, twelck elckerlic hooren mochte. Ende si droughen seer schone processien, te wetene, tsinte Donaes, tonser vrauwen, tsinte Saluators, ende also voort, ende ghinghen vp den heleghen bloetdach alle mede in die processie vanden heleghen bloede, ende waren tsamen met die van binnen ontrent.ijc.ende.lxxx.broeders. Ende hem lieden waren ghetoocht diueersche schoone figuren in haerlieder processie, dienende ter materie van haerlieder oordene, ende dat ghedaen sijnde trac elc weder in tsijne.

¶ Item vp den.xxv.sten dach van Meye quamen die voorseyde ghedeputeirde van Brugghe, wederhuyt Oostlant, maer si en brochten niet sulcke antwoorde, dat die voornoemde Tauerniers haerlieder wijnen wilden vercoopen anders dan vp haerlieder oude costumen ende preuilegien.


[Item vp desen seluen tijt so warer vele lieden van wapenen]

    Item vp desen seluen tijt so warer vele lieden van wapenen, te wetene fransoysen, ende ooc Bortoenen ontrent der stede van sint Omaers, ende hadden wel meeninghe die voorseyde stede in te nemene, maer God versacht want si quamen wel twee hueren spadere dan si ghecommen souden hebben, ende quamen alsoo te spade. Ende dye vander stadt wierdens gheware, waer of eeneghe vanden vpsetters van dien gheuanghen waren, ende corts daer naer gheiusticiert.

¶ In dye selue maent van Meye wast seer onghetijdich weder van groten watere ende winde, van dondere ende van blixeme, so dat also groot water was, alst in twintich iaer int lant gheweest hadde.


            
        
        
    
¶ Hoe den Lantprijs Tantwerpen ghehouden was, van Rethoroijcken.

ITem vp desen seluen tijt was ghehouden Tantwerpen dye grote ende schoone triumphe ende den Lantprijs van Rethorijcke, daer of den vpper prijs vanden spele van sinne, waren.iij.sieluren cannen, welcken vpper prijs wonnen die ongheleerde van Liere. Ende die Materie dier huyt ghegheuen was, was dese metsgaders ander voor redenen daer si toe seyden.
Deducerende daer mede dalder oorboorlicste, ende meest misterye ofte gracie dye god tot des menschens oorboor ende salicheyt gheordonneirt ende verleent heeft.

¶ In welcke triumphe van Rethorijcke versaemt waren.xxviij.cameren ofte tijtelen van Rethorijcken, te wetene huyt Brabant, huyt Vlaendren, ende huyt Hollant, ende Zeelant. Te wetene van Ghendt drie cameren, eerst die fonteyne vander stede van Ghendt, die Barbaristen, ende dye van der boomloose mande. Voort die van Oudenaerde, dye van Aelst, dye van Denremonde, die van Hulst, die vander Sluys die van Oostende, die van Ipre, ende dye van Seuencote bi Ghistele, maer die van brugge en quamer nyet. Somme vanden ghenen die huyt Vlaendren quamen.xi.cameren.

    ¶ Ende vanden.xxviij.cameren so quamen dye xxij.in ende deden huere intreye te lande al vp eenen dach, ende dandere.vi.quamen inne te watere vp den.ij.sten dach daer naer. Te wetene die fonteyne van Ghendt, die van Berghen vp den Zoom, dye van Amsterdam in Hollant, die van Remerswale huyt Zeelant die vander Sluys, ende die van Oostende.

{==CC.lxxxij.v==} {>>pagina-aanduiding<<}

¶ Item in welcke intreyen beede te watere ende te lande grote ende onbegripelicken cost ende triumphe ghedaen was, so dattet met lettel redenen niet scrijuelick en ware, want ick Andries die smet die dit screef, als ghenouchte hebbende in die Retorijcke, track van Brugghe daer omme Tantwerpen ende sacht al diesser of ghebuerde.

¶ Item int selue Iaer starf mer Cornelis metteneye, die welcke daer te voren Schoutheeten gheweist hadde, ende was begrauen ten Augustijnen.

¶ Item vp den.vi.sten van Wedemaent drouchmen te Brugge een deuote processie generael, in die welcke men drouch tweerdich helich Sacrament, ende men drouchse huyter Burch den grooten ommeganc, ende also weder tsinte Donaes, omme den almoghende God te biddene om ghetijdich wedere.


        
        
        
    
    Item vp Sinte Baselis dach quamen die scotters vanden ouden boghe van eenen schietspele dat gheweest hadde te Denremonde

    Item vp Sinte Baselis dach quamen die scotters vanden ouden boghe van eenen schietspele dat gheweest hadde te Denremonde, daer sy beschoten hadden ende met hem lieden brochten den tweesten prijs te wetene.vij.silueren schalen, ende waren triumphelicken in ghehaelt vanden capiteyn, Baliu ende Schouteeten, ende vele andere notabele. Ende triumpheerden tsauents vp die poorters loodgie, daer vele ghenouchten was van esbatementen ende anders, ende der stede speellieden waren daer ooc spelende diueersche montetten, ende vp Sint Ians brugghe was een schoon vier ghemaect.

¶ In die selue maent van Wedemaent maectet sulck een ongheweerte van dondere ende van blixeme, so dat een Ian van houte wesende vp sijn goet te Ronche in sijn eetcamere, daer den dondere ende blixeme quam door tcafcoen, waer of dat dye voorseyde Ian daer doot ghesleghen was, ende corts daer naer ghebrocht ghekist vp eenen waghene in sint Ians huys, daer vrienden ende maghen tlijck verbeyden, ende was tsauents ontrent den.x.hueren begrauen in onser vrauwen kercke, in die capelle van Ian van Nyeuwenhoue doude.

¶ Int eerste van Septembre was dye wet van Brugge vermaect, als costume es, ende was doe Burchmeester van Scepenen mer Ian van Claerhout heere van Pitthem, die int iaer te voren Burchmeestere vanden Courpse gheweest hadde, ende met hem bleuen aen.v.schepenen vander ouder wet, welcke ordonnancie daer te voren noeyt ghesien en was. Ende doe was ghemaect Burchmeester vanden courpse Iacob despaers Tresoriers, Adriaen van drabbe, ende Iacob die Donckere.


       
        
    
    [Vp den derden dach van Septembre]

    ¶ Item vp den derden dach van Septembre was of gheroupen die kelioote vander poellage, ende van hoye ende van stroo, maer alle dander keliooten bleuen noch gaende.


       
        
    
    [Vp den.vij.sten dach van Septembre]

    ¶ Vp den.vij.sten dach van Septembre was te Brugghe of ghestelt dye assyse vanden corte wijnen nae doude costume, sonder die heete wijnen, ende dat elckerlijc vry varen ende keeren mochte, ende coopmanscap doen in allen landen van onsen prinche den hertoghe Phelips.vi.maenden lanc gheduerende.


               
                
    
    [Vp onser vrauwen dach in Septembre]

    ¶ Vp onser vrauwen dach in Septembre was te Brugghe een deuote processye generael ghedreghen tonser vrauwen, omme te biddene dat vrau Iehanne Sconincx van Spaengien dochtere, bruyt vanden hertoge Phelips, die welcke met vele schone schepen lach voor Calis, ter sluys int zwijn met blijschepen soude moghen arriueren, maer het gheuiel dat si arriueerde in Zeelant wel met.C.ende.lxxx.schepen, den.ix.sten dach in Septembre, ende bleef daer een stick tijts gheduerende.


[¶ Item corts daerna so vertrack die voorseyde bruyt huyt Zeelant te Antwerpen]

    ¶ Item corts daerna so vertrack die voorseyde bruyt huyt Zeelant te Antwerpen, daer si seer eerlicken ontfanghen was, maer dye wulle ende tysere, ende meest al die coopmanschepe quam te Brugghe te stapele naer costume, maer alle die schepen ende maroniers bleuen al meest in Zeelant.

{==CC.lxxxiij.r==} {>>pagina-aanduiding<<}

¶ Item vp dien seluen tijt waren ghecontinueert byder wet van Brugghe, te wetene dat vanden eeden van beede die ramen, die breede ende die smalle ramen, aen blijuen souden een vanden poorters die in die voorseyde eeden waren, te wetene vander breede rame.iiij.ende vander smalle rame.iij.twelc een nyeuwe ordonnancie was, maer alle andere Dekens, ende Eeden waren vermaeckt naer doude costumen.


    [Item me Ioncfrau Margriete hertoge Phelips sustere]

    Item me Ioncfrau Margriete hertoge Phelips sustere, trac huyt Henegauwe naer die stede van Antwerpen, omme die bruyt van hueren broedere daer te ontfanghene, ende sadt in eenen osbare, ende quam daer met schoonen state seer rijckelic, als ghecleet seer costelic in witten gulden lakene. Ende achter haer quam me vrauwe van Rauesteyn te peerde, al wit ghecleet in schoonen costelicken sijden lakene, met vele Ioncfrauwen achter haer te peerde, die oock seer rijckelijc verchiert waren. Ende daer quamen.viij.vergulden waghenen rijckelick verchiert met vrauwen ende Ioncfrauwen. Ende so huyten Osbare ghebeet sijnde met al haren gheselschape, ende ooc met eeneghe heren van der oordene, ghinc ende ontfinck ende willecoemde die bruyt vanden edelen hertoghe Phelips met seer groter vrientscap, twelc schoone om sien was.


Hoe die edele Prinche Hertoghe Phelips trauwede binnen der stede van Liere in Brabant, sijne weerdeghe bruyt Iohanna des Conincx dochter van Spaengien.

    
{== afbeelding 	==} {>>afbeelding<<}
    


{==CC.lxxxiij.v==} {>>pagina-aanduiding<<}

    ITem corts daer naer quam hertoge Phelips te Mechelen, die welcke bi sijnen vader geweest hadde den coninc vanden Romeynen in Almaengien met seer schoonen state ende trac vandaer te Liere in Brabant, ende daer trauwede hy sijne weerdeghe bruyt Iohanna des conincx dochter van Spaengien, ende was daer beslapen, maer men hielt noch gheene openbare feeste vander brulocht, ende dat omme dat hy corts moeste beweghen sijn sustere Margriete naer Spaengien. Ende die voornoemde Hertoghe Phelips met sijne gheselnede trocken nae Berghen met sijnder suster Margriete, om huer van daer te beweghene naer Zeelant, om van daer te treckene naer Spaengien.


[Item die Hertoge Phelips een lettel tijts in Zeelandt gheweest hebbende]

    Item die Hertoge Phelips een lettel tijts in Zeelandt gheweest hebbende, ende sijn suster Margriete den Amyrael van Spaengien ouergheleuert hebbende met schoonen state als princersse van Spaengien ende bruyt van des conincx sone voorseyde, met vele vrauwen ende ioncfrauwen, so nam hy oorlof aen sijn sustere ende aen al haer gheselschap, daer was groot mesbaer van weenen ende van screyen als si van malcander schieden. Ende midts dat den wint langhe tijt contrarie bleef liet hi sijn suster daer met haren gheselschape princhersse, ende track met haer van daer naer Bruessele. Ende daer waren baelgien ghemaect om te stekene ende te triumpherene ter eeren vander nyeuwer Princhersse ende van harer blijden incomste, ende si waren daer seer eerlic ontfanghen. etc.


       
        
    
    [Item.xxvi.in Nouembre]

    ¶ Item.xxvi.in Nouembre was te Brugghe verboden metter clocke, dat gheene aerme persoon van nu voort aen en gheorloue te gane in gheene kercken, noch ooc in eeneghe Cloosters om aelmoessene lancx der kercke, maer souden moeten sitten buyten der kerck dueren in ordonnancien, omme aldaer daelmoessen van eenen yeghelijcken te ontfanghene, diemen hem lieden souden gheuen.


[Item in desen seluen tijt waren gheordonneirt vander stede weghe dye welcke in alle sermoenen omme gaen souden voor die aerme huysweecken]

    Item in desen seluen tijt waren gheordonneirt vander stede weghe dye welcke in alle sermoenen omme gaen souden voor die aerme huysweecken, ende voor sommeghe verweeckte poorters, ende dat souden si distribueren alle die stede duere daert hem lieden nootsakelijc dochte. Ende dese voorseyde personen souden sijn ghecleet root ende swart, ende ontrent den hals eenen silueren rinck metten heleghen gheest.


       
        
    
    [Den.xxvij.in Nouembre]

    ¶ Item den.xxvij.in Nouembre starf dye Baliu van Brugghe mer Kaerle van Huytkercke, ende was begrauen ten Augustijnen, daermen drouch met den lijcke.xx.iiij.toortsen, alle dye lieden gheslooft gaende int swarte, elck metter wapene voor sijne borst, ende aen die toortsen, ende met.iiij.stal lichten. Ende vp tlijc lach sijne wapene metten tymmere van schilderyen seer chierlic ende was begrauen in die cappelle byden hooghen outaer bi sijnen voorders.

¶ Item vp den seluen tijt was te Brugge gheordonneert datmen elc sestendeel maer eens tsiaers panden en soude, ende datmen niet meer dan.viij.poortersche dinghedaghen houden en souden, ende datmen alle questien huyten soude.
    
 
            
        
    
    [Item.xv.in Decembre]

    ¶ Item.xv.in Decembre doe swoer mijn heere Adriaen van claerhout here van Pitthem, Baliu van Brugghe, dye welcke als doe was Burghmeester van schepenen, ende was gheslaect van sijnen eede, ende mer Ian van Nyeuwenhoue, worde als doen Burchmeester in sijn stede, te wetene mer Ian van Nyeuwenhoue.F.claeys.

¶ Item in dit elue iaer wast eenen couden wintere, van reyn ende van grooten storme van winden ende van watere, so datter vp die zee vele schepen verdoruen, ende daer gheschiede seer grote schade in Vlaendren in diueersche plaetsen.


        
        
        
    
Item vp den Nyeuauent.Anno.xcvi.]

    Item vp den Nyeuauent.Anno.xcvi.so was te Brugge eerst begonnen te doene tsauents een schoon lof van Maria, met orghelen ende met sanghe in Sinte Saluators kercke, ende met schoonen lichte, beghinnende inden wintere

{==CC.lxxxiiij.r==} {>>pagina-aanduiding<<}

tsauents te.v.hueren, ende inden somere tusschen vijf ende sessen. Ende es ghefondeirt eewelick ende erffelick gheduerende bi heer Michiel van Hille, gheseyt van Male poortere ende lakensnijdere binnen Brugghe, ende te sijnen ouerlijdene een vanden kercmeesters vander voorseyder kercke van sint Saluators. Requiescant in pace.

¶ Item vp den.viij.sten dach van Sporcle Anno.M.CCCC.ende.xcvi. doe seylde me ioncfrauwe Margriete, als bruyt van den Coninck van Spaengien huyt Zeelant met eender schoonder vlote van schepen, dye welcke vier maenden lanck hadde ghereet gheleghen beydende naer den wint, ende arriueerden met groter blijschepen sonder eeneghen wederstoot ontrent Paesschen.


[Hoe dye edele Hertoghe Phelips, met sijnder coninghinne quam binnen der stede van Ghendt]

    Hoe dye edele Hertoghe Phelips, met sijnder coninghinne quam binnen der stede van Ghendt, seer rijckelijc verchiert, metten Toysoene aen sijnen hals, daer hi seer eerlicken ontfanghen wert vander wet, met der gheheelder ghemeynte vander stede.
    
{== afbeelding 	==} {>>afbeelding<<}
    


            
        
    
    [Den.x.sten dach in Maerte]

    ITem den.x.sten dach in Maerte, so quam die edele hertoghe Phelips, met sijnder coninginne binnen der stede van Ghent, dye welcke binnen.xi.of.xij.iaren binnen Vlaendren nyet gheweist en hadde, maer hadde hem altijt ghehouden in Brabant, ende hy quam seer rijckelick inne metten Toysoene aen sijnen hals. Ende me vrauwe die Princhersse was ghecleet met gulden lakene, ende sadt in eenen osbare seer rijckelic verchiert, ende al hare ioncfrauwen quamen achter al vp muylen met costelijcke sadelen ende ghetuyghe, ende alle groote breede hoeden vp thooft, ende waren alle seer rijckelic ende wtnemende costelick ghecleet nae die Spaensche maniere. Ende voor hem lieden reden soe mijn

{==CC.lxxxiiij.v==} {>>pagina-aanduiding<<}

heere van Beuere, mijn heere van Rauesteyn, ende meer ander heeren vander oordene. Ende voor die voorseyde heeren reden xij.paeygien, al gheheelijc gecleet met root lakene met gouden stringhen gheborduert ende met gheschakierde hoeden, ende quammer inne tsauents ontrent den.ix.hueren. Ende die vander wet met notable vander stede reden yeghens den prinche, ende daer waren ghetoocht vele schoone spelen vander poorte totten houe toe, ende vele notabele vanden schutteryen reden oock yeghens hem, ende die huysen waren al chierlic behanghen, ende met menichte van schonen lichte van toortsen was hi beweicht tot binnen sijnen houe toe. Ende alsdus was hi daer seer eerlicken ontfanghen, maer die ballinghen van Ghendt en quamen nyet inne voor tsanderdaechs. Ende die voorseyde hertoghe Phelips confirmeirde die van Ghent den eedt die huyt sijnder neme te voren ghedaen was. Ende dye voorseyde stede verghifte hem seer eerlicke, ende dit staet dus int corte etc.


        
        
    
[Item vp den.xviij.sten dach in Maerte. Anno.xcvi.]

    Item vp den.xviij.sten dach in Maerte. Anno.xcvi.so quam Hertoghe Phelips te Brugghe, met sijnder coninghinne inder manieren alsoo hi te Ghendt in quam, ende dye poorte daer hy in quam was seere verchiert. Ende hem waren ghetoocht vele schoone spelen van stommen personagien vander poorte totten houe, byden neghen leden vander stede van Brugghe vp diueersche manieren ghemaeckt, waer of tverstant van alle voorseyde spelen te lanc ware om scriuen. Ende die nacien vanden cooplieden hadden diueersche huysen tusschen der muelenbrugghe ende den houe, die seer rijckelic verchiert waren met behanghe ende met lichte van toortsen, ende sonderlinge die Venechianen al behanghen met gulden lakenen, ende die Spaengiaerden met lakene root ende blaeu, ende alle dandere rijckelijcken verchiert met diueerschen wapenen van schilderyen. Ende dye Spaengiaerden lieten huyt loopen twee pijpen wijns, die elck drincken mochte diet gheliefde, ende meer ander nacien deden van ghelijcken, ende eeneghe warender die stroyden cruyt ende tregye.

¶ Item die poorterye ende alle dye ambochten stonden lancx der straten alle in ordonnancien lancx den baelgien diere toeghemaeckt waren alle met toortsen, ende elck ambacht ende neeringhe met hueren wapenen aen die voorseyde toortsen, ende alle die huysen vander poorte totten houe waren chierlick behanghen met lakene ende met diueersche tapijtserye ende met lichte Ende die Baliu, die Schout, die wet, ende alle die notabele vander stede reden yegens den prinche, ende presenteerden hem buyten der poorten dye slotelen vander stede, ende sommeghe vanden drie boghen reden oock yeghens hem met seer schoonen state Ende vp dye marckt was een groot vier ghemaect dat barnde tot byden daghe. Ende beede dye hallen waren behanghen met lakene, root, wit ende blaeu, ende met diueerschen lichte van toortsen vp die voorseyde hallen. Ende tbeelfroot was verchiert met rooden lakene bouen ende oock met toortsen, ende alle die clocken vander stede van Brugghe beyaerden van dat die Prinche Hertoghe Phelips ter poorten quam tot dat hi was binnen sijnen houe. In deser manieren waren die Prinche ende dye Princersse seer minlic ontfanghen in huere stede van Brugghe. Ende hem lieden waren seer schoone ghiften gheschoncken van die van Brugghe tot haerder blijder incomste.

¶ Ende die ballinghen quamen met hem inne, maer sy quamen wat voren metter roode Roede diese beweichde. Ende die prinche hertoghe Phelips hielt sijn natael van paesschen te Brugghe. Anno domini.M.CCCC.ende.xcvij.


Hoe die edele Prinche Hertoghe Phelips, erfachtich Graue van Vlaendren, beswoer dye stede van Brugghe.


{==CC.lxxxv.r==} {>>pagina-aanduiding<<}


{== afbeelding 	==} {>>afbeelding<<}
    


            
        
    
    [Den.xxviij.sten dach van Maerte]

    ITem den.xxviij.sten dach van Maerte naer paesschen. Anno.xcvij.doe beswoer Hertoghe Phelips, graue van Vlaendren die stede van Brugge, eerst hoorende messe tsinte Donaes, daer beswoer hy dye heleghe kercke naer costume. Ende naer die messe quam hi bouen vp tschepen huys, daer hi bouen in die veynster ghinc ligghen, daer een schoon gouden laken ghespannen was, ende beswoer al daer die stede van Brugghe vp thelege cruyce huerlieder rechten ende preuileigien ende goede costumen te houdene ende te onderhoudene gelijc als die sijne voorders ghegeuen ende onderhouden hadden, den welcken eedt hem staefde meester Ian rogiers Pensionaris vander stede van Brugge. Ende beneden inden burch stont een parc ghemaect daer hoofmannen ende Dekenen in waren, huyter name vanden ghemeenen volcke vander stede, ende meester Ian Rogiers die staefde den volcke dat beneden was den eedt, ende swoeren hem ghetrauwe ende onderdanege subdijten te sijne, ende sijn palen vanden landen te helpen beschermene naer haerlieder macht. Ende vp den seluen dach so beswoer hi oock tlant vanden Vryen. Ende corts daer naer vertrac hy naer Ipre, ende die Princersse bleef te Brugge, ende men maecte grote ghereeschepe te Brugge omme een steicspel te houden. Ende corts daer naer so quam die prinche te Brugge, ende hadde besworen Ipre, Rijssele ende Oudenaerde, daer hi al omme blijdelic ontfanghen was.

¶ Item voort es te weten, vrau Margriet in Spaengien sijnde, ende ghetraut hebbende den.Coninc.van Spaengien so wiert si beurucht, ende hadde eenen iongen sone bi haren man, dye welcke ionc starf. Ende corts daer naer so ouerleet die voorseyde prinche van Spaengien, des conincx sone, ende vrau Margrite wedewe wesende, corts daer naer soe keerde sy weder huyt Spaengien herwaerts ouer naer haers broeders landen, ende arriueerde in Zeelant, ende van daer trac si te Bruessele in Brabant, bi haren broedere den hertoge Phelips graue van Vlaendren.


Hoe die Hertoghe van Sauoyen, een Ambassade seynde aen den hertoge Phelips, om te hebbende die voorseyde weduwe vrau Margriete te huwelicke.


{==CC.lxxxv.v==} {>>pagina-aanduiding<<}


{== afbeelding 	==} {>>afbeelding<<}
    


ITem corts naer desen tijt soe quammer een eerlick ambassade byden hertoghe Phelips, huyter name vanden seer edelen ende machteghen hertoghe van Sauoyen, die welcke begeerde dye voorseyde weduwe vrau Margriete te huwelijcke, welcke huwelick gheconsenteirt was ende ghesloten by den Princhen ende edelen vanden lande, ende was dye voorseyde Margriete bi rade ende aduijse van vele groote heren ende princhen, die ten sluytene vanden seluen huwelicke waren, corts daer naer met schoonen state ende costelicheyt ghesonden naer dat Hertoochdom van Sauoyen, ende was gheconuoyeert vanden Hertoghe Phelips haren lieuen broedere, ende met meneghen seer edelen man.

        
        
    
    [Vp den Paesschen dach]

    ¶ Item int iaer ons heeren duyst vier hondert ende.xxviij.so ghebuerde te Ghendt vp den Paesschen dach ter vesper tijt, datmen den Fierter vanden heleghen vrient gods sinte anthonis van Belle, ghedreghen hadde Tsinte Baefs in shelichs Kerst kercke. Ende daer sijnde so ghinck tvolc met groter druyst ouer die brugghe, soe men gaet naer Sinte Baefs ende die brugghe was versuymt te sluytene, midts dat een brugghe es diemen vp ende neder laet, om die schepen met seylen duer te lijdene, ende die voorseyde brugghe dye ghinc deen eynde vp ende tander eynde nedere, metsgaders tghewichte vanden seer groten volcke, so datter bi dien ghewichte ende swaerheyt viel in die schelde vele volcx ende oock verdranck. Ende onder al so wasser een vrauwe die welcke swaer ghinc met kinde, die welcke gheuischt wort, ende ghelach daer naer, corts sonder mesquame oft dangier dwelck een seer schoon ende groot myrakel was, Gode hebbe lof etc.


    
        
    
[Dit es dat grote ende seer wtnemende costelicke Schietspel vanden edelen Cruysboghe der ouder gulden]

    Dit es dat grote ende seer wtnemende costelicke Schietspel vanden edelen Cruysboghe der ouder gulden, vanden heleghen martelare sint Ioris, ghehouden binnen der stede van Ghendt, daer vele schoone ende rijckelijcke prijsen te winnene waren. Waer af die quarte ende kennesse van desen voorseyde schietspele, te kennen ghegheuen was elcke plaetse bysondere byder stadtbode etc.

¶ Dat.lxx.Capittel.


{==CC.lxxxvi.r==} {>>pagina-aanduiding<<}


{== afbeelding 	==} {>>afbeelding<<}
    

 
            
        
    
    [Den.xvi.sten dach van Lauwe.xcvij]

    OIt es dye Quarte vanden Schietspele, dat was binnen Ghendt in Vlaendren vanden Cruysboghe, vanden ouden gulden van mijn heer sint Ioris, die welcke quarte huyt ghesonden ende te kennene ghegheuen was elcke stede ende plaetse besondere, den.xvi.sten dach van Lauwe.xcvij.het welcke seer costelick ende rijckelick ende schoon was, also ghi hier naer wel hooren ende verstaen sult.

¶ Alle den ghenen die dese presente letteren sullen sien oft hooren lesen, oft kennesse daer of hebben, sonderlinghe alle Keyseren, Coninghen, heeren, coninckstauel, Prouoosten, Dekenen, ghesworene, prouisuers, ende ander eerbaer mannen ende ghesellen vander groter ende ouder gulde vanden edelen consteghen ende eerbaren spele vanden voetboghe, wesende binnen alle vryen ghepreuilegierde steden daermen vseert ende gheplogen heeft, te hantieren vanden seluen voetboge, Baliu, scepenen,

{==CC.lxxxvi.v==} {>>pagina-aanduiding<<}

ende Raet, Coninck, Deken, ende prouisuers, ende die ghemeene guldebroeders vanden grooten gulden vanden edelen gloriosen Ruddere ende heleghen sandt mijn heere sint Ioris binnen der stede van Gendt, Saluyt met alder ionsten, vrientschape ende minne.

¶ Hoe die edele ende eerbare lieue heeren medebroeders ende weerde vrienden, wt dien dat die menschelijcke natuere bewijst dat alle goede creatueren ghehouden ende schuldich sijn in allen reynen, eerbaren, duechdelijcke, solacelijcke spele, tverblijden sonderlinghe daer ghenouchte, eendrachtigheyt ende broederlijcke communicacie huyt spruyten mach, ende onderhouden ghebroederen moghen werden, ende ooc dat onder alle heren ende goede mannen hoghe middele, ende neder, van wat state oft condicien dat si sijn, bouen allen anderen spelen, tspel vanden edelen voetboghe midts der reynicheyt ende consteghe aert daer toe dienende, van ouden tijden in eeren meest ende consolacie oft weerdicheden ghehantiert ende verheuen heeft gheweest ende noch es, ende dat byder seluer eerbare hantieringe alle vruecht ende ghenouchte inden mensche vermeerst ende verwect werden, ende alle onghenouchten versteken ende verdreuen.

¶ So eest dat wy aensien tghene dat voorseyde es, ende midts dien gheneghen sijnde blijscap ende alle reyn ghenouchte met v lieden naer onsen vermoghen te hebben ende ghebruyckene, daer conste eere ende vrientschap wt spruyten moghen, v ende elck Saluyt besondere becondeghen, ende doen te wetene dat wi byder gracien ende weerdichede van Gode van hemelrijcke, sijnder ghebenedider moedere, ende den voorseyde edelen gloriosen Ruddere ende heleghen sant sint Ioris, ende alle gods heleghen. Ende bi consente orloue ende Ottroye van onsen edelen gheduchtighen heere ende erfachteghen prinche, den Eertshertoghe Phelips van Oostenrijcke, hertoge van Bourgoengien, van Lotrijck, van Brabant, van Brabant, van Stier, van Camele, van Carinten, van Lymborch, van Lutcenborch, ende van Gheldre. Graue van Hasborch, van Vlaendren, van Tyrol, van Artoys, van Loreynen, van Italien, van Henegauwe, Lantgraue van Elzaten, Marcgraue van Borgauwe, ende van sghelijcx rijcke van Hollant, van Zeelant, van Ferretten, van Kyburch, van Namen, ende van Zuytphen graue, here van Vrieslant, vp dye marcht van Salouonie, van Poortenaus, van Salinis, ende van Mechelen. Hebben eendrachtelick gheordonneert een ghenouchlicke feeste ende schietspel te houden binnen deser voorseyde stede van Ghent, ter maten ende lengden, te wetene van xliij.roeden lanck, lettel min oft meer, sulck als hi die brengher van desen onsen mede broedere v lieden tooghen sal, daer van wy ghelijcke lengde ende exempel onder ons houden.

¶ Ende om dat elc ter voorseyde feesten vrelijck en versekerlick sal moghen commen, soe heeft onse voorseyde gheduchteghe heere ende prinche verleent ende ghegheuen bi sijnen openen letteren, goet sekere ende vry gheleede allen personen die ten seluen schietspele sal ghelieuen te commen, midtsgaders huerlider familie ende goedinghen, omme daer te wesene ende te blijuene den tijt van dien gheduerende, ende weder thuys te keerene sonder datmen dien sal moghen vanghen ofte arresteren om eenegherhande schulden, het sy Renten oft ander saecken in eenegher manieren. Wel verstaende dat hier niet in begrepen en sijn dye schulden van onsen gheduchten heere ende prinche, ende ooc die persoonen ghebannen rebelle ende fugitiue van sijnen voorseyde lande, alsoo v lieden dat claerlic blijcken mach bi eenen Vidimus onder deser stede seghele, die v dese onse boden ende gulde broedere brengt.
 
        
        
    
    [Tsondaechs den.xx.sten dach van Meye.iiijc.xcviij]

    ¶ Welcke feeste vanden voorseyde ghenouchlicke schietspele, sal beghinnen ende ingaen tsondaechs den.xx.sten dach van Meye.iiijc.xcviij.eerst commende, daer elc gheselschap commende van buyten lande van Vlaendren, ghehouden werden te sijne ten daghe voor noemt binnen sonnen schijne, ende hem lieden te vertooghene endete presenterene voor den coninck ende sijn gheselschap, ter plaetsen daer si haerlieder Tafel ende staet houden sullen.

¶ Ende die ghene van schutters die schieten sullen, ende elc sonderlinghe al daer te seluen daghe te doen teekenen ende in scriuen bi

{==CC.lxxxvij.r==} {>>pagina-aanduiding<<}

namen ende toenamen vanden ghenen die last hebben sullen omme te loten, alsoo hier naer verclaerst sal staen. Ende het tsander daechs daer naer werden ghehouden alle dye gheselschapen van buyten den lande van Vlaendren, te commen oock binnen sonneschijne hem lieden te vertooghen ende te doen scriuen als voren.

¶ Int sghelijcx die te watere sullen commen tsy van binnen den lande van Vlaendren oft daer buyten, werden ghehouden sdijsendaechs daer nae binnen sonne schijne te commene binnen der seluer stede met huerlieder schepen ende gheselschapen in die cooruileye, tusschen sinte Michiels brugge ende die vee brugghe, lijende voor dye taneelhauders al daer. Ende dat ghedaen, wtgaende ten lande ende hem lieden vertooghen voor het Princepael taneel, ende dan hem lieden te doen teekenen ende scrijuen, als voren.

¶ Wel verstaende dat gheen geselscap int incommen te lande ende te watere, ander gulden van boghen onderstant doen en sullen in persoone noch in habijte, vp versteken tsijne van prijse.


       
        
    
    [Den.xxiij.sten dach vander seluer maent]

    ¶ Ende tsondaechs daer naer, den.xxiij.sten dach vander seluer maent ten seuen hueren voor noene, weder te commene ter seluer plaetsen, omme alle voorgaende gheschillen gheschiet sichtent den lesten ghehouden schietspelen onghedissideert te dissiderene ter minnen ende berechten voor tlot, ende naer tlot en salmen gheen voorleden gheschillen moghen in bringhen noch berecht daer of doen. Maer ghemeenlic eenege gheschillen naer tlot binnen onsen voorseyde tschietspele oft feeste, die sullen werden ghedissideert, ghetermineert ende berecht bi ons ende by sulcken anderen coninghen ende notabele mannen als ons ghelieuen sal daer toe te nemen, sonder dat te betrecken in eeneghe ander plaetsen bi eeneghen iugen. Ende naer die desysie vanden seluen gheschillen salmen vergaderen omme te lotene ende te doene alsomen ouer een draghen sal, ten dien eynde daer men tsanderdaechs naer dat gheloot sal sijn, salmen moghen beghinnen te schietene, ter sulcker hueren alsmen stellen sal.

¶ Te wetene ouer elck stede oft plaetse.xij.schutters, ende nyet meer.x.schutters ende nyet min, elc.xij.schueten schietende, daer af huyt elcken loten ghehouden werden te blijuene tot dat si gheschoten sullen hebben, vier personen oft meer vanden voornoemde schutters ende niet min.

¶ Ende int sghelijcx ander gheselschapen die vp eeneghe prijsen van schietene in commen oft andersins staen, sullen werden ghehouden met.iiij.persoonen oft meer, te blijuen ligghende tschietspel gheduerende, ende dat vp dye verbuerte dat si winnen mochten oft ghewonnen hadden. Maer gheuielt so dat God verhoede dat in eenich gheselschap eenich vanden schutters storue oft siet worde dat hi niet en mochte schieten, so sullen dander moghen schieten, ende sullen telcken loot also vele persoonen van binnen schieten om den wijn. Ende so wie eerst ghecrijghen sal drye schueten, eerst van binnen oft van buyten, vp elc eynde winnende met eender vijle, sullen winnen den wijn, te wetene vp elcken man twee groten.Vlaemscher munte. Ende dye van buyten sullen nemen also vele maten als hem lieden ghelieuen sal, binnen haren voorseyde.xij.schueten, ende ten eynde elc hem houdende aen sijn cortste mate, behouden dien dat onse meeninghe ende ordonnancie es waer, alsoo onse gheduchte heere ende prinche bi sijnder gracie gheliefde te schieten, dat sy onghehouden, sullen werden van incommen ende van lotene, maer sullen moghen schieten te wat tijde ende daghe alst hem lieden ghelieuen sal binnen der feesten gheduerende.

¶ Ende waert ooc so dat ons bode versuymde ende achterliet bi nootsake oft andersins, eeneghe goede ghevryde ende ghepreuilegierde steden oft plaetsen met desen onsen letteren te commen, ende eenich ghesworen gheselschap vanden ouden gulden vander seluer vergheten stede oft plaetse tonser feesten quamen binnen den tijde en condicien voren verclaerst, dat die sullen moghen inne commen, loten, schieten naer iuweelen, ghelijc oft ons bode daer gheweest hadde sonder fraude.

¶ Ende om dat wi begeeren dese dinghen voor noemt, ende om met den condicien in dese letteren begrepen wel ghehouden ende ghehantiert te sijne sonder eeneghe ghebreken bi eeneghen engiene, niet yegenstaende

{==CC.lxxxvij.v==} {>>pagina-aanduiding<<}

eeneghe ordonnancie ter contrarien in ander plaetsen gheordonneert alle die iuweelen ende prijsen hier naer bescreuen.

¶ Eerst te wetene, so waer schutters van eender stede, van eenen eede ende cleede schoonst ende eerlicxt incommen sal binnen den voornoemde lande van Vlaendren te lande, dye salmen gheuen twee rijckelicke silueren cannen, weghende vijf marck.

¶ Ende so wie daer naer schoonst ende eerlicxt in commen sullen van buyten den lande van Vlaendren te lande, die salmen gheuen in sghelijcx twee silueren cannen weghende vijf marck.

¶ So wie daer naer schoonst ende eerlicxt in commen sal van buyten den voorseyde lande van Vlaendren, als bouen die salmen gheuen twee rijckelicke cannen van siluere, weghende drie marck.

¶ Item so wie schoonst ende eerlicxt incommen sal van binnen den lande van Vlaendren te watere, die salmen gheuen twee rijckelicke silueren cannen, weghende drie marck.

¶ Ende soe wie dat daer naer schoonst ende eerlicxt incommen sullen van binnen den lande van Vlaendren te watere, die salmen gheuen twee rijckelicke silueren cannen, weghende twee marck.

¶ Item so wie schoonst ende eerlicxt in commen sullen te watere, van huyten lande van Vlaendren voornoemt, die salmen gheuen twee rijckelicke silueren cannen, weghende drye marck.

¶ Ende so wie schoonst ende eerlicxt in commen sullen te watere van buyten den voornoemden lande van Vlaendren, die salmen gheuen twee rijckelicke silueren cannen, weghende twee marck.

¶ Item so wat gheselschap vanden schutters, die commen sullen omme schieten vanden verrensten lande, die salmen gheuen twee rijckelicke silueren cannen, weghende drye marck.

¶ Item soe wat schutters commen ende schieten van verrensten watere, die salmen gheuen twee rijckelicke silueren cannen, weghende twee marck. Dese voornoemde iuweelen van schoonste ende verrenste incommen sal men presenteren naer tlot ende eermen schieten sal.

¶ Item voort es te wetene dat tonser voornoemder feesten sullen sijn te winnene acht iuweelen met schietene, in manieren ende in die condicie hier naer verclaerst.

¶ Item inden eersten so wie van buyten, binnen sinen.xij.schueten viere die cortste maten schieten sal naest den stake in een vergaderinghe, dyen salmen gheuen sesse rijckelijcke silueren cannen, weghende.xxxij.marck.als voor thoochste iuweel.

¶ Item den ghenen dye hebben sal binnen sijnen.xij.schueten als voren gheseyt es, vier die cortste maten daer naer, dien salmen gheuen vijf rijckelicke silueren cannen, weghende.xxiiij.marck, als voor tander iuweel.

¶ Item die ghene die hebben sal binnen sijnen.xij.schueten als voren gheseyt es, vier die cortste maten daer naer, die salmen gheuen vier rijckelijcke silueren cannen, weghende.xvi.marck, als voor terde iuweel.

¶ Item so wie van buyten die voorseyde eerste cortste vier maten in persone, inder manieren bouen verclaerst, gheschoten sal hebben, daer mede dat hy tvoorseyde hoochste iuweel winnen sal, dye salmen gheuen voor sijnen persoon te hebbene ende te behouwene eenen rijckelicken silueren verdecten croes, weghende een marck siluers, als voor tvierde iuweel.

¶ Item die ghene die hebben sal binnen sijne.xij.schueten als vooren gheseyt es, drie die cortste maten, dien salmen gheuen drye rijckelicke silueren cannen, weghende.x.marck voor tvijfste iuweel.

¶ Item die ghene die hebben sal binnen sijnen.xij.schueten als voorseyde es, drie die cortste maten daer naer, die salmen gheuen twee rijckelicke silueren cannen, weghende ses marck, als voor tseste iuweel.

¶ Item sie ghene die hebben sal binnen sijne.xij.schueten als voren gheseyt es, twee die cortste maten daer naer, dyen salmen gheuen twee rijckelijcke cannen, weghende.iiij.marck, voor tseuenste iuweel.

¶ Item so wie van buyten die meest schieten sal vry binnen den witte ende naest den staecke, ne gheen vanden voorseyde.vij.iuweelen winnende, dyen salmen gheuen een rijckelicke silueren canne, wegende vier marck voor tachste iuweel.

{==CC.lxxxviij.r==} {>>pagina-aanduiding<<}

¶ Ende es ons meeninghe ende ordonnancie dat huyt elcken steden plaetsen, oft gulden maer een gheselschap tonser voorseyde feesten commen sal, omme naer dye voornoemde iuweelen te schietene niet meer dan een iuweel oft prijs vanden voornoemden seuene iuweelen sijn en sal moghen winnen, ende dat bi een man, hebbende also vele maten als voren verclaerst staet ende hem houden aen sijn cortste mate, ende dandere laten varen sonder arghelist.

¶ Ende so wie vanden schutters die omme dye voornoemde iuweelen schieten sullen tsy van buyten oft van binnen also menichweruen als si verschieten sullen binnen den ringhe dye int witte vanden doele ghestelt sal sijn, dien salmen gheuen een gulden rinck. 

¶ Item so wat schutters van binnen die meest ringhen winnen sal, dien salmen gheuen een silueren roosen hoet, wegende.ij.onsen

¶ Item so waer gheselschap ontfanghen wert om schieten den schoonsten heerlicsten ende rijckelicsten staet houden sal met vierene, ende andersins daer toe dienende, dye selue onse feeste ghedurende, dye salmen gheuen twee rijckelicke silueren cannen, weghende.vi.marck. Die daer naer schoonst staet houden sal so voorseyde es, dien salmen gheuen twee silueren cannen, weghende vier marck.

¶ Item so wie het achterste lot ghebuert van schietene, die sal hebben twee rijckelicke staken, weghende ses onsen, ende het laken daer die doelen mede vercleet sijn.

¶ Item so wat gheselschap van Rethorijcken commen met den seluen schutters van buyten ter seluer onser feesten, die schoonst ende ghenouchlicxt es batementede, spelen sullen in duytschen talen ronden ryme, sonder eeneghe vylonie oft dorperheyt tselue batement inhebbende, dwelcke sy spelen sullen voor onsen coninc oft sijn gheselscap daer sy tsauents haerlieder staet houden sullen die voorseyde feeste gheduerende, dyen salmen gheuen twee rijckelicke cannen, weghende ses marck.

¶ Item so wat gheselscap ter seluer onser feesten commen van Rethorijcken, daer naer oock in duytsche talen spelen sullen dye schoonste ende ghenouchlijcste battementen als voren, dye voornoemde feeste gheduerende, dien salmen gheuen een rijckelicke silueren canne weghende.vi.marck.

¶ Item so wat gheselschap van Rethorijcke als voorseyde es, tonser feesten commende es daer naer sghelijcx in walscher talen spelen sullen, die schoonst ende ghenouchlicxt es batementende als binnen die voorseyde onse feeste gheduerende, dye salmen gheuen een rijckelijcke silueren canne weghende drye marck.



[Ende es onse meyninghe ende oock ons lieder ordonnancie dat elck gheselschap maer een Battement en sal ghehouden sijn van spelene]

    Ende es onse meyninghe ende oock ons lieder ordonnancie dat elck gheselschap maer een Battement en sal ghehouden sijn van spelene daermen den prijs mede winnen mach vp elcken auont, ons ooc dan ouergheuende eermen spelen sal die copie, om daer vp terminacie te maken alsoot behoeuen ende noot wesen sal, ende oock dat elc gheselschap metten voorseyde es battamentende, maer een vanden voorseyden prijsen winnen en sal moghen, ende als vander ordonnancie hoe dese batementers van elcker stede gheordonneert sullen werden van spelene, het sy drye oft viere spelen, elcx auont oft anders, dat resigneren wy lieden tonswaert, omme datte ordonneren ter minster questien vanden Esbattementers die tonser voorseyder ghenouchlijcker feesten vanden edelen cruysboghe commen sullen.

¶ Wel verstaende dat men loten sal ende dye lotinghe ordonneren sal vp dye voornoene vanden eersten daghe dat men sal beghinnen te schietene om tsauonts te beghinnene te spelene, ende also te continuerene elck sijnen tour tot den eynde van onser voorseyder feeste, vp die verbuerte van haerlieder prijs, in sulcker ordonnancien als si dan ghestelt ende gheordonneert sullen werden.

¶ Welcke voorseyde prijsen bi ons ende andere wijse eerbare mannen dye daer aen gheuroeden moghen, van hem lieden gheiugeert ende ghewijst sullen moghen werden vp elcke stede naer haerder verdiente,

{==CC.lxxxviij.v==} {>>pagina-aanduiding<<}

so wi alder naest connen ende moghen dat bi ons daer van ghetermineert sal moghen werden sal moeten hebben sijn vol affect, sonder daer vp te nemene eeneghe contradictie van appeele oft reformacie in eenegher manieren.

¶ Item voort so wat gheselschap dye eerlicste ende chierlicste sijnen prijs halen sal die hy met schieten ghewonnen hebben sal, ende tsauonts voor haer vertrec eerbaerlijcxt sijn taneel houden sal, die salmen gheuen een rijckelicke silueren canne, weghende twee marck.

¶ Item die daer naer int sghelijcx den seluen sijn prijs die hie met schieten ghewonnen sal hebben so voorseyde staet, ende ooc het sauonts voor haer vertrec eerbaerlicxt sijn Taneel houden sal, dyen salmen gheuen eenen rijckelijcken croes, wegende een marc siluers.

C Item so wie best den sot maken sal, commende met eeneghen gheselschapen van schutters, van ghenouchten sonder schimp oft vylonie, dyen salmen gheuen een iuweel van viere onsen siluers.

¶ Die daer naer den sot best maken als bouen, sal hebben een iuweel weghende drie onsen siluers.

¶ Item dye daer naer best den sot maken sal als bouen, dye sal hebben een silueren iuweel weghende twee onsen.

¶ Wel verstaende in dien so ghebuerde dat twee gheselschapen oft meer, stonden vp een prijs in sulcker wijs datmen niet iugeren en conste, soe taduijs tontstane met een prijs sonder meer. Ende alle die voorseyde iuweelen sijn in vlaemscher marcken.vi.onsen voor elck marck oft beter, ende sullen sijn verwapent met sint Ioris ende der stede wapene van Ghent, ende in gheen vanden voornoemde iuweelen en sijn gout noch fautsoen gherekent.

¶ Ende es te wetene datmen die voornoemde iuweelen die te winnen sijn met schietene met tschoonst staet te houdene, schoonst vieren ende met esbatementene, gheuen sal bi aduijse ende rade vanden seuen steden oft den meesten deel van dien die alle dye feeste ghesien sullen hebben elcke diese ghewonnen sullen hebben naer tinhouden deser onsen brieuen.

¶ Item so es meeninge ende wille dat nyemant en sal schieten met eeneghen boghe daer den loop vander tallure achter oft voren ghesplet sal wesen, oft met eenegher subtijlheyt besteken oft ghemaect sal sijn. Ende met sulcken boghe ende vijlen als elc begint te schietene om prijs, so sal hy vol schieten of hi en worde vp die stede ontreect van boghe oft van vijle, maer vp dat sijn sloot liete ende die vijle verloren ende ghebroken worden, so soude hi moeten doen sijnen eedt vp dat mens begheerde, dat sijns ondancx ware ende gheen arghelist daer inne en sochte. Ende dan sal hi hem moghen gaen stellen in proefstaecken ende nemen een ander vijle, ende proeuens in voornoemde proefstaken een schoot sonder meer, ende dan commen sijn schoten vol schieten.

¶ Ende in dien eenich schutter ontreect worde van boghe, doende als voren, sal moghen stellen.ij.staecken ende schieten ouer ende weder, dats te verstane twee schoten sonder meer, ende dan commen sijn schuete volschieten. 

¶ Behouden dat elck schutter ghehouden wert te stane met beede den voeten vry binnen den latten die voor elcken doel ghesleghen sal sijn.

¶ Item dat elc sijnen boghe doen spannen sal moghen diet belieuen sal.

¶ Ende gheuielt so dat eeneghe vijle binnen den doele gheschoten ware, weder mense saghe oft niet, die mate salmen nemen aen den naesten cant daer dye vijle inghinc, te wetene vande gate sonder eenich wit af te schindene.

¶ Item gheuielt so dat daer yemant schote yeghen dye meet staken, in sulcker manieren dat die vijle weder huyt viele ende spronghe huyt den doele, dye schuere sal gherekent sijn mater sonder mate. Ende es ons ordonnancie datmen in dit voornoemde Schietspel niet schieten en sal met eeneghen stalen boghen omme die voorseyde prijsen.


       
        
    
    [Den.ij.sten in Iulio]

    ¶ Item so salmen byder gracien gods een gulde sdaechs schieten, wtghedaen Ascencioens dach, Sinscendach, des sacraments dach, sinte Ian baptisten dach, ende onser vrauwen dach den.ij.sten in Iulio, ende alle andere daghen salmen schieten, tsulcker hueren

{==CC.lxxxix.r==} {>>pagina-aanduiding<<}

als bi ons gheordonneert sal werden.

¶ Item waer dat yemant donckerheyt oft tweeuoudich verstant maecte in eeneghe pointen oft articulen vanden voorseyde schietspele, also wel dies in die princepale letteren mencie ghemaect ware oft niet ghemaect en ware, ende by dien gheschil oft debat reste, dat al datte ende tghene datter wt spruyten mochte resigneren wi tonswaert omme daer af tordonneren ende tappointieren met den ghenen diet ons ghelieuen sal daer toe te nemene ende te roupene, vp dat ons noot ware sonder eeneghe condicie.

¶ Ende om dat wy gheneghen sijn alle eerbare vruecht, solaes, ende broederlicke minne te maken die meest spruyt huyt conuersacien van goeden edelen ende notabelen persoonen. Bidden wy v lieden vriendelick met minnelijcker herten, ende elcken sonderlinghe, dat v lieden ghelieuen wille te commene ten voorseyden tijde, daghe, ende feeste, omme te verdienene byder conste van den edelen voetboghe ende Rethorijcke, die iuweelen ende prijsen hier voren verhaelt winnen in dancke, alsulcke gracie als v god verleenen sal, ende ouerpeynsen in v herte eenpaerlicke die grote minnelike vruecht blijschap, solaes, ende ghenouchte dye ter ghelieften van god te deser onser feeste ghedaen ende ghehantiert sal werden.


       
        
    
    [Den.xvi.sten dach in Lauwe. Anno.M.CCCC.ende.xcvij]

    ¶ Ter welcker feeste onse lieue heere God ende ghebenedijde moeder v allen verleene te commene tuwer vrome eere ende liefde ende ons met v in sghelijcx te wesene, biddende oock vriendelicke, dat u ghelieuen wille dese onsen bode ende medebroeder expedicie te doene als hi bi v comt ten houe, dat hi cortelick mach voldoen sijn sake also wi hem ghelast hebben. Ende in teekene dat hi by v gheweest heeft uwen seghele hier aen te hanghene aen een vanden steerten daer vp te scrijuene den name van huerlieder ende plaetse. Ende willen ende sullen onderhouden ende volcommen alle die puncten ende artijculen byder gracien Gods hier voren verclaert in orconschepen ende versekertheden, so hebben wi Baliu, schepenen ende raet vanden voorseyden steden Coninck, Deken ende prouisuers bouen ghenoemt, dese presente letteren metten walsschen hier onder ghescreuen, dwelcke wi hebben doen translateren van woorde te woorde wt den Vlaemsche, omme dye diueersche marssen, ende elc te bet te ghelieuene, ghedaen seghelen met onsen seghele huythanghende den.xvi.sten dach in Lauwe. Anno.M.CCCC.ende.xcvij.


        
        
        
        
        
        
        
        
        
        
        
        
        
        
        
        
        
        
        
        
        
        
        
        
        
        
        
        
        
    
Die schoone incomste der Schutteryen te Ghendt gheschiet Int iaer duysent vier hondert ende.xcvij.den twintichsten ende eenen twintichsten van Meye, by diueersche steden, so ghi hier nae hooren sult, ghestelt in properder rethorijcke


¶ Dits Tprohemium vander voorseyde intreye.

O moghende god lof uwe gracien 
Dat wi nv hebben ghesien den dach 
Der eerlicker incomste ende visitacien 
Daermen wel langhe of spreken mach 
Die vruecht die blijscap hadde ouerslach 
Die broederlicke minne bi goede geseynt 
Die men.xx.ende.xxi.in Meye sach 
Van Brabant, van Vlaendren binnen ghent 
 
Ick meene dat sint gods ghebaren 
Van gheenen schietspele also rijckelick 
Men sach sulc broederlic vergaren 
Van brabant vlaendren, als daer was blijckelic 
Van Artoys ende Henegauwe, ghelijckelic 
Van doornicke, die so chierlic quamen 
Te lande te watere elc, onbeswijckelic 
Twas om sien een paradijs vol vramen 
 
Vander stadthuys, tot aen tbeelfroot 
Sachmen verdect, een schoone alleye 
Met twee doelen.ij.schutters huysen bloot 
Bedect met schaelgien, binnen der Ghentscher contreye 
Twaelf silueren stoopen, tot elckens greye 
Ende.xiiij.cannen al silueren fijn 
Onder.xxi.vierendeelen, ende vry van gescreye 
Een croes, twee maetstaken, eenen roosen hoet alst sou sijn 
 
Voor die rethorisijnen twee potten ende een 
Eenen sot een sottine, een simme daer by 
Noch twee vierendeel sijnder onuerscheen 
    
{==CC.lxxxix.v==} {>>pagina-aanduiding<<}

Een pinte ende een croes, dit toocht hem vry 


¶ Eerst die van Ipre.

Ipre in vlaendre sachmen eerst in comen 
Xx. in Meye tsondaechs voor noene 
Daer hertoghe Phelips lach tonser vromen 
Ende ons princersse bi haren baroene 
Passerende tanneel in reynen doene 
Eerst eenen waghene wit bouen ghecleet 
Met haren wapenen vol schutters coene 
Dander waghen met bagaedgien root verdect ghereet 
Xij.peerden een tamboerijn sot int beleet 
Een man van wapenen die den standaert drouch 
Twee herauden.iij.trompetten naer tbeleet 
Doe den.Coninc. daer menich int herte om louch 
Een paedgie met een boge wel int geuouch 
Verguld, daer naer.lij.peerden. 
Root en wit ghecleet chierlic ghenouch 
Bonnetten tanneyt met wrongen van weerden 



¶ Rijssele

Rijssele quam daer na met.ij.wagenen voren 
Verdect met peersch laken, vol lelyen reyne 
ende met hertoghe phelips wapene hoge geboren 
Daer na.xij.peerden ende.ij.sotten niet cleyne 
Vp een peerts rugghe, ghemeyne 
Hem volchde een root vercken daer vp so sadt 
Een sot ghemaect, ende tvercken inden pleyne 
Metten sot melc huyten pollepel adt 
Noch.xij.peerden volchden vp tstadt 
Doe den standaert ende den coninc verheuen 
Daer naer.xv.peerden van moede niet mat 
In peerssce abijten swarte hoen net bescreuen 



¶ Damme.

Damme met.v.waghenen in quam 
Eenen standaert blaeu sijden metter parruere 
Den coninc met.viij.peerden men vernam 
In abijten swart en peersch te dier huere 



¶ Aelst.

Met.xij.waghenen quam aelst in eerlick 
Vp elcx peert stont een bannierken claer 
Vp den lesten waghen dies was vruecht vermeerlick 
Saten der stadt pijpers, so elc sach daer 
Een sot met een rinc inden neuse quam naer 
Den standaert ende.vi.peerden daer mede 
Twee sotten voor den coninc was openbaer 
Doe.xxiij.peerden volchden ter stede 
Haer abijt al root metter parrueren snede 
Ende swarte hoeden dit es waerhede 



¶ Brugghe. 

Brugghe naer haer rijckelicke maniere 
Brachten.v.waghens met haer rethorijke 
Ende ooc vol schutters met blijder chiere 
Xij.peerden, daer naer den standaert der ghelijcke 
Ende vier stadtpijpers twas baerblijcke 
Doen hondert peerden ende noch meer 
Twee honden trocken eenen wagen te prijcke 
Daer eenen sot insadt net alte teer 
Xxv.peerden volchden hem int ghekeer 
Ses trompetten ende claroenen schone 
Doen.xxiiij.paer peerden, elc scheen een heer 
Van Lombaerdyen ende huyter spaenscher wone 
Ende ooc duytschen huyter keyserlicke crone 
Daer naer quam eerlic van brugghe die wet 
Met.xxvi.peerden in reynen persoone 
Noch.iiij.trompetten met sint Ioris wapene net 
Doen hertoghe phelips eerlick vpgheset 
Als.Coninc.te brugghe van sint Ioris ghilde 
Want hi met sijn edele handen onuerlet 
den papagaey of scoot, dies elc dragen wilde 
Blaeu en tanneyt, ghelu hoen duerulochten milde 
Met witte ende roode bandekens fijn sijden 
Som capproenkens twaer weert datment onthielde 
Ghehackelt na tduytsche, twas om verblijden 



Denremonde.

Denremonde quam properlic in tanneyt 
swarte hoeden eenen pijl in die hant 
Acht waghens haddense chierlic bereyt 
Eenen standaert diemen daer naer ontwant 
Den coninck sachmen daer rijden playsant 
Met.xiiij.peerden onder al 
Naer haerlieder doen seer triumphant 
Al waren si cleen menichte int ghetal 



¶ortrijcke.

Cortrijcke quam inne naer dees manieren 
Een man te peerde.ij.wagens gheladen 
Met schutters naer der boghen anthieren 
Doe eenen standaert om drucx tontladen 
Daer naer den coninc om drucx versmaden 
Tusschen twee peerden ende noch.iiij.daer by 
Doe noch tweewaghens dus mochtment volraden 
Dabijt root met swarte hoeden vry 



¶ Oostende.

Een waghen met.vi.trompetten dye van Oostende 
    
{==CC.xc.r==} {>>pagina-aanduiding<<}

Quamen in, eenen sot, ende den standaert doen 
Ses peerden men voor den coninck bekende 
Tanneyt habijt hadden si na ons beuroen 



¶ Nyeupoort.

Nyeupoort quam in eerst eenen standaert 
Eenen tamboerijn, daer naer een sot 
Die coninc met.viij.peerden scone gheaert 
In peersch abijt ende noch twee wagens dits tslot. 



¶ Hulst

Hulst quam inne met eenen standaert goet 
Met claroenen ende ooc trompetten 
Xij.paer mannen, dye.vi.met boghen te voet 
Eenen sot, doe den coninc, nyet om vernetten 
Elc aenhebbende een tanneyt abijt 
Dus daden dye van hulst wilt hier vp letten 
Properlic voor tanneel hueren duerlijdt 



¶ Oudenaerde.

Oudenaerde quam inne met veruolge groot 
Eerst twee wagens, daer inne drie lieden 
Een trompet, tabijt wit, die hoeden root 
Doen.C.ende.xxx.wagens reyn om bedieden 
Ouerdect met wit laken dus was tgeschieden 
In elc.iij.schutters, daer naer een tamboerijn 
Doen.ijc.mannen wilt vruecht bespieden 
Vier trompetten ende een trommelijn 
Doe die stadt bode volchde hem fijn 
Doen quamer te peerde.lviij.paer 
Den standaert, ende doen.viij.peerden twou sijn 
Doen vier schalmeyen volchden daer 
Ende veel scutters voor den coninc tes claer 
Met pijlen in die hant daer na noch ghereden 
Den coninc volchden.xxiiij.peerden naer 
Ende eenen waghen met baegaedgien met vrolicheden 



¶ Wijnnocxberghe. 

Twee tamboerijns brochten van winnocxberge 
Die schutters ende eenen standaert bloot 
Die pijlen inden hals beurijt van erghe 
Ende.xij.peerden metten coninck minioot 
Haer abijt tanneyt swarte hoen daer in tconroot. 



¶ Deurne.

Eenen wagen hebbende van veurne gebrocht 
Eenen sot trompetten ende claroenen met 
Dabijten peersch ende swart ghewrocht 
Swarte hoeden hadden si, dits mijn vermet 
Xij.peerden doen metten coninc drye 
Elc hadde een oorcussen hier wel vp let 
Aen thooft als slapers twas een melodye 



¶ Waestene.

Waestene quam ooc ten laetsten in 
Eenen standaert ende den coninc daer nae 
Viij.oft.x.peerden lettel meer oft min 
Dus was haer incoemste dattet elc verstae 



¶ Hier mede so schiet dincomste van vlaendere

Doe quam Brabant ic bens vermaendere 
Metten buyten landen ooc binnen ghent 



¶ Eerst Maestricht.

Maestricht quam voren huyt Brabant 
Smaendaechs in Meye ten.xxi.sten dage 
Met trompetten claroenen so liefde haer huyt sant 
Groen abijten roode hoen, hoort wat ick ghewaghe 
Daer om witte wronghen reyn van behaghe 
Viij.peerden, daer naer den coninck quam 
Vol silueren paelgen, hoort dye toelaghe 
Was fijn abijt, ende.ij.lackacyen lofsam 
Aen elcke sijde, vol paelgien men vernam 
Drie paedgien van siluere bouen en beneden 
Deen voerde den standaert, daer vruecht in clam 
Ende sijn getuge met silueren doppen ter steden 
Ons prinche deidse tweewarf intreden 
Met.lxxxij.peerden si het tanneel leden 



¶ Doornicke.

Doornicke brochte eenen waghen gheladen 
Eenen standaert, ende trompetten doen 
Haer abijt was swart, ende reden met staden 
Witte hoen vp thooft wilt dit beuroen 
Daer naer den standaert reyn int fatsoen 
Voort tsestich peerden schoon int besorch 
ende voor haer wagen de wapen metter borch 



¶ Mechelen.

Mechelen quam in als een lant alleene 
Eenen wagen brochtense met haer scalmeyen 
Ende noch.ix.waghens verdect al reene 
Met peersch laken dat elcken mocht greyen 
Xxij.peerden volchden sonder beyden 
Een trompet ende noch.vij.peerden doe quamen 
Den.coninck.met.iiij.paedgien int lustich vermeyen 
Noch.vi.peerden sachmen achter hem versamen 
Neghen persoonen, sachmen vol vramen 
Vp elcke waghen, dander.vi.met herten blye 
Haer abijten peersch roode hoen na tbetamen 
Huerer was als hondert personen en drye 



¶ Halle.

Halle hadde eenen waghene daer in sat 
    
{==CC.xc.v==} {>>pagina-aanduiding<<}

Een sot met een muelenken en speelde 
Tabijt root ende vijf waghens bouen dat 
In elc vier schutters, ende een maria beelde 
Stont inden standaert, rijdende den pat 
Daer naer so quam die coninc van weerden 
Verselscheipt noch met.iij.schone peerden 



¶ Berghen in Henegauwe.

Berghen in henegauwe wier walsscer tale 
Hadden eenen waghen, al root int abijt 
vi.paer peerden daer nae in reynen verhale 
Den standaert, elc was int sien verblijt 
Ende die coninck met.iiij.peerden passeerde vp die tijt. 



¶ Lueuene.

Lueuene sachmen passeren het tanneel 
Een sot vp tpeert sadt vanden waghen 
Drie waghens in al was tghedeel 
vij.schutters sachmen elcken waghen draghen 
Den standaert voor den.coninc.om elcx behaghen 
Xx.peerden sachmen daer in tbetart 
Haerlieder abijten die waren alle swart 



¶ Aet in Henegauwe.

Aet ooc schutters huyt Henegauwe 
Brochten een karre haer abijten tanneyt 
Viij.peerden, een standaert van beschauwe 
Daer nae den coninc en heeft niet ghebeyt 
Drie peerden volchden hem, dus eest volseyt 



¶ Nyuel.

Nyuel in Brabant quam ooc ter feeste 
Met drie waghens in elc ses persoonen 
Ende een sot auerecht boerdelick van gheeste 
Die coninc dye volchde als doe die meeste 
Achter hem drye peerden sonder yegen croonen 
Hare abijten tanneyt niet om verschoonen 



¶ Antwerpen.

Antwerpen treyn Iulius ghestichte 
Quam in, vp elcx mauwe den roosen hoet 
Al root abijt, tanneyt int ghesichte 
Was elcx hoet, ende ooc tgheulichte 
Was een witte vaessche die edelick stoet 
Twee trompetten, ende twee half tot half vroet 
Daer na quamen hondert wagens en vijue 
In elc vier mannen, doe quammer te voet 
twee hondert paer en half al rustich van lijue 
Bet dan.ixc.wasser in vraeyen motijue. 
Daer naer vier silueren trompetten ic scrijue 
Daer dye burch in sijden ghemaect aen hinc 
Daer scheen een olifant sijnde inden bedrijue 
Acht peerden vermeerderden der feesten rinc 
Daer naer den standaert noeyt schoonder dinc 
Doen sachmer.xij.peerden commen 
So schutterlick als oeyt herte beuinck 
Noch vijftich peerden groot tharer vromen 
Die mauwen vol peerlen ende ghesteenten huytghenomen 
Daer naer een musele soot was aen schijn 
Doe quammer noch.ijc.en dertich ghereden 
Noch moestender.vi.silueren trompetten sijn 
Daer noch menichte van peerden tusscen leden 
die statpijpers quamen ooc met vrolicheden 
Daer naer die wet ende den rudderlicken staet 
Mijn ioncker van Colemburch vol edelder seden 
Ende dye.coninc.metten halsbande naer den raet 
Den sceptre van goude, hadde dedel gelaet 
Met den papegaey in die hant seer schoone 
Hem en gebrac niet dan een coninclike croone 
Meer dan.vic.peerden twelck ick belye 
Hadden si in haerlieder compaengye 

¶ Item des ander daechs sijn die van Antwerpen seer statelijc met groter triumphe ter kercken ghegaen, ende deden daer een messe singhen seer solempenelic, met.xij.sangers al int roode ghecleet. Daer sachmen seer rijckelicke ornamenten omme den dienst gods mede te doene, ampullen van siluere, ende silueren wijwater vat, silueren quispele, een gouden kelc ende eenen Enghele rijckelic vergult ende groot, dabijten, die casufele, ende dyaken rocx waren van gouden lakene Daer offerden die heren ende rudders seer eerlicken, daer naer hielden si open hof, die spijse, schotelen, potten gauen si alle om gode den aermen. Ende alle die roode lakens van.C.ende.v.wagens die deelden si alle den aermen om gods wille, ende ontrent elcken waghene waren ontrent.viij.ellen lakens.


¶ Atrecht.

Atrecht quam inne met eenen waghen 
Vier trompetten, eenen standaert mede 
Dabyten tanneyt ende om claer vraghen 
Witte hoen ende swarte vaesschen ter stede 
Elck hadde een bannierken dats waerhede 
Vp den hoet.xxij.peerden men sach 
Den coninck volghen in reynder sede 
Ende twee wagens verdect, waer of douerslach 
Was blaeu vol lelyen claer als den dach 



¶ Bruessele.

Bruessele quam seer lustich inne 
Deerste wagen vol sotten gheen ouerdecken 
In elc ses mannen betooghende minne 
Root abijt swarte hoen eest vertrecken 
    
{==CC.xci.r==} {>>pagina-aanduiding<<}

Vijftich waghens reyn sonder vlecken 
Ende noch ander vol fleuten ende ruyspijpen 
Doen.xxxvi.waghens sonder ghecken 
Ende twee root verdect niet onbegrijpen 
Ende noch wagens verdect hier willet nijpen 
Met foelgien vergult, abelic ghebeilt 
In elcken waghen een toortse, om vruecht doen rijpen 
Dier wasser.xxiij.twaer schade gheheelt 
Met sint Ioris wapene, dies therte speelt 
Een waghen noch vol volcx, al met seluer mauwen 
Noch eenen waghene, viercant wien verueelt 
daermen die rethorisijnen vp mochtescauwen 
S.michiel, een maecht.s.Ioris, vol trauwen 
Sachmen elcken met toortsen daer lichten 
Noch.C.ende.xv.peerden sonder flauwen 
Ende elc man hadde een toortse sonder swichten 
Noch.xij.peerden, daer vp die schutterlicke ghestichten 
vol siluers haer mauwen, van bouen tot ondre 
Doe.xij.verdecken, niet vanden slichten 
met ghebeelt versoelget laken, twas wondre 
In elc sadt een man te peerde, besondre 
die peerden hadden ooc gebeelde couertueren 
Doe quamen die schalmeyen, dye dreuen druck tondere. 
Ende een trompet, noch.v.peerden te dier hueren 
Men sach daer den cancelier, int labueren 
In een root pauwelioen, ende bescreuen. 
Met gouden letteren, wat reynder kueren 
Daer achter volchde, hertoge Phelips verheuen 
Als coninc vanden scutters, al vast beneuen 



¶ Tshertoghen Bossche.

In quam die.ij.ouerdect int sien 
Met peersch laken, die nae prijs, ooc ghisten 
Daer.vij.wagens, na volchden bouen dien 
Ende in elcken waghen, saten drye dicke die lien 
Die waghens rontomme met peersch laken behanghen 
Sy saten vp bancxkens, so men in Hollant siet gheschien 
haer wapen hinc, rontomme, na rechte gangen 
Een wagen quammer noch, om prijs tontfangen 
Daer vier leeuwen, vp elcken houc, een saten 
Ende een maecht, elc mochte naetsien verlangen 
In witten damaste schoone bouen maten 
Een wilt man met eender cudse willet vaten 
Vanden Bossche die wapene voor hem hielt 
ende de maecht sat, tmocht elcker herten baten 
In een purperen pauwelioen weselic ghestilt 
Ront bescreuen met gulden letteren wiet schilt 
Die.ij.leeuwen saten elc ter sijden van haer 
Sint Ioris standaert houdende, niet te wilt 
In een silueren bosch scheent sijnde dats claer 
Daer waren twee ceptren, deen hadde een croone eerbaer 
Dander sceptre een papegaey so ick lye 
Die drougen.ij.herauten metten standaert daer 
Voor den coninc wat lieuelicker raminge 
Bet dan.lij.peerden waren in haer versaminge 



¶ Bijns in Henegauwe.

Bijns quam in met een waghen vol meyen 
Daer naer een karre vol meyen ghesteken 
Vol schutters naer schutterlic bereyen 
Een standaert, noch.ij.peerden daer bleken 
Ende den coninc met.iiij.peerden onbesweken 



¶ Diest quam te watere.

Die van diest quamen te watere met haren standaert, met.ix.silueren wijnpotten, ende.ix.rijckelicke schalen met.ij.barnende toortsen haer schip behanghen met moreyten laken, daer vp dye wapene vander stadt, ende.x.toortsen ende.xviij.schutters als int noemen. Ende int schip stont eenen boom ende.ij.vier pannen, ende si schoten colueueren als si in quamen, ende huerlieder cleederen waren moreyt, ende si waren in ghehaelt metter baerge van Ghendt.


¶ Meenen huyt Vlaendren.

Meenen quam ooc te watere lancx der leye, ende waren ooc in ghehaelt van die van Ghent haren standaert stont voren int schip, haerlieder schip was beloouert gelijc eenen busch haer abijten waren swart, ende witte hoeden si hadden.xviij.mannen, eenen doel stont in haerlieder scip, ende vp tschips boort stonden huerlieder boghen cruyswijs neder waert, ende elc hadde een pijl in sijnen hals.


¶ Berghen vp den Zoom.

Berghen quam chierlic in te watere met.ij.schepen als creueelen, met rooden lakene becleet, met sint Ioris wapene behanghen.vij.standaerden van sint Ioris, roode toortsen haddense barnende. Ende der stadt wapene hielt een wilt man.vi.silueren stoopen stonden in deen schip vp eenen berch vol conijnen, ende daer bi eene schoone maecht. Int tweede schip waren.vi.standaerden ontwon

{==CC.xci.v==} {>>pagina-aanduiding<<}

den drie stoopen, elleuen barnende toortsen haer coninc sadt in eenen throon bouen met gulden lakene, elck hadde een pijl in dye hant.


¶ Liere in Brabant.

Liere was ooc rustich in ghehaelt, groene was haerlieder schip ghelijc haer abijten met trompetten ende claroenen, elck hadde een toortse in die hant.ij.stoopen ende.ij.flasschen van siluere, ende noch andere potten, haer coninc.sadt in een tente van gouden laken ende waren in ghetale.xxvi.persoonen, ende niet meer.



[Item tes te wetene dat in dit voorseyde schietspel hadden den vpper prijs van schoonts incommen]

    Item tes te wetene dat in dit voorseyde schietspel hadden den vpper prijs van schoonts incommen, als huyten lande van Vlaendren die van Brugghe, te weten te lande. Ende die van Meenen haddene van incommene te watere, wantter nyement huyt Vlaendren en quammer te water inne dan si.

¶ Ende die van Bruessele hadde den prijs van schoonst incommen over tlant van Brabant. Ende es te weten dat die.iij.princepale prijsen die te winnen waren met schieten waren ghewonnen van.iij.steden, alle ghenoemt Berghen, te weten den hoghen prijs Berghen in Henegauwe. Den.ij.sten dye van sinte Winnocxberghen. Den derden die van Berghen vp den Zoom in Brabant.

¶ Item dye van Brugghe wonnen den wijn met schietene, maer anders niet. Maer sy hadden den prijs van costelicxste te teerene, ende dat was een schoon silueren canne. Ende dye van Nyeupoort voerden met hem lieden die silueren staken wt den doelen ende tlaken, metsgaders dat si tlaetste lot hadden Ende dus was tschietspel vuleynt met blijscap. Anno.xiiijc.xcix.

¶ Item dient voor ghenoteert hoe dye van Maestricht wesende in voorseyde schietspel, veel eerbaerheden tooghende ende oock vele genouchten. Ende sonderlinge so rechten si eenen mast in een schip liggende in dye schelde, ende vp dien mast was ghetemmert een casteel ende si daden een gebot doen, so die dat casteel beclemmen ende ghewinnen conste hy soude daer mede winnen.C.gouden guldenen, huyten welcken datter vele fraeye ghesellen van schippers ende andere naer clommen, maer also saen als si die hant vast hadden aen tcasteel om dat te beclemmene, so wort dat casteel so seere draeyende, dat si mits dien gheworpen worden in die schelde, ende swommen huyte ten besten dat si consten. so dat tvoorseyde casteel van nyemant ghewonnen en was, meer dan van haerlieder sot die si mede brochten om haerlieder ghenouchte.


[Item int iaer.xvc.ende een so begonste die prinche hertoghe Phelips ende dye Princersse]

    Item int iaer.xvc.ende een so begonste die prinche hertoghe Phelips ende dye Princersse, ontrent der maent van Ougst grote ghereeschepe te makene omme te reysene naer Spaengien, ende waren vergadert in die maent van Octobre in Henegauwe met vele edele mannen, ende alle seer rijckelic ghemonteert om die reyse van Spaengien aen te nemene metten prinche ende princhersse voorseyde. Ende es te wetene dat die.Coninc. van Vranckerijcke hadde ghesonden Ostaegiers, te wetene.v.edele heeren onder al den Dolphijn van Vranckerijcke verbeydende vander croone binnen der stede van Valenchijne, ende daer te blijuene tot dat die voorseyde hertoghe Phelips sijn reyse ghedaen soude hebben, metsgaders dat hi begeerde te reysene ouer landt duer Vranckerijcke, ende omme sijn reyse te vorderene, ende te tooghene dat hi sijn vrient was, so heeft die Coninc van Vranckerijcke ghedaen ghebieden al Vranckerijcke duere, datmen den voorseyde hertoghe tracteren soude ende eere ende weerdichheyt bieden alleens of hi daer selue in properen persoone ware. Ende was die voorseyde hertoghe al soe reysende naer sinte Quintens in Vermandoys. Ende al daer commende so hadde die coninc van Vranckerijcke yeghens hem ghesonden sijn grote gaerde, ende waren meer dan.xijc. peerden alle meest ghebardeert, twelc seer rijckelic was om sien Dese haddy ghesonden omme den hertoghe ende die hertoghinne te conuoyerene ende te gheleydene duer Vranckerijcke ende de bewarene van schade oft hinderen. Ende al daer so quam om den voorseyde hertoghe Phelips te willecommene die edele princhersse ma Damme de Beeuiu, ende ma Damme de Vendomme, met.xij.vergulden wagens seer rijckelic verchiert. Ende met desen edelen gheselschape was reysende van sinte Quintens nae die stede van Aens ende naer Compiengnen naer Senlijs, ende also commende tot sinte De

{==CC.xcij.r==} {>>pagina-aanduiding<<}

nijs vp twee mijlkens naer Parijs. Ende al daer eenen dach vertoeuende ter bede van die van Parijs, omme die triumphe ende chiere te vermeersene, diemen tsijnder blijder incomste tooghen wilde. Ende die eere die hem des anderdaechs ghedaen was binnen Parijs ne ware niet wel om scrijuen, wantter so menich lantshere ende edel man yeghen hem quam, ende ooc vele grote gheleerde mannen ende doctueren. Ende dus commende met al desen edelen state binnen, so waren die straten behanghen ende met schoonen lichte verchiert, ende reet also duer die stede tot int hof vanden graue van Vlaendren, ende was rustende binnen der seluer stede.v.oft.vi.dagen, ende es te wetene dat die voorseyde prinche dagelijcx ghinc sitten ten parlemente ende streec sentencie ende vonnesse van questien die lange int parlement ghehangen hadden, ende dede ooc iusticie ouer somme mesdadeghe persoonen, als oft hi selue coninc geweest hadde, twelc noeyt daer te voren ghesien en was.

¶ Ende aldus daer een wijle tijts gherust hebbende, so vertrac die hertoghe Phelips met so groten edelen gheselschape naer den coninc van Vranckerijcke voorseyde, ende was daer ooc eerlic ontfanghen. Ende die coninc van Vranckerijcke selue in persoone, met al die edele vanden lande quamen yeghen den voorseyde prinche, ende was al daer een wijle met groter ghenouchte, ende van daer scheedende, reysde naer tconincrijcke van Spaengien so esser menich edel man ende grote personagie, ende ooc van edelen vrauwen ende ioncfrauwen, daer den voorseyde prinche Hertoge Phelips ende die Princhersse sulck chiere ende blijden ontfanc ghedaen, dat dat niet wel om scrijuen en ware, al int lange. Ende also daer binnen den lande sijnde reysende vander eender stede ter ander, dat hem grote eere ende weerdicheyt ghedaen was. Ende also daer sijnde een iaer oft meer, soe es te wetene dat dye princhersse daer ghelach van eenen knapelicken kinde, daer of dat al dat lant seer verblijt was. Ende daer gheweest hebbende een termijn als voorseyde es, so es die voorseyde hertoge Phelips vertrocken huyt Spaengien naer Bourgoengien sonder in Vranckerijcke te commene ende die hertoginne bleef noch in Spaengien Ende hi commende in Bourgoengien was daer blijdelic alomme ontfaen, ende reysde also duer Bourgoengien na die duytsche landen bi sijnen vader den Roomschen.coninc.daer hi een wijl tijts bi was. Ende van sinen vader scheedende, so es ghecommen in sijne landen van herwaerts ouer, int iaer.xvc.ende.iij ontrent midwinter Ende commende in Vlaendren was met bliscap ontfangen. Ende wesende te Brugge int iaer xvc.ende.iiij.so es hi inden Meye getrocken na Blanckeberge, want die vlote hier voor tlant was, daer mede dat me vrauwe die hertoghinne mede quam huyt spaengien, ende was daer met hueren state aen lant ghepaelt, commende also te Brugghe, ende daer een wijle tijts gheweest hebbende, trac hi nae Ghent.

¶ Item es te wetene, als ons voorseyde princersse Iohanna wt Spaengien quam, soe liet si daer huer ioncxsten sone Fernande, om een versterckinge vanden lande van Spaengien etc.


       
        
        
    
    [Vp.s.Mathijs dach twelc was den.xxv.sten van Sporcle en Int iaer.xvc.ende een]

    ¶ Maer es te wetene dat hier te voren int iaer.xiiijc.ende xcix.so gelach die voorseyde vrau Iohanna van hueren eersten sone, binnen der stede van ghendt, ende was vp.s.Mathijs dach twelc was den.xxv.sten van Sporcle, metsgaders dattet als doe scrickel iaer was, ende was ghenaemt Kaerle, vanden welcken grote blijscap bedreuen was binnen ghent, ende ooc al Vlaendren duere, als wel blijckelijc was ende ooc in alle die landen van herwaerts ouer


[Hoe die alder doorluchtichtse Prinche ende Vorst Phelippus, die Eertshertoghe van Oostenrijc, inden iare xvc.ende een, een accoort ende paeys gemaect heeft met Lodewijc Coninc van Vranckerijcke]

    Hoe die alder doorluchtichtse Prinche ende Vorst Phelippus, die Eertshertoghe van Oostenrijc, inden iare xvc.ende een, een accoort ende paeys gemaect heeft met Lodewijc Coninc van Vranckerijcke, ende die selue Eertshertoge met vrau Iohanne die Eertshertoghinne, midts der doot van dom Iehan, duer Vranckerijcke triumphantelijc ghereyst es na Spaengien Ende hoe blijdelic die selue te Parijs ontfaen sijn, ende wat magnificentie dat hem ghetoocht es al daer, ende voorts tot Orleans, ende te Bloys daer hi vanden.Coninc.van Vranckerijcke te Toleten vanden.Coninc. Ende coninginne van Spaengien, ende van ander vreemde dinghen ontrent dien tijde gheschiet.

¶ Dat.lxxi.Capittel.


{==CC.xcij.v==} {>>pagina-aanduiding<<}


{== afbeelding 	==} {>>afbeelding<<}
    

ALso Marcus Tullius Cicero, prince vanden Roomschen Oratueren, louende die bescriuenesse vanden voorgaende gesten, scrijft dat die hystorie es een ghetuyge des tijts een licht der waerheyt, een leuen vander ghedenckenessen, een meestersse des leuens ende een voorbode vanden voorledenen iaren. So eest dat ic hier in ghedenckenisse ende ghetuyghenisse, omme te doen vol schijnen ende ter memorien te reducerene saken dye ouerstreken sijn, nae mijnder cleender begrijpenissen hebbe by ghescrifte ghestelt int corte tghene dat my condich ende kenlic es ghebuert te sijne, beginnende vanden iare.xvc.ende een totten overlijdene vanden alder duerluchtichsten ende alder moghensten Philippus, Coninc van Castilien, Leons ende Granaten etc. Eertshertoghe van Oostenrijcke, hertoge van Bourgoengien etc. Graue van Vlaendren etc.

¶ Int iaer.xvc.ende een, naer tgulden iaer dwelck men heet van Iubileen, heeft dye Eertshertoge Phelips met Lodewijc, dye xij.ste van dien name Coninck van Vranckerijcke een generael accoort ghemaect, ende hebben met malcander gheloeft vrientscap ende eendrachticheyt te onderhoudene Ende int selue iaer na dien die eerwerdeghe vader in gode heer Fransoys van Busleid Eertsbisschop van Bysanson, die in Ambassaden ghesonden es gheweest in Spaengien, sijn rappoort ghedaen heeft ghehadt, aengaende der doot van dom Iehan van Castilien, ende des dien aencleefde, ende me vrauwe Iohanne die naeste oor was van den landen van Spaengien. so eest ghebuert dat die voorseyde Eertshertoghe ende sijn ghesellinne, nae rijpen Rade, bij edelen ende staten vanden lande daer vp ghehadt, ouer draghen hebben, dat sy omme haer recht van successien te bewarene groot ghereeschape ghemaect hebben, omme te reysene na tconincrijcke van Castilien, ende heeft ghesonden sijn Ambassaden aen den coninc Lodewijck van Vranckerijcke voorseyde, omme te passerene met sijnen volcke duer tselue Conincrijck, die welcke coninc die altijt fauorabel gheweest hadde den tijde van coninck dachste van dyen name, doen hi noch was

{==CC.xciij.r==} {>>pagina-aanduiding<<}

hertoghe van Orleans den huyse van Bourgoengien, gheerne consenteerde met blijder herten, ende heeft den voorseyde Eertshertoge ghethoont alle eere diemen doen mochte, ghelijc hier naer breeder bescreuen sal worden. Ende alsoo die voorseyde Eertshertoghe met vrauwe Iohanne sijnder princersse, hem princhelijcken ende chierlicken toe ghemaect hebben ghehadt, ende meestendeel die edele heeren vanden lande hem rijckelic vp gherust hebben, om te reysen metten voorseyde Eertshertoghe, so dat sijn gheselschap wel ghedraghen heeft twee duysent peerden sonde die muylen, waghenen, rosbaren bagagien, dienaers, is hi triumphantelic ghereyst duer Piccaerdien, daer hi in allen steden heerlicken ontfanghen is gheweest, als sinte Quintens ende elders. Ende ghecommen tot Parijs, ende heeft sijn incomst ghedaen vp sinte Katherinen dach, ende es al daer met grooter solempniteyt ontfanghen, ende sijn sijnder maiesteyt te ghemoete ghereden. Die graue van Niuers ende die graue van Lingui, met grooten ghetale van schiltbuerteghe mannen ende notabele personagien, so clercken ende so leeke, hebben sijnder maiesteyt ghemoet tusschen Parijs ende sinte Denijs bi een cappelleken, ende daer met blijschapen ghegruet ende willecome gheheeten, bloots hoofts ende met een schone arenghe ghesaluteert, ende daer na heeft die voorseyde Eertshertoghe ghereden tusschen beyden naer der stadt van Parijs. Ende commende inder stadt, reedt die Preuoost van parijs metten graue van Lingui vp die rechte sijde, ende dye graue van Niueers metten grooten meester van Vranckerijcke vp die slincke sijde, ende daer naer volchden grote Vorsten, Baroenen, Grauen, rudders ende andere ghebuerteghe persoonen met grooten gheschalle van trompetten ende claroenen. terstont daer naer es gheuolcht dye Eertshertoghinne vrou Iohanne, ghecleet wesende met een seer costelic gouden abijt vol ghesteenten ende peerlen, sittende vp een witte Hackeneye, ghecompaingneert met xxv.ioncfrauwen rijckelicke verchiert met gouden ende sijden lakene, sittende elck vp een witte hackeneye, seer costelic toegemaect, sonder dandere edele ioncfrauwen ende camerieren die rijckelic toeghemaect sijnde, saten vp vergulde waghens ende rosbaren, dier vele waren.

¶ Item die voorseyde Eertshertoghe ende Eertshertoghinne quamen inne duer sinte Denijs poorte, ende stont voor die poorte een stellinghe oft personagie al becleet met sijden lakene. Daer bouen int vpperste stont den schilt van Vranckerijcke, ende int midden stont een vlieghende peert constelijck ghemaect, ende daer sadt vp een man diens name was Paris, ende twee goddinnen hielden tpeert, deen aen die rechte hant staende was ghenaemt Iusticia, ende dandere aen die slincke hant Minerua goddinne der wijsheyt, ende ontrent tselue peert stont een Riuiere, in die welcke tvoorseyde peert treede met sijnen eenen voete, welcke riuiere was spruytende wt een fonteyne, ende daer stont bouen in een rolle ghescreuen in latine)
Fluminis impetus letivicat ciuitaten dei.
Ende tvoorseyde peert was ghenaemt Pegasus, ende beteekende, dat ghelijckerwijs Pegasus es vlieghende, so vliecht die iusticie ende wijsheyt, (daer bi die stadt van Parijs gheregeert word ouer alle die weerelt.



    
        
    
    [Naer dien die voorseyde Eertshertoghe ende sijn edele Princersse voorseyde]

    Naer dien die voorseyde Eertshertoghe ende sijn edele Princersse voorseyde, ghecommen sijn totter fonteynen vander coninghinnen, soe es hem daer ghegheuen een gulden lelye met vijf gulden tacxkens, springhende huyt elck tacxken een fonteynken. Ende voor dye schilders poorte stont een ander tabernacle vo musiciens ende speellieden, onder die welcke inden middele sadt een personagie representerende Dauid den herpslagere, ende onder tvoorseyde tabernacule stont ghescreuen aldus.
Dauid cum cantoribus cytharam tangebat 
Nunc venit carminis etas 
Redemit saturnia regna. 



            
        
    
    [Item inden iare.xvc.ende.iij]

    ¶ Naer desen commende voorts duer sinte Dionijs strate, dye al behanghen was met tapijtcerie voor het Chatelet, es daer weder ghethoont een stellagie, rijckelick verchiert met tapijtcerie, ende inden middele der seluer stont een fonteyne, ende was ghenaemt Kons scientie, ende stont int vpperste vander

{==CC.xciij.v==} {>>pagina-aanduiding<<}

    fonteynen eene schone goddinne, gheabijtueert met witte sijde, ende met hanghenden hare, hebbende beyde haer handen in een boec, ende was dese goddinne ghenaemt Sciencie. Voor aen die stellagie stont een personagie ghenaemt Paris met eenen gheschakierden sijden rocke, maer was onder gheharnascht, ende hadde in sijn hant eenen witten stock, ende neffens desen Paris stont een personagie ghenaemt Pastor pacisicus, chierlic toeghemaect, hebbende in sijn hant een crootse, ende noch drie herderen stonden noch vp dye selue tabernakele, ghecleet met roode sijde, ende noch een schaepherdersse met blaeu sijde ghecleet ende die voorseyde drie herderen waren ghenaemt, den Cor fidum, ghetrouwich herte, dander Via recta, rechten wech, die derde Bona voluntas, goeden wille, ende die herdersse was ghenaemt Pax peys, ende die voorseyde drye herderen metten vrouken songhen sulcken liekens in walssche Ouer dander sijde vander stellagien stonden seuen persoonen, te wetene dye seuen vrye consten, Grammatica, Physica, Geometria, over de rechte sijde Rethorica, Astrologia, ende Musica ouer dander sijde, ende in middele van dien Theologia. Ende dit ghesien hebbende, sijn die voorseyde Prinche ende princersse met hueren gheselschape ghereden ouer die wisselbrugghe, ende so voorby onser lieuer vrouwen kercke, ende sijn hem daer te ghemoete ghecommen, die princepale vander vniuersiteyte van Parijs, ende es van weghen der seluer bi eenen meester inder godheyt ghegruet ende willecome gheheeten. Ende es dye voorseyde Eertshertoghe van sijnen peerde ghetreden ende ghegaen tot in die kercke van onser lieuer vrauwen, ende al daer vanden clercken, met grooter eeren ontfanghen, ende daer naer ghegaen voor den outaer van onser lieuer vrauwen, ende heeft al daer bloots hoofts vp sijn knyen sijn gebet ghedaen. Ende van daer voorts ghereden achter den Augustijnen cloostere, ten huyse van den Gouuernuere van Parijs, daer hi heerlicken ghetracteert es gheweest. Des anderen daechs naer dien dye Eertshertoge misse ghehoort hadde, es hi ghegaen nae tpaleys, ende sijn hem die heeren vanden parlemente te ghemoete ghecommen, ende hebben hem blijdelick als een coninc ontfanghen in tselue parlement, ende es van daer ghereden tot sijnen logijse, ende sijn in teekene van blijschapen die mesdadeghe ende gheuanghene ghelost huyt der vanghenesse ghelijc oft die coninc selue gedaen. Nadien die Eertshertoge die voorseyde stadt met sijn gheselschap ouersien heeft, es hy des sondaechs daer naer ghereyst naer Orleans, ende heeft al daer sijn incomste ghedaen vp sinte Barbaren dach ontrent den twee hueren naer noene, ende es oock inder voorseyder stadt seer blijdelick ontfanghen, ende sijn hem die heeren ende dofficieren vander stadt heerlick yeghens ghereden, alle ghecleet met rooden schaerlaken. Ende waren die straten daer hy duer reet behanghen, ende bouen waren dye straten al ghedect ghelijcmen daer ghemeenlijck doet alsmen thelich Sacrament omme draghet. Ende was gelogeert by sint Amaens kercke int huys vanden coninc. Ooc was die voorseyde Eertshertoge ghegruet vander vniuersiteyt van Orleans, metten Procureuren vanden nacien, van eenen doctuere inden rechten, met een schoone latijnsche Oracie, die welcke hem ghenaeme es gheweest, ende sijn daer ooc ghelijc in alle dandere steden die gheuanghene huyter hachten ghelost.


[Reysende van Orleans, so sijn die Eertshertoge ende Eertshertoghinne ghecommen te Bloys]

    [Reysende van Orleans,] so sijn die Eertshertoge ende Eertshertoghinne ghecommen te Bloys, daer die coninck hem met hueren state was verbeydende, ende sijn al daer byden coninck ende Coninghinne met alsulcker magnificencien ontfanghen dat onsprekelic es, want dye coninc ende coninghinne anders hem niet ontfanghen en hebben dan oft hem eyghenen sone ende dochter gheweest hadden. Het ware langhe te verhalen die grote chiere, die bancquetten ende spelen dye daer ghebuerden tot der voorseyde princhen eeren, die thien daghen dat si daer stille laghen. Binnen welc-

{==CC.xciiij.r==} {>>pagina-aanduiding<<}

ken tijde si tsamen ghesloten hadden eenen eeweghen paeys. Ende naerder voorseyde thien daghen es die coninck mede ghereyst tot Tours, ende heeft betaelt al tghene des dye voorseyde prinche ende princersse met hueren edelen ende gheselschape vertheert hebben ghehadt, so te Bloys ende ooc te Tours, ende hem gheheelic ghedefroyeert, ende alsoo voorts ghereyst door trijck van Nauarre, daer hy ooc triumphelic ontfaen es, na dat conincrijcke van Spaengien, daer si in alle steden met grooter blijschap ontfanghen es gheweest. Commende daer na ontrent der stadt van Toleten, so hebben hem met vieregher begheerten ontfaen die coninc Ferdinandus ende Elyzabeth sijn alder edelste coninghinne, seer verblijt wesende vander blijder comste van haren sone ende dochtere, hem vertooghende alle blijscap die hem mogelic was te doen

¶ Item daer naer es met groten solempniteyte ende ceremonien, die voorseyde Eertshertoghe in onser lieuer vrauwen kercke van Toleten, ten by sijne vanden princhen edelen, ende den staten vanden lande, ende oock by eendrachteghen consente vanden lande, ghehouden warachtich successuer vanden Conincrijcke van Castilien, ende daer naer int eynde van October in dye stadt van Cesar augusta, diemen heet Saragossa inden coninckrijcke van Arragon ghecroont.


Item in desen tijden so es die Eertshertoghinne gheleghen van eenen ionghen sone, ende es ghenaemt gheweest

Ferdinandus naer den grootvader Ende heeftmen grote triumphe bedreuen, midts der ghebuerten des selfs.

¶ Item inden voorseyde iare.xvc.ende een heeftmen sien vallen ontrent duytsch lant, bloedege cruycen vpten cleederen vanden menschen, dwelc gruwelic was omme te aenschouwene, hoe wel dat tanderen tijden noch ghebuert es dat bloet ghereghent heeft, te wetene inden iare seuen hondert ende.lxxxvij.ende int iaer.M.C.ende.xiij.ontrent Rauennen ende Parmen. Ende oock bi keysers Ottho tijde vielender bloedege cruycen. Es te weten datter so vele vreemde dinghen nyet en gheschieden, ten wort bi ghescrifte gheuonden by den ghenen die autentijcke hystorien lesen, tanderen tijden noch ghebuert te sijne. Ende inden seluen tijde heeftmen gehoort van Sophis.coninc.van Perssen, die hem vyant heeft gehouden vanden Turc.


[Ontrent desen tijde heeft Philibeert hertoghe van Sauoyen getrout vrauwe Margriete des Eertshertoochs suster]

    Ontrent desen tijde heeft Philibeert hertoghe van Sauoyen getrout vrauwe Margriete des Eertshertoochs suster, ende dede haer incomste te Geueuren in die maent van December, ende es al daer bedreuen grote triumphe, welcke vrauwe Margriete byden Abt van Bertijn in Sauoyen ghebracht was met schoone compaingnie van volcke.

¶ Item ten tijde vander absencien vanden voorseyde Eertshertoge ende eertshertoghinne es Brabant, Vlaendren, Henegauwe, Artoys, Hollant ende Zeelant, in groten paeyse minne ende accoorde gheregeert byden Graue van Nassouwe, wesende generael van alle den lande, ter groter weluaert vanden lande, ende sonder twijfel tes schade datmen sulcke heerlicke ende duechdelicke personagien verliest, want hy corts daer naer sterf, hoe wel sijn leuen den lande noch wel ghedient soude hebben.

¶ Item ontrent desen tijde steruen twee gheestelijcke persoonen, die princepaelste die by den Eertshertoge waren in groter reuerencien ghehouden, te weten die eerweerdege vadere Fransoys van Busleid bisscop van Bisanson, die welcke doen begift was met eenen cardinaels hoet, ende starf in Spaengien. Ten seluen tijde ooc sterf dye eerweerdeghe vader Henrick van Berghen bisscop van Camerijc, die welcke een goet duechdelic ende rechtueerdich bisschop was te Camerijcke, want hy orlof hadde ghehadt vanden Eertshertoghe om thuys te reysene.


[Hoe dye Eertshertoghe Phelips van Oostenrijck orlof ghenomen heeft aen den coninc van Spaengien]

    Hoe dye Eertshertoghe Phelips van Oostenrijck orlof ghenomen heeft aen den coninc van Spaengien, ende waer omme ende huyt wat saken hi weder duer Vranckerijcke ghetogen es, ende van vele diueersche vreemde saken na dien ghesciet, so in duytsche lant, ende vander orloghe van Ghelre, ende andere incidenten.

¶ Dat.lxxij.Capittel.


{==CC.xciiij.v==} {>>pagina-aanduiding<<}

OVermidts dat die Eertshertoghinne gheleghen was van haren tweesten sone, ende noch debile was om te reysen, so es si ghebleuen in Spaengien, ende heeft die Eertshertoghe hem met sijnen edelen toeghemaect, om weder omme te reysene naer Vlaendren ende sijnen nederlanden, ende es met reuerencien ghescheyden vanden coninck ende coninghinne ende alle den lande van Spaengien, ende voorts ghereyst naer Vranckerijcke, om metten coninck van Vranckerijcke te communicerene, aengaende der questien ende different datter was tusschen den coninck Fernant van Spaengien ende Arragon, ende den coninc van Vranckerijcke, hoe wel nochtans dat duerende desen tijt, die Fransoysen byden Spaengiaerden groote schade hadden, ende werden te Napels versleghen vele edele mannen, te wetene die hertoghe van Nemours, ende andere, ende was capiteyn vanden Spaengiaerden Consalue Fernant die de voorseyde fransoysen niet alleene wt Napels, maer ooc huyt tconincrijcke van Sicilien verdreuen heeft, ghelijck hier af naer blijcken sal.

¶ Item int voorseyde iaer heeft heer Phelips heere van Rauesteyn beleeget dye stadt van Mithelenen, gheleghen in Griecklant, ende hadden die Venecianen gheloeft hem met sinen volcke assistencie te doene, dwelck hem ghefaelgiert es, so dat hi met sijnen volcke van wapenen ende midts onweder ende tempeeste vander zee, es te rugghe ghetoghen ende ghecommen te Roomen, daer hem die Paeus tbeste ghedaen heeft, want sijn volc al verarmt was, ende storuen van nootdorfte.

¶ Item inden seluen tijde die wijle die coninc van Vranckerijcke es gheweest te Lyons, sijn daer bi hem ghecommen die voorseyde Philibeert hertoghe van Sauoyen ende vrauwe Margriete sijn hertoghinne.



[Item commende weder totten Eertshertoghe es te wetene]

    Item commende weder totten Eertshertoghe es te wetene, dat al ende eer dye Eertshertoghe naer Vranckerijcke ghereyst es, heeft die Coninc van Vranckerijcke hem versekert ende ghestelt die princepale edele vanden lande in ostagien, die de naeste van sijnen bloede waren, te wetene die heere van Alenchon, die here van Vendosine, ende die heere van Foues, ende laghen alle drie te Valenchine, in assuerancien van der voorseyde Eertshertoghinne.

¶ Dwelck aldus ghebuert sijnde, es dye Eertshertoghe ghecommen wt Spaengien naer Vranckerijcke, ende heeft sijn intreye ghedaen seer triumphelic te Lyons, daer hi vanden ghemeyne volcke seer blijdelic ontfanghen es gheweest, want si hoepten dat men eenen generalen paeys maken soude vander orloghen die si hadden yegens den coninc van Spaengien, ghelijc tselue ooc gheschiede, wantter eenen paeys ghemaect ende ghesloten wert, ende inder stadt van Lyons wt gheroupen ende ghepubliceert tusschen den coninc van Vranckerijcke ende den Coninck van Spaengien, ende waren daer mede inne ghecomprehendeert, die keyser Maximilianus ende die Eertshertoghe met sijnen ghealieerden. Maer Consalue Fernande Capiteyn vanden Spaengiaerden, als niet wetende vanden paeyse heeft gheslaghen vpdie fransoysen, ende Napels inne ghenomen, so dat die heer van Daubigny naer der doot vanden hertoghe van Nemours ende den edelen die te Napels versleghen waren gheuloden es met sijnen cleynen ghetale van volcke na Calabren.


[Item daer naer es die voorseyde Eertshertoghe van Lyons ghereyst naer Sauoyen]

    Item daer naer es] die voorseyde Eertshertoghe van Lyons ghereyst naer Sauoyen, omme Philibeert sinen swaghere ende vrauwe Margrieten sijn sustere te visiteren. Die welcke hem seer pompueselick ghetracteert hebben, hoe wel hi noch seer cranc was vander cortsen, die hi noch in vranckerijck wesende ghehadt hadde


[Item naer sekeren tijt dat dye Eertshertoghe in Sauoye gheleghen hadde]

    Item naer sekeren tijt dat dye Eertshertoghe in Sauoye gheleghen hadde, es hy voort ghereyst met sijnen state naer den duytschen lande bi sinen vadere den Roomschen Keysere, ende es al daer vanden Kueruoorsten ende edelen vanden lande met groter eeren ontfangen, ende heeftmen daer ghetracteert van groten afferren, so van Spaengien, so oock den rechte vanden lan

{==CC.xcv.r==} {>>pagina-aanduiding<<}

de van Ghelre aengaende.


Item inden iare.xvc.ende.iij.so es die Eertshertoghe wten duytschen lande ghecommen nea sijnen landen]

    Item inden iare.xvc.ende.iij.so es die Eertshertoghe wten duytschen lande ghecommen nea sijnen landen, >ende triumphantelic inne ghehaelt ende willecome gheheeten. Ende inden eersten commende in die princelijcke stadt van Bruessele, es daer seer blijdelick ontfangen, ende voorts te Mechelen, ende in ander steden.

¶ Item int iaer.xvc.ende.iiij.so es dye voorseyde Eertshertoghe met sijnen state, omme hem te vermakene ghecommen in sijne stadt van Ghendt daer hy gheboren es, ende es daer grootelick ghefeesteert ende rijckelic ghetracteert. Ende int selue iaer in die maent van Meye, es vrou Iohanne ouer zee met schoenen state gheseylt na desen lande, ende es ghereyst naer der stadt van Brugghe, daer die Eertshertoghe doen was, ende al daer met groter triumphen inne ghehaelt

¶ Item int iaer.xvc.ende viere, vp sinte Bartholomeus auont waest een generael eertbeuinghe in desen landen.


[Hoe die Eertshertoghe] van Oostenrijcke Phelips, Hertoghe van Bourgoengien, van Brabant etc.]

    Hoe die Eertshertoghe van Oostenrijcke Phelips, Hertoghe van Bourgoengien, van Brabant etc. ontseyt heeft Kaerle van Egmont den Hertoghe van Ghelre, ende hoe hy met groter macht van volcke ghereyst es nae dlant van Ghelre, om die steden in te nemene.

{== afbeelding 	==} {>>afbeelding<<}
    


{==CC.xcv.v==} {>>pagina-aanduiding<<}

ITem int selue Iaer es Kaerle van Egmont ontseyt gheweest vanden Eertshertoge Phelips van Oostenrijck, ende men heeft grote preparementen ghemaeckt omme te conquesteren dlant van Ghelre, dwelck den Eertshertoghe toebehoorde, ende heeftmen ooc grote ghereetschape ghemaect van artelrien, engienen ende wapenen, dienende totter oorloghen, ende es te dienste vanden Eertshertoghe ghecommen die here van Vergier Maerschalc van Bourgoengien, met veel mannen van wapenen te peerde, ende dye edele van Vlaendren hebben hem heerlic vpgheset, metten edelen van Brabandt, Henegouwe, ende Artoys, ende es met vele volcx te voete ende te peerde ghereyst na den lande van Ghelre. Maer en heeft die hertoghe van Ghelre te velde niet derren commen, ende sijn in handen vanden Eertshertoghe ghecommen seker steden ende sloten vanden lande van Ghelre, dye hem vp ghegheuen hebben, als Arnhem, Thielt Bommele etc. ghelijc hier breeder nauolcht.

¶ Item gheduerende dese oorloghen, wert aflijuich Philibeert Hertoghe van Sauoyen, ende es vrau Margriete naer dye doot van hueren manne ghereyst int lant van Ghelre, ene van daer ghereyst nae Tshertoghen Bossche, verbeydende den Eertshertoghe haren broeder, ende van daer weder wech ghereyst.


[Hoe die Eertshertoghe Phelips warachteghe tijginghe ontfinc]

    Hoe die Eertshertoghe Phelips warachteghe tijginghe ontfinc, hoe dat die alder doorluchtichste vrauwe die Coninghinne van Spaengien etc. aflijuich gheworden was. Ende hoe hi corts daer nae te Bruessele, Coninck van Spaengien ghecroont werdt etc.

{== afbeelding 	==} {>>afbeelding<<}
    

ITem inden iare vijfthien hondert ende sesse, quam warachteghe tijdinghe wt Spaengien hoe dat dye alder vroomste ende duerluchtichste vrauwe die coninghinne van Spaengien etc. aflijuich gheworden was, welcke vrauwe ende Coninghinne seer grootelijck ghepresen behoort te wordene ende gheuoecht byden vernaemsten ende vermaertsten vrauwen, daermen in

{==CC.xcvi.r==} {>>pagina-aanduiding<<}

ouden hystorien af scrijft, als Camilla, Zenobita, Pentasilea ende Thomiris sijn gheweest, want sy seer vele schoone faeyten van wapenen voor Granaten bedreuen heeft, ende sijn mits der aflijuicheyt van haer bi rechter orien ende successien den conincrijcke van Castilien ende Granaten, ghedeuolueert vp vrau Iohanne haer dochtere die Eertshertoghinne, midts dat Fernande haer broeder ende haer oudtste suster coninghinne van Poortegale waren ghestoruen sonder gheboerte achter te latene, soe dat die Eertshertoge Phelips van sijnder ghesellinnen weghen es ghesuccedeert in die voorseyde Conincrijcken, ende ghecroont coninc van Castilien, Leons ende Granaten, ende es tselue met solemniteyten ende ceremonien daer toe dienende naer behoorlicker ghewoonten te Bruessele in Brabant ghedaen.


¶orts na desen Coronemente, ende dat die voorseyde Eertshertoghe voortane den tijtel ghedraghen heeft van conincschape.

    Ende na die doot vander voorseyde vrauwe Ysebeau coninghinne van Castilien etc. so heeft die voorseyde Phelips coninck van Castilien een eynde willen maken, omme te conquesterene dlant van Ghelre al ende eer hi nae sijn conincrijcken van Spaengien heeft willen reysen, ende ontrent der maent van Aprille es hi ghetoghen met grote heyrcrachte ende instrumenten van artelrye voor dye stadt van Boemel, ende heeft daer vore doen slaen twee blochuysen, so datter nyemant wt noch inne en mochte, ende van daer ghetoghen naer die stadt van Arnhem, die welcke haer vp ghegheuen heeft in handen vanden voorseyde coninck. Ende corts daer nae gauen hem ouere als vore Harderwijck, Hattem, Elburch, Doesburg, Grol, Thielt Bommel, Lochem, met vele ander plaetsen Ende quamen ooc onder den coninc sommeghe vanden princepaelsten edelen van den lande van Ghelre, so dat die voorseyde coninck lichtelick alle tgheheel lant van Ghelre ghecreghen soude hebben ghehadt. Ooc werdt als doen vp tslot van Hattem gheuanghen Ian die Bastaert van Ghelre met des grauen sone van Suffock diemen hiet die witte roose, die bi Kaerle van Egmont daer in vanghenisse wert ghehouden. Ende es die voorseyde bastaert van Ghelre ghestelt in bewaernissen int slot van Rijssele.


Item als dye voorseyde steden van Ghelrelandt ghecommen waren in handen vander Coninclijcker maiesteyt van Castilien etc.

So eest ghebuert datmen seere ghelaboreert heeft, so by den Bisschop van Wtrecht so ander Vorsten, dat men eenen paeys ende tractaet maken soude tusschen der voorseyde Coninclijcker maiesteyt ende den Hertoghe van Ghelre, soe dat by goeden onderwijse die voorseyde coninck gheinduceert es gheweest omme te verstane tot eenen accoorde, dwelck dye Ghelderschen seer versochten, ende sochten alle manieren dat dye voorseyde Coninck Phelips hem soude willen nemen in ghenade, ende es so verre daer inne gheprocedeert, dat die voorseyde Karel van Egmont es ghecompareert in presencie vander coninclijcker maiesteyt, ende heeft hem die selue Kaerle groote reuerencie ghedaen, ende vp sijn knyen gheuallen. Maer die coninclijcke maiesteyt heeft hem weder vp gheheuen, ende heeft hem ghelijc hy was een minlijck prinche ende paeyselick Prinche in ghenaden ghenomen, ende hebben tsamen langhe ende breet ghesproken, ende gheloofde dye voorseyde Kaerle te commene by den Coninck te Bruessele, dwelck hy dede. Ende was ghesloten dat hi vp des conincx coste mede reysen soude naer Spaengien, ende hadde selue ghelooft, midts den appointemente met hem ghemaeckt, maer en heuet tselue nyet ghehouden noch volbracht, ghelijck tselue openbaer es. Want hoe wel hi tselue vp grote penninghen gheloeft hadde en heues niet ghehouden, maer weder reysende naer Ghelderlandt omme hem reeden te makene es, hy al daer ghebleuen.


Item ontrent desen tijden ghelach dye Coninghinne in Brabant van haer vijfste kint, ende es ghenaemt gheweest Maria.


{==CC.xcvi.v==} {>>pagina-aanduiding<<}



[Item in desen seluen tijde]

    Item in desen seluen tijde, dede die Coninck vergaderen die staten van Vlaendren, omme te verstane totter consenteringhen van te vercoopene seker demeynen ende heerlicke goeden vanden graefschepe van Vlaendren, maer si en wouden daer toe niet verstaen, midts goede redenen die si wijselick wisten te alligeren. Ende es die coninc omme voorts sijn affairren te doene, ende sijn saken van sijnder reyse die hi naer Spaengien doen woude te volbrenghene, ghereyst naer Atrecht, ende van Atrecht te Hesdijn, ende van Hesdijn te Betunen, ende soe voorts te Rijssele, ende van Rijssele tot Ghent, daer hy grote communicatie hadde van sijn aenstaende reyse na tconincrijc van Spaengien, van Castilien etc. Ende heeft al daer met sinen edelen state grote ghereetschape ghemaeckt, omme te doene ouer die zee zijn nauigacie naer Spaengien.

¶ Item alle ghereetscap ghemaect sijnde omme anderwerf te reysen na Spaengien, so heeft hi gheordonneert, vp dat dese landen wel gheregeert souden werden heer Willem van Croy, here van Chieures ende van Arschot als Stadthoudere generael ouer alle dese landen, die de selue in peyse ende vrede gehouden heeft, want het was een seer wijs ende voorsienich here, weert wesende menegen tijde te leuene, hoe wel sijnen goeden name ende renommee nemmermeer steruen en sal.


[Hoe ende in wat manieren] die Coninc van Castilien etc. Ende vrauwe Iohanne Coninghinne, met grooter triumphe ghereyst sijn naer Spaengien ouer zee]

    Hoe ende in wat manieren die Coninc van Castilien etc. Ende vrauwe Iohanne Coninghinne, met grooter triumphe ghereyst sijn naer Spaengien ouer zee, ende hoe dat si bi groten tempeeste ende onweder gheabbordeert sijn int conincrijcke van Inghelant, daermen hem grote triumphe dede, ende van ander incidencien daer na gheuolcht. Ende hoe die voorseyde coninck te Bourges in Spaengien afliuich gheworden es.

¶ Dat.lxxiij.Capittel.


{== afbeelding 	==} {>>afbeelding<<}
    


{==CC.xcvij.r==} {>>pagina-aanduiding<<}

MAer dat die coninck ende coninghinne, met hueren edelen state hadden in Zeelant verwacht bequaem weder ende wint, omme hem reyse te volbrenghene. So eest dat Eurus huyten Oosten waeyende, die seylen vanden schepen heeft vpgheloken, ende die voorseyde coninc ende coninghinne met hueren vorsten, edelen, ende alle haren volcke, met vele ruyters, die al ghecleet waren met roode, gheel, ende witte leuereye, tscepe ghegaen, ende heeftmen die claroenen ende trompetten gheslaghen, ende die bussen gheschoten met groote ghetiere in teekenen van blijschapen, maer werde achter na die wellusticheyt verkeert in veruaerthede ende droefhede. Want naer dien dye voorseyde Princhen gheseylt sijn ontrent Inghelant, esser vpt zee alsulcken tempeeste ende torment vp ghestaen, dat sy alle meenden te verdrincken, soe dat si alle gader in grooten noot sijn gheweest, ende hebben moeten kiesen Inghelant, dwelck hoe wel sy niet gheerne en deden met rade van hueren piloten ende patroonen, nochtans omme voorder perijckel te schouwene moesten si daer vlien ende hem salueren. Ende nae dien si ghearriueert waren in Inghelant so sijn die officiers dye tlant ende hauenen verwaerden seer verbaest gheweest van alle den volcke ende mannen van wapenen inden schepen wesende, wanter wel twee duysent duytsche knechten waren, ende dye sommeghe waren ghearriueert in die hauene van Cornuwalie. Ende hebben dofficiers terstont posten ende boden ghesonden aen den coninc van Inghelant Heyndrik die seuenste, die seer verblijt was dat die voorseyde princhen ghearriueert waren ende ghesalueert, ende heefter aen ghesonden heerlijcke Ambassaden, omme hem willecome te heetene, ende heeftse alder eerste te Windsoire, ende daer naer binnen Lonnen seer feestelicke ghetracteert, ende alle vrientschap ghetoont die hem moghelijc was van doene, ende in sghelijcx dye Coninck van Castilien oock, want wes dye coninck van Inghelandt begheert heeft, dat es hem oock ghegunt gheweest vanden voorseyden coninck van Castilien etc. Ende naer dat die selue coninck van Castilien met sijn Coninghinne in Inghelant ghetracteert ende onthaelt sijn gheweest, soe hebben si verwacht weder ende wint, ende sijn met allen hueren state weder ghegaen tschepe met seer groter triumphe ende ghenoechte, want Dinghelsche heeren die hem gheleyden seer heerlicken vp gheseten waren, ende oock Dinghelsche bedreuen seer grote feeste vp di zee, ende heeftmen daer gheschoten ende ghetamboert ende dye trompetten ende claroenen ghesleghen, dwelc een melodye was om hooren. Ende naer dien datse malcanderen adieu gheseyt hadde ende oorlof ghenomen hadden deen aen den anderen, sijn met goeden weder ende saechten winde ghearriueert in Spaengien.



[Item den tijt dat die voorseyde coninck Phelips in Inghelant was]

    Item den tijt dat die voorseyde coninck Phelips in Inghelant was, soe heeft Heynrick die sonde vanden voorseyden Coninck van Inghelandt in teekene van een eewich accoort, ontfaen doordene vanden gulden Vliese, ende heeft den voorseyden coninck van Inghelandt ghetoont alle minne ende vrientschap den voorseyden coninck Phelipse. Maer eer hy huyten lande reysde soe begheerde dye Coninck van Inghelandt den Hertoghe van Suffock, daer ic voren mencie af ghemaect heffe, vp sekere condicien, maer oft die veruult sijn gheweest laet ick anderen scriuen.


[Nae dat die coninc Phelips ende die coninghinne Iohanna, sijn ghearriueert in Spaengien]

    Nae dat die coninc Phelips ende die coninghinne Iohanna, sijn ghearriueert in Spaengien, so es die Hertoghe van Neyges ende die Coninck van Arragon, met schonen state van edele mannen hem yeghens ghereden, ende hebben hem met grooter eerweerdicheyt ende blijschappen ontfanghen, ende sijn met groter triumphen ghereyst nae Castilien, ende daer naer sijn blijde incompste ghedaen te Bourges in Spaengien etc.

{==CC.xcvij.v==} {>>pagina-aanduiding<<}


{== afbeelding 	==} {>>afbeelding<<}
    

ITem na der arriuente in spaengien vanden voorseyde coninck ende coninghinne, heeft inden eersten die hertoghe van Neiges als een vroom prinche, met grooten state van edelen Princhen, wesende vanden bloede der voorseyder coninghinnen, hem yeghens ghereden, ende heeft alle dye ghemeynte gheroupen Castilie Castilie, Spaengie, Spaengie.

¶ Item es ooc die Coninck van Arragon hem gherecontreert, ende heeft hem bewesen dat hi grootelic verblijt was, end hebben doe voorseyde schoon soon ende schoon dochtere groot honneur ende eere ghedaen, ende sijn so voorts met groter triumphen ghereyst naer Castilien, daer si seer feestelicke ontfanghen sijn gheweest, ende dye Coninck van Arragon van hem ghescheyden ende ghereyst nae Arragon. Ende heeft daer naer die voorseyde Coninc Phelips met sine coninghinne sijn blijde incomste ghedaen te Bourges in Spaengien, daer dedele mannen ende die staten vanden lande alle vergadert waren, daermen grote dachuaerden hilt, aengaende den Conincrijcke voorseyt, ende oock den huwelijcke tusschen Karolus des voorseyden conincx sone ende ma Dame Glaude dye dochtere van Vranckerijcke, dye welcke omme dier saken wille hadde ghesonden Ambassaden in Spaengien.


[Item ontrent desen tijde heeft Karel van Egmont hem rebel ghemaect in absencie vanden voorseyden princhen yeghens die Brabanders]

    Item ontrent desen tijde heeft Karel van Egmont hem rebel ghemaect in absencie vanden voorseyden princhen yeghens die Brabanders, ende dat by heymelicken sercourse ende behulpe vanden fransoysen, ende sijn die Gheldersche metten Fransoysen ghecommen in Brabant, ende hebben Turnhout ghepolieert, ende rijcke vrouwen mede gheuoert ende gheransoeneert.

     
            
        
    
    Hoe die edel coninc Phelips, aflijuich geworden es in Spaengien, in die stadt van Bourges, van eender heeter cortsen, den.xxv.sten dach van September.xvc.vi.god hebbe die siele Amen.


{==CC.xcviij.r==} {>>pagina-aanduiding<<}


{== afbeelding 	==} {>>afbeelding<<}
    

    ITem ten seluen tijde sachmen een Comete, ende sijn corts daer naer seer drouue nyeu maren ghecommen huyt Spaengien, in Vlaendren, ende in alle dese nederlanden midts der doot vanden voorseyde coninc Phelips, die vpten.xxv.sten dach van September xvc.iaer ende.vi.in die stadt van Bourges van eender heeter cortse (somen seyde) ghestoruen es, daermen grote droefheyt omme hadde, ende sijn nyet alleene dye edele van desen lande, maer ooc van Spaengien ende alle kerstenheyt grotelic bedroeft gheweest, ende mestroostich gheworden. En corts daer na midts ghebreke sijn dye edele huyt desen lande, ende die duytsche knechten weder ghecommen naer Vlaendren, die sommege tscepe maer den meestendeel vanden knechten quamen te voete duer Vranckerijcke. Mijn here van Nassauwen, ende mijn here van Beueren ende mijn here van Ysselsteyn quamen tscepe, ende warender ooc sommeghe die quamen duer Inghelant, ende andere duer Sauoyen

¶ Item die coninghinne bedreef grooten rauwe ende mesbaer, ende hadde onsprelijcke droefheyt, want si ooc begort was met een vruchte, die welcke na dat si daer af verlost was gheheeten was Katharina.

¶ Item corts daer naer vergaderden die staten vanden lande te Louen, ende na vele communicatien die de staten hadden, so hadden si in Ambassaden ghesonden aen den Keyser Maximilianus, die welcke heeft ghesonden me vrauwe Margriete, Duwagiereghe van Sauoyen, omme Regente te wesen van Vlaendren ende dese nederlanden.


    [Hoe die fransoysen metten Gheldersche weder na Brabant ghecommen sijn]

    Hoe die fransoysen metten Gheldersche weder na Brabant ghecommen sijn, ende vander orloghe van Ghelre, van den paeyse van Camerijc, vander comste van Maximilianus die keyser van Ghendt, ende voorts vanden orloghen vanden.Coninc.van Inghelant yegens die fransoysen. Ende den paeys midts thuwelic tusschen den coninc van Vranckerijcke ende des conincx van Inghelants sustere, ende die doot des conincx van Vranckerijcke, ende ander saken weerdich om lesen.

¶ Dat.lxxiiij.Capittel.


{==CC.xcviij.v==} {>>pagina-aanduiding<<}


{== afbeelding 	==} {>>afbeelding<<}
    

INt iaer.xvc.ende.vij.sijn die fransoysen metten Ghelderschen weder met crachte ghecommen in Brabant, ende hebben grote schade ghedaen voor diest, maer si werden wederstaen, so dat si van daer ghetoghen sijn naer Thienen, ende hebben dye stadt midts datse gheen volck van wapenen inne en hadden, foortselic ghenomen ende ghepilieert. Maer corts daer naer werden die fransoysen ghesleghen bi nachte int dorp van Sinte Hubrecht bi sekere Namuroysen, daer capiteyn of was mijn here dispontijn

¶ Item daer naer so hebben vergadert in Vlaendren mijn heere van Berghen, mijn heere van Fiennes metten Gouuernuere van Bresse, ende heere Ian Sauuaige President van Vlaendren, ende sijn in ambassaden ghetoghen naer Inghelant, omme thuwelic tusschen den ionghen Eertshertoghe, ende dochtere van Inghelant, ende es tselue gheschiet met grote ceremonien ende grote triumphe, hoe wel dat niet vol comen en es.



        
        
    
[Item int Iaer.xvc.ende achte heeftmen strenghelic ghenouchten int land van Ghelre]

    Item int Iaer.xvc.ende achte heeftmen strenghelic ghenouchten int land van Ghelre, ende die Prinche van Anholt die van Maximilianus ghesonden was, omme generael capiteyn te sijne, heeft tslot van Pourroyen afgheworpen ende te niete ghedaen.

¶ Item ouermits dat grote orloghe was in Kerstenrijcke, want dye Venechianen orloghe hadden yeghens den Paeus, ende die keyser ende die coninck van Vranckerijcke tsamen gheaccoordeert waren metten Paeuse yeghens die voorseyde Venecianen, ende andere princhen, midts desen grooten twiste in lijden waren. So es eenen generalen paeys ghemaect te Camerijck, daer af incarnacioen begrepen es in tnae volghende versikele.

{==CC.xcix.r==} {>>pagina-aanduiding<<}

Pacis perpetue conceptio stat Cameraci
Maer was tselue eenen gheuoederden peys want hi niet lange en duerde.

ITem naer tslot vanden voorgaenden paeyse, es die keyser Maximilianus huyt duytschlant herwaert ghecommen sijnde, ghereyst naer die stadt van Gendt, ende heeft al daer ghepresenteert den Eertshertoghe. Ende was daer gheconcludeert dat die Keyser ende die coninck van Vranckerijcke die doen ghealieert waren tsamen, oorloghen souden vp dye Venecianen. Ende heeft die Keyser achteruolgende dien ghesonden ouer tgheberchte als vpper Capiteyn mijn heere de Reulx, ende den bastaert van Bourbon dye des selfs lieutenant was, ende hebben hem vromelic ghehadt, want Padoua in handen vanden Keyser ghecommen es, met andere steden als Veroenen etc.

¶ Item int iaer.xv.c.ende.xij.es vp ghestaen een oorloghe tusschen den coninck van Inghelant ende van Vranckerijcke, ende was groot ghereetschape ghemaect in Vlaendren ten bystande vanden Inghelschen, want si al tharnasch vp cochten hoe out dat was omme te besighen, so wel tschepe als te lande, ooc creghen si veel volcx van desen lande midts der.influencien vanden angelotten met hem, Ende werden als doen ghemaect te Mechelen groote artellerien, ende onder dander.xij.schone metalen bussen, diemen baptiseerde metten.xij.apostelen namen, ende die voorseyde coninck van Inghelant hadde doen maken bi meester Hans poppen ruytere, dye
een constenaer es van Vulcanus wercken, ende hoe wel si den tijtel droughen vanden xij.apostelen, gauen nochtans ander gheluyt dan dye deden, si souden beter ghedraghen hebben ander.xij.namen, als den naem van Nero, Phalaris, Diomedes, Mezencius Dionysius, Busiris, Commodus, ende dier ghelijc tyrannen namen, ende en behoordemen die heleghe namen met alsulcken tormenten ende duuelschen wercken niet te benamen.

         
        
    
    [Hoe dye Coninc van Inghelant met alle sijn edelen ende vrome capiteynen, ende met veel schepen vol volcx ende artellerien ouer zee ghecommen es na Vlaendren]

    Hoe dye Coninc van Inghelant met alle sijn edelen ende vrome capiteynen, ende met veel schepen vol volcx ende artellerien ouer zee ghecommen es na Vlaendren, verbeydende seker capiteynen vanden nederlanden, die hem te dienste quamen, ende es na Teruwane getrocken, ende heeft die stede swaerlick beleghen, ende dye victaelliers ter neder gheworpen, ende die stadt ghewonnen.


{== afbeelding 	==} {>>afbeelding<<}
    


{==CC.xcix.v==} {>>pagina-aanduiding<<}

ITem int iaer.xvc.ende derthiene es die coninck van Inghelandt Henricus, met sijnen edelen ende ander vrome capiteynen ende groote menichte van schutters, ende anderen volcke wt Yrlandt, al ghecleet groen ende wit, met vele schone schepen vol volcx, vol artelleryen, bussen ende wapenen, ouer dye zee ghecommen na Calys, ende so voorts nae Vranckerijcke, ende heeft sijnen wech ghenomen na den palen van Vlaendren, verbeydende sekere capiteynen vanden nederlanden die hem te dienste quamen, seer wel toe gherust ende opgheseten. Ende es die coninck ghereyst met sijnder heyrcrachte naer die stadt van Teruwane, die bi Talboten ende den Inghelschen metten Vlaminghen, ende anderen ruyteren, als Henegouwiers, Namuroysen, Brabanders, hoochduytschen swaerlic beleghen was Ende gheduerende desen belegghen, heeft die heere van Piennes als capiteyn vanden fransoysen, dye stadt van Teruwane willen spijsen, want die heere van Pont darremy ende die heere van Canaple, beyde capiteynen van binnen Teruwane, ghescreuen hadden dat si in grooten noode waren van victaellien. Maer dye Henegouwiers wesende in ghetale van twee duysent peerden, ende Maximilianus die keyser metten Coninck van Inghelant sijn gheslaghen vp die fransoysen die dye voorseyde stadt van Teruwane hebben willen sercoursen, ende hebbense daer neder gheworpen, maer die sommeghe sijn gheuloden in bosschen ende velden, onder dander edelen warender gheuanghen die Hertoghe van Longeville ende die heere van Bussy. Ende corts naer desen swaren recontre, heeft die heere van Pont darremij, wt beuele van den coninc van Vranckerijcke, vpghegheuen in handen vanden Keyser ende den coninc van Inghelant die voorseyde stede van Teruwane. Ende na dien die voorseyde fransoysen daer wt ghescheyden sijn, so es die coninc van Inghelant victorieuselic daer inne ghecommen ende werdt die voorseyde stadt eensdeels daer na af ghebrant, ende tvolc al veriaecht.


[Item inden seluen tijde es die coninc van Schotlant in subsidie vanden Fransoysen]

    Item inden seluen tijde es die coninc van Schotlant in subsidie vanden Fransoysen, met sijnen edelen ende volcke van wapenen, ghesleghen in Inghelant. Maer dinghelsche hebben hem stoutelic gheresisteert, ende hebben den coninc metten meestendeel van sijnen edelen verslaghen.


[Item corts daer na so es tgheheel heyr vanden Keyser ende den coninc van Inghelant ghetrocken voor dye stadt van Doornicke]

    Item corts daer na so es tgheheel heyr vanden Keyser ende den coninc van Inghelant ghetrocken voor dye stadt van Doornicke, ende hebben die beleyt, maer die Doornickers gauen hem vppe by minlijcken accoorde sonder groote weere te bieden, wan si vreesden seer in dien dat mense met stormender handt ghewonnen hadde, dat si lijf ende goet verloren souden hebben ghehadt, midts dat die duytschen ende die Inghelschen grootelick vp hem verstoort waren, omme die faertsen ende schimpen dye si vpten Keyser ende coninc van Inghelandt ghemaect hadden, ende ooc anderen redenen.


¶ Een incident aengaende dye detractien vanden Princhen en Vorsten.

ALso in Exodo in.xxij.ste capittele gheschreuen staet. Dijs non detrahes et principi populi tui non maledices Dats te segghen ghi en sult die goden niet lasteren, noch den prinche van uwen volcke niet vermalediden. So heeftmen dicmale beuonden ende ghesien, ende ooc wort in diueerschen hystorien bescreuen, dat die ghene die yeghens hem ouerste ende Vorsten vpgheblasen hebben met woorden, met wercken, met verachtenisse ende versmadenisse, iniurierende ende beclappende die selue, dat si tot grooter verderffenisse ende perdicien ghecommen sijn. Want die Princhen ende Vorsten huer dominacie ende heerschapie van god almachtich dragen. Ende daer omme seyt Paulus scrijuende totten Romeynen. Alle sielen sullen onderdanich wesen hueren vppersten. Want also int boec der wijsheyt staet ghescreuen int seste capittele totten princhen aldus. Data est a domino potestas vobis, et virtus ab altissimo qui interrogabit opera vestra: et

{==CCC.r==} {>>pagina-aanduiding<<}

cogitationes scrutabitur etc. Die macht es u ghegheuen vanden here, ende v cracht van den vppersten, die vraghen sal v wercken ende v ghepeynsen ondersuecken. Et potentes potenter tormenta patientur. Dats te segghen dat die machteghe sullen machtelijcke pijne lijden, euen verre si die rechtueerdicheyt nyet voor ooghen en legghen. Ghy hebt ghesien hoe vele steden totten gront toe verdoruen sijn binnen corten iaren herwaerts, midts dien sommeghe onberaden lieden beschimt hebben grote heren ende Vorsten, ende ooc midts der versmadenissen van sommeghen princhen die hueren viant versmaet hebben. Hoe deerlick werdt die stadt van Dynant inden Lande van luycke ghedestrueert, midts die faersen dye si ghemaect hadden yeghens hertoghe Phelips van Bourgoengien ende Kaerle sijnen sone. Ick last staen tghene des onlancx gheschiet sijn mach, het en es van gheenen noode vele exempelen by te bringhene, want dese aengaende alle Cronijcken vol sijn. Laet ons daer omme sonder blamacie die princhen inder rechtueerdicheyt hen landen laten guberneren, want si inden handen gods staen, ende nyet inder ghemeynten bedwange. Maer wi behoren so te leuen ende gode almachtich te bidden, dat hi ons princhen ende vorsten verleenen wille, dat dye verchiert moghen sijn metten chierace, daer mede dat dye wijse coninc Dauid aen god almachtich begeerde Salomon sijnen sone ende die sone ooc selue verchiert ende gheexorneert te sijne, te weten met godlijcke wijsheyt. Dwelck ons god almachtich verleenen wille, soe dat wy alhier in dese bedructe wanckelbare weerelt in paeyse, ende hier namaels in paeyse ende vrede leuen moghen.


[Item inden seluen tijden soe sijn dye Zwitsen ghetoghen in Bourgoengien voor Dyion]

    Item inden seluen tijden soe sijn dye Zwitsen ghetoghen in Bourgoengien voor Dyion, maer en vol quamen huer voortstel niet, midts appointemente dat van des machteghen Conincx van Vranckerijcke weghen ghemaect was byden heren van Bourbon ende van Trimoulien.


        
        
    
[Naer dat die voorseyde stadt van Doornicke haer ouer ghegheuen hadde in handen des Keysers]

    Naer dat die voorseyde stadt van Doornicke haer ouer ghegheuen hadde in handen des Keysers, ende den coninck van Inghelandt, so heeft dye Keyser al daer ghedaen sijn intreye, ende in sghelijcx ooc die Coninck van Inghelant seer rijckelic gheabitueert. Daer na es die Eertshertoghe Karolus ende vrau Margriete sijn goede moeye met hueren vrauwen ende ioncfrauwen inder seluer stadt statelic inghecomen, ende heeftmen al daer heerlick ghetriumpheert, ghetornoyt, ende alderhande Princhelijcke ghenoechte bedreuen.

¶ Item van daer sijn die voorseyde Princhen ende Vorsten met schonen state ghereyst nae die stadt van Rijssele, daer die coninck van Inghelant int incommen sijn magnificentie ende rijckdom ghethoont heeft, ende heeftmen vpgheslaghen die trommelen ende tambouren, claroenen ende trompetten, dwelck den menschen ooren dede verwecken. Ende es al daer byden voorseyde Eertshertoghe den Coninck gheschoncken een seer costelick bancket.


[Item corts naer desen midts dat den winder aenquam]

    Item corts naer desen midts dat den winder aenquam, sijn dye voorseyde vorsten ghescheyden, want Maximilianus es weder ghereyst nae den duytschen lande. Ende heeft dye coninck van Inghelant ghereetschap ghemaect, omme weder nae Inghelant te reysene, ende heeft die selue Coninck in sijn oordene ende rolle ghehouden ende ghegageert, die Graue van Nassauwen, die heere van Ysselsteyn, dye heere van Linguy, die heere van Walain ende dye Bastaert Daymeries met hueren volcke van wapenen, hoe wel dat niet langhe en duerde. Dat ghedaen sijnde, es die coninck ghereyst na Inghelant, houdende altijt in sijn behout die stadt van Doornicke ende des dien aencleefde, ende heeft die coninck die stadt doen bewaren met Inghelsche knechten, ende daer nae een seer schoone ende sterck slot ghemaeckt, meynende altijt dye voorseyde stadt te houdene tot hemwaerts.

{==CCC.v==} {>>pagina-aanduiding<<}


        
        
    
    [Vpten tweesten dach van Ianuario]

    ¶ Item ontrent desen seluen tijde vpten tweesten dach van Ianuario, es van leuenden lijue ter doot ghecommen te Bloys vpt slot, Anna die coninghinne van Vranckerijcke Hertoghinne van Bretaengien, ende es begrauen gheweest tsinte Denijs in Vranckerijcke.


[Item inden seluen iare es thuwelick ghemaect tusschen Lodewijck Coninck van Hongarien]

    Item inden seluen iare es thuwelick ghemaect tusschen Lodewijck Coninck van Hongarien, ende vrauwe Marie van Oostenrijcke, ende ooc tusschen Christierne Coninck van Dennemarcken etc. Ende vrauwe Ysabeau van Oostenrijcke.


       
        
    
    [Vpten.xvi.sten dach van Oogste, int voorseyde Iaer]

    ¶ Item inden iare.xvc.ende veerthiene es tusschen den Ambassaden vanden coninc van Inghelant ende den coninck van Vranckerijcke ghemaect een accoort van paeyse, ende dat bi tractate van huwelijcke tusschen den voorseyden coninck Loys ende vrauwe Marie, dye sustere vanden voorseyde coninck van Inghelandt. Ende werdt den seluen paeys ghesloten byden machteghen Coninc Loys, ende den Ambassaden van Vranckerijcke, vpten.xvi.sten dach van Oogste, int voorseyde Iaer.


[Corts nae desen es die voorseyde vrauwe Marie van Inghelant met grooten personagien ende edelen wt Inghelant ghebracht in Vranckerijcke]

    Corts nae desen es die voorseyde vrauwe Marie van Inghelant met grooten personagien ende edelen wt Inghelant ghebracht in Vranckerijcke, ende es die coninck Loys met vele grote baroenen ende heeren haer yeghens ghereyst naer Abbeuille, omme dye voorseyde bruyt tontfanghene, daer si byden heren, die hertoghe van Valoys, ende anderen groten meesteren ooc ontfaen es gheweest, ende sijn byden eerweerdighen heere van sinte Denijs beyde ghetrout, ende van daer ghereyst na sinte Denijs, daer die coninghinne ghecroont es gheweest.


        
        
    
[Item niet seer langhe daer nae es die voorseyde coninc Loys cranck gheworden]

    [Vpten eersten dach van Ianuario inden voorseyde iare]

    Item niet seer langhe daer nae es die voorseyde coninc Loys cranck gheworden, oudt wesende ontrent vier ende vijftich iaren, ende es ghestoruen vpten eersten dach van Ianuario inden voorseyde iare ende daer naer begrauen te sinte Denijs, by vrauwe Anna van Bretaengien sijn ghesellinne, ende es hem ghesuccedeert coninck Fransoys deerste van dien name.

    ¶ Hier eyndet die Edele Coronijcke van Vlaendren beghinnende vanden eersten Forestier tot den laetsten, die door haer vrome feyten, Grauen van Vlaendren ghemaect worden, achtervolghende dye rechte afcomste der voorseyde Grauen, tot den ouerlijdene vanden Edelen hoochgheboren Phelips, Coninck van Spaengien, van Castilien. etc. Eerdtshertoghe van Oostenrijcke, Hertoghe van Brabandt. etc. (wiens siele god wille ontfarmen) Succederende voort vp onsen doorluchtichsten hoochgheboren Keyser Karolo, ende es den.xxxiiij.sten Graue van Vlaendren, wiens Coronijcke hier naer volcht, waer inne sijne onsprekelijcke victorien, ende faeyten van wapenen, int corte verclaert sullen worden. etc.☩

        

    
    
{==i.r==} {>>pagina-aanduiding<<}

    ¶ Vanden alder victorieusten, ende onuerwinlijcsten Prinche Karolus, Keyser van Roomen, Coninck van Spaengien, ende van beyde die Cecilien, van Aragon, van Nauarre, van Napels. Hertoghe van Brabant, gheboren Graue van Vlaendren, Ende van sommeghe gesten, by sijnen tijden gheschiet, die seer wonderlijc sijn om hooren, ende oock ghenoechlijck om lesen.

IMP. CAESAR CAROLVS.V.
HISPANIARVM REX.

{== afbeelding 	==} {>>afbeelding<<}
    



{==i.v==} {>>pagina-aanduiding<<}
          
Vanden alder victoriueste Keyser Karolus van Roomen, coninc van Spaengien.

    etc. Eerfachtighe Graue van Vlaendren, binnen der stadt van Ghendt gheboren, hoe hy in allen den hooftsteden van Vlaendren, seer triumphelijc ghehult wordt. Ende in allen sinen landen, als Brabant, Hollant Zeelant.etc.eerlijcken ontfanghen was.

    
¶ Dat eerste Capittel.


{== afbeelding 	==} {>>afbeelding<<}
    

 
            
        
        
    
    [Opten.xxiiij.dach van Februarius, int Iaer van.xvc en Anno.xvc.ende.xv]

    KArolus is dye.xxxiiij.Graue van Vlaendren, ende Conincx Philips van Castilien ende vrou Iannen van Spaengien oudtste sone. Ende was gheboren in die machtighe stadt van Ghendt, opten.xxiiij.dach van Februarius, int Iaer van.xvc. welck iaer was een scrickel iaer. Op welcken dach nae die rekeninghe der tijden, hadde die onuerwinlijcke prince Kaerle, die groote ende gloriose victorie voor dye stadt van Pauien, daer die Coninc van Vrancrijck gheuanghen wert met veel eedelen, ende veel eedelen ooc doen verslaghen worden met menich.M.mannen. Op desen seluen dach van.xxiiij.in Februario, werdt dye moghende Prince Kaerle glorioselic met groter triumphen ook Keyser ghecroont. Wten welcken men wel mach mercken, dat god door sijn gracie wonderlijcke dinghen laet ende wil laten gheschien door desen onuerwinlijcken prince Karolo, dye welcke int iaer.M.CCCCC.ende.xv.ghehult wert voor een erfheere, ende eerlijck ontfanghen in alle die hooftsteden van Vlaendren, met seer schoonder triumphe ende eere.ende oock in Brabant, ende in allen sijnen landen, ende in die hooftsteden der landen, die hem eerlijcken besconcken voor sinen willecome Wesende Prince van Castilien, van Leon, van Granade, van Arragon, van Nauarre, van beyde den Cecilien, van Iherusalem, van Valence, van Maiorcke, van Sardinien, van Corsice.etc. Eertshertoghe van Oostenrijc, Hertoghe van Bourgondien, van Lothrijc, van Brabant, van Stiere, van Crayn, van Carniole, van Lymborch, van Lutzenborch, ende van Ghelder. Graue van Vlaendren, van Habsburch, van Tyrol, van Artoys, van Bourgondien, Palsgraue van Henegouwen, ende Lantgraue van Elsaten, Prince van Zwauen, Marcgraue van Bourgau, ende des heylichs rijcx, van Hollant, van Zeelant, van Phiret, van Kiburch, van Namen, ende van Zutphen, Heere van Vrieslant, van die Windesmarc, van Portenaw, van Salines, van Mechelen. 

¶ In dien tijden als dese prinche Karel in Brabant ende in Vlaendren ghehult was, so was hi vertrocken in Hollant, ende so quamen in Brabant grote Ambassaden, als die Graue van Vendonne, ende die Bisschop van Parijs met vele eedele mannen om den Prince te sprekene, dien si volchden in Hollant daer si den prince ter spraken quamen, daer een huwelijc ghesloten wert tusschen den Prinche van Castilien ende des conincx Lodewijcx ionghe dochter, welc huwelijc seer grotelic verpeynt was

¶ Item bi raden vanden Keyser Maximiliaen was ghemaect een huwelijc tusschen den coninc van Dennemarcke ende ons princen suster Iohanne. So was ooc op die selue tijt in Holland commen met groten machtigen schepen die Bisschop van Dronten met veel eedel mannen ende met groten state, van weghen des conincx van Dennemercke, van Noorweghen, van zweeden, van Vennen, ende van Godtlant, om des princen suster ouer te halen met eeren, om te sijn die coninginne van Dennemercken, also dat ghesloten was.

{==ij.r==} {>>pagina-aanduiding<<}

¶ Anno.xvc.ende.xv.des Saterdaechs naer lichtmisse doen quam die hertoghe Karel Tantwerpen in, ende wert daer seer costelic ontfanghen bouen alle ander steden van Brabant. Des anderdaechs des sondaechs doen quam hi ter kercken met schoonen state, ende hy wert ghehult, ende ontfinc voort alle het landt.


       
        
    
    [Op sinte Marien magdalenen dach]

    ¶ Op sinte Marien magdalenen dach doen trocken die drie cameren van Antwerpen te Mechelen, ende die vyolier was seer properlic toe ghemaect, ende hadden.vic.mannen onder te peerde, te waghene, ende te voet, al van eenderhande cleedinghe ende hoeyen, ende si hadden dat schoonste incomen.



        
        
        
    
Van wonder dat in] die lucht ghesien wert, ende van eenen groten slach bi Mylanen, tusschen den Coninck van Vranckerijcke ende die Zwitsers.

   
    [IN Septembre vp heylich cruys dach en Anno.xvc.ende.xvi.vp sinte Steuens nacht]

    IN Septembre vp heylich cruys dach doen wert gesien des auents eenen clomp viers vliegen recht bouen die huysen, also groot als een biertonne, ende achter haddet stralen, ende lichte seere, ende tot sommege plaetsen viel van desen viere. Dit ghebuerde alle dese landen duere opten seluen tijt. Ende sommege die vp die heyen waren die hoorden een bijstier ghetier in die lucht, ende saghen in dye lucht mannen van wapenen dye duer die lucht reden. In desen seluen tijt so gheuiel eenen groten vreeselicken slach bi Mylanen, tusschen den Coninck van Vrancrijck, dye dat iaer eerst coninck gheworden was, dye selue daer in persoone was inden strijt teghen die Zwitsers, die welcke waren ende dienden den hertoghe van Mylanen. Desen slach duerde bi de.xxiiij.hueren sonder cesseren, so datter menich duysent mannen versleghen worden. Ende die coninc van Vranckerijc behielt dat velt, ende creech corts daer naer die stadt van Mylanen.

¶ Item in desen tijt so wert het huwelijck ghetracteirt tusschen hertoghe Karel, ende des conincx sustere van Vranckerijck.

¶ Item vp desen tijt so was die borsse Tantwerpen ghemeerdert.

¶ Anno.xvc.ende.xvi.vp sinte Steuens nacht doen blixemdet ende donderdet seere, ende doen stonter eenen grooten storm vp, so datter so groten vloet vp ghinc alst ghedaen hadde sint den iare.xiiijc.lxxij.soe dattet in vele plaetsen grote schade dede, sommeghe torren vielen vanden winde, ende den blixem deder ooc groote schade.

¶ Inden Mey wert gheordonneirt datmen tgulden vlies Tantwerpen houden soude, ende die schilden waren ghehanghen, maer ter causen dattet den prinche ouerdraghen was hoe datter daer seer starf vander peste, so waren die schilden van daer ghedaen ende te Bruessel gheuoert, ende men hilt daer die schone feeste vanden gulden vliese als hier naer volcht.


        
        
    
    [Den.xxvi.sten dach in Octobre]

Van die triumphelijcke feeste vanden gulden Vliese oft Toyson dor, hoe dat dat ghehouden werdt te Bruessel, met groten state ende waerdicheyt, na die oude ghewoonten.

    INt iaer ons heren.M.vc.ende xvi.so heeft die muegende prinche Karel willen achteruolghen die manieren ende feeste vanden weerden gulden Vliese, daer die meeste heren der kerstenheyt mede verchiert sijn. So heift dye Prinche die ordonnancie daer af ghehouden ghelijc hertoghe Phelips van Bourgoengien dede, die dat eerst insettede ende ordonneirde, ende als Hertoghe Karel sijn sone saligher memorien heift ghecontinueert, ende alsoo Maximiliaen namaels keyser dat achteruolcht heift, ende die Prinche Phelips coninck van Castilien byder gracien Gods, ende Leon ende Granaden dat ooc heift onderhouden. Laet ons nu voor hem bidden, want men noeyt minlijcker prinche en vant, makende alomme paeys ende vrede tusschen den heeren. Aldus hadde ooc dese moghende prinche Karel voorscreuen dese feeste van dat gulden Vlies begonst ende vp ghestelt te houden.den.xxvi.sten dach in Octobre, int Iaer voorseyde, in dye stadt van Bruessel, ende heift die oude ghewoonten gheuolcht vanden gulden Vliese drie daghen lanc inder kercken, rijdende met groten state, elcken dach met verscheyden cleederen

{==ij.v==} {>>pagina-aanduiding<<}

Ten eersten dach ter vespertijt reet coninck Karel met groten state van gheestelicke personen, als abten prelaten ende anderen. Ende daer nae quamen die heeren vander oorden elc naer sijn outheyt, als die graue van Nassouwen, die graue van Huerne, dye heere van Reux, heer Ian van Emanuel, die here van Lalayn, heer Hughe van Meluyn, heer Phelips dammyrael, die heere van Chieure, die Prinche van Symay, die here van Berghen, ende naer dyen quam coninc Karel, die al reden in rooden mantels ghecleet van root fluweel cramosijn, ende rontomme gheboort met costelijcken boorden ghemaect met peerlen ende costelijcke ghesteenten met rooden rolcapruynen opt hooft, ende die dat Toyson dor drouch was ooc so ghecleet. Ende achter den coninck quamen dye Palsgraue, die Marcgraue van Brandenborch, die Marcgraue van Baden, die graue van Mansuelt van Montreuel, die graue van Soorne, ende noch ambassaten huyt vreemden landen, ende si sijn also te samen in die kercke ghecomen, ende die prinche sadt in sijn siedge, ende dye heeren vander oorden te dier tijt leuende ende doden waren dese. Die coninc van Arragon, dye coninck van Inghelant, heer Peeter van Lannon, Christoffel Marcgraue van Baden, heer Wolfganc van Poleyn, heer Cornelis van Berghen, die here van Santpy, heer Pauwels van Lichtersteyn, heer Wolfganck van Furstenberghe, heer Floris van Yselsteyn graue van Bueren, heer Philibeert van Beueren. Ende daer worden nyeuwe heren vander oorden ghemaect in die stede vanden dooden, ende dat waren dese. Fernande des conincx broeder, coninck van Vranckerijck, die coninc van Vngarien, die coninck van Denmercke. Item.iiij.grauen huyten duytschen lande, die palsgraue, die Marckgraue van Brandenborch, die Marcgraue van Baden, graue Felis, die graue van Porcien, die graue van Montreuel, die Gouernuer van Bresse, Beure die Baelyu van Henegouwe, dye heere van Montigni, die here van Santpy, dye here van Souzelles. Dit sijn die nyeuwe heren, God wilse in eedrachticheyt bewaren. Amen.

¶ Int eerste van desen iare doen starf Ferdinandus coninc van Spaengien, ende die wtuaert werdt te Bruessele seer solemnelick ghedaen. In desen rouwe waren alle prelaten ende staten vanden lande, ende veel triumphen ghebuerden daer. Doen den dienst ghedaen was doen wert den groten standaert ter neder gheleyt. Doen quam hertoghe Karel ende rechte den standaert weder vp. Doen werter den roep ghegheuen, die coninck leeft.

¶ In dit iaer so wart orloghe in Vrieslant ende si namen den hertoge van Gheldre voor haren heere.


Hoe dye gheestelijcheyt gheschat wert.

Eerst begost in Vlaendren, alle fondacien van huysaermen, aelmoesen huysen of cloosters van al dat vercreghen was binnen.xl.iaren, moesten gheuen daer of drie iaer renten. Den sommeghen ghebuerde wat gracien ouermits het groot gheroup, so datse gauen twee iaer renten, ende daer mede waren alle die goeden gheamortiseert.


       
        
        
    
    [Op sinte Marcus dach en Opten.xx.dach van Iunius]

    ¶ Op sinte Marcus dach soe reysde Dierick paesschen na Iherusalem van Antwerpen, ende doen hi quam v.ofte.vi.mijlen in die zee, so quam hi vp eene plate, ende daer berstet schip, ouermidts quade bewaringhe, ende die pelgrims ontquamen al inden boot, ende onder int schip waren ooc twee grote hootstucken die die stadt van Antwerpen schanc der stadt van Rodes, die werden met vele ander goets met groter subtijlheyt gheuischt.

¶ Opten.xx.dach van Iunius bestont des auents seer te donderen ende te blixemen so lancx so meer, dat neyement hoe out hi was niet diesghelijc ghesien of gehoort en hadde. Doen wertet brant Tantwerpen byden Faken ten twee steden, ende byden Augustijnen, alle die lucht en scheen anders nyet te sijne dan een vier. Die donderslaghen waren also groot dattet scheen dat alle die huysen ende torren gheuallen souden hebben Daer waren oock veel menschen vanden donder ende blixem verslaghen.


        
        
    
Van coninc karels eerste reyse ouer Zee in Spaengien.


{==iij.r==} {>>pagina-aanduiding<<}


{== afbeelding 	==} {>>afbeelding<<}
    


            
                
    
    [Totten.xij.sten dach Augusti]

    MAer dan Coninck Phelips in Spaengien ghestoruen was, so liet hi achter veel kinder, onder welcke Karel dye outste sonde was, die welcke dye naeste oor was van desen landen ende vanden Conincrijcke van Castilien, Lyon etc. Ende om dat hy noch nyet en was commen tot sijn mondeghe iaren, so ordonneerdemen sommeghe heeren die hem regeren souden, ende koren Keyser Maximiliaen voor eene momboor. Ende om dat die Keyser meest tijt absent was, so maect hi regent sijn dochter vrou Margrieten weduwe van Sauoyen, ende mijn heere van Chieure bewaerder vanden prinche, tot dat hy in sijn landen hier ghehult was ende die besworen hadde. Doen quam hem menighe tijdinge huyt Spaengien, hoe dat grooten twist was tusschen dye heren, ende dat die een bouen dander wilde domineren. Waer door hi ontboden ende ghebeden wert dat hi ouer commen wilde, ende ontfanghen sijn erflanden ende rijcken, ende neder legghen die tweedracht dye int lant was vp gheresen. Des die regeerders van desen lande ghinghen te rade, ende accoordeerden dat die prinche soude ouer trecken ende ontfanghen die croone der conincrijcken. Ende hier nae hebben si haer dinghen beschict, als aengaende van desen landen, ende die ghedeputeirde heeren vander ordenen ende knechten trocken metten Prinche naer Walcheren. Ende ontrent het eynde van Iunius int iaer van.xvij.es coninc Karel te Middelburch in Walcheren ghecommen, om met den eesten wint in Spaengien te seylen, ende es daer blijuen ligghen bi ghebreck van winde totten.xij.sten dach Augusti, soe creghen si goeden wint, ende quamen so cortelinck in Spaengien son-

{==iij.v==} {>>pagina-aanduiding<<}

der eene auontuere weerdich om scrijuen. Ende als si in Spaengien waren ghearriueert, so trocken si voort te lande van deen stadt tot die ander, daer die edele prinche tot allen steden ende plecken seer eerlijcken ontfanghen werdt, ende met grooter vruechden ende triumphen wert hi alomme willecome gheheeten. Ende die heeren van den steden ende landen dye tusschen weghen laghen verselschapten sijn edelheyt alle te samen, tot dat si metten edelen prinche quamen tot in die stadt van Valedoly, daer hi doen binnen quam met groten state, daer hi seer eerlicken in ghehaelt wert met groter triumphen vanden heeren vanden landen ende rijcken die hem daer verbeyden, die hier na in sijn croonemente eens deels bescreuen sijn. Ende binnen deser stadt van Valedoly is ghecommen don Fernande, hebbende dat gulden vlies oft Toyson dor om sijnen hals. Die Coninck hadde seer schoonen staet bi hem in die incomste van deser stadt. Daer was die Conestable van Castilien, die Hertoge Dalbe, die Marcgraue van Villane, die Graue van Boneuente, die hertoghe Darques, die hertoghe van Surquorbe, ende een groote menichte van bisschoppen ende ander prelaten ende heeren. Ende daer waren wel.vi.duysent peerden, so peerden so muylen, ende een groot ghetal van gouden tabbaerden, want die gouden stucken sijn daer seer ghemeyne. Kaerle die coninck was seer ghenoechlijc om sien, die seer costelic ghecleet was met eenen gulden stuck verchiert met veel costelijcke ghesteenten, ende hy hadde om sijn bonette een costelijcke boghe een iuweel bouen maten costelijck. Ende also rijckelijc verchiert sadt hi op een Spaens peert hem seer lustich verthoonende, so dat alle dye groote Princhen ende heeren met dat ghemeyn volck van hem seer verblijt waren. Ende in dye incomste vanden edelen Karel den Coninck reden voor hem veel edele mannen ende heeren, als hondert edel mans vanden huyse der kersten. Ende dye edelmannen vanden huyse des Conincx ende doe dye groote heeren ende meesteren vanden Conincrijcken. Ende doe quam die coninck ghereden onder een tabernakele. Ende die graue van Pese droech dat sweert. Ende recht voor den coninck reden die ambassaden van onsen heylighen vader den paeus, vanden Keyser, vanden Coninck van Inghelant. Ende recht achter die tabernakele so quam mijn vrouwe Leonora ende des conincx broeder Fernande ende dye aertsbisschop van Saragossen, na die vrouwen quam die Cancellier ende al die heeren van den rade van Castilien, ende noch veel meer andere.

¶ Int iaer van vijfthien hondert ende seuenthiene so wast eenen groten winter, men ghinc Tantwerpen ter borcht ouer die schelde, ende in Zeelant reetmen met waghenen ende peerden, ende quamen ouere in Brabant.

¶ In die maent van Februarius, so fondeerden die predikaers Tantwerpen het poortael van haerder nyeuwer kercke.


       
        
    
    [Ontrent onser lieuer vrouwen dach Augusti]

    ¶ Item ontrent onser lieuer vrouwen dach Augusti, so quamen die Gheldersche ende die Vriesen in Hollant, ende wonnen Alckemaer met cracht ende Asperen, ende stakent al die kele af ionck ende out, ende si verbarnden vele dorpen.

¶ In dit selue iaer so regneerde dye sieckte van pleuresis seere, so datter menich mensch af starf, ende ooc die siecte van quenancie. 

¶ Int laetste van desen iare wast dicwil onghetempert weder, so dat groote stormen dicwijls onuersiens op stonden, soe datter drie oft vier vanden meesten schepen van Antwerpen verdroncken.

¶ Item dye broeder van onsen coninc Kaerle quam wt Spaengien met veel schepen, ende arriueerde in Walcheren, ende track doe eerst nae tlandt van Vlaendren in die stadt van Ghent, daer hi eerlijcken ontfanghen wert, als vanden ghenen die den here beminnen Dit ghesciede ontrent sint Ians misse, int iaer.M.CCCCC.xviij.


Hoe die edel prince Karel ghecroont wert, in die stadt van Valedoly, met grooter triumphen.


{==iiij.r==} {>>pagina-aanduiding<<}


{== afbeelding 	==} {>>afbeelding<<}
    

    NAer dat die edel Karel, die derde Graue van Vlaendren van dyen name, een tijt in Spaengien hadde gheweest, ontrent wat meer dan.vi.maenden, soe is hi gheweest te Valedoly inder stadt op dat slot. So gheuielt in Februario, int iaer ons heren.M.CCCCC.xviij.datmen grote ghereetschap maeckte al inder stadt voorseyde in sinte Pauwels kercke, om datmen Karel den prinche Coninck croonen soude. Tot welcker crooninghen quamen veel machtighe heeren in silueren ende in gulden stucken, verchiert met costelijcke ghesteenten, als van peerlen, dyamanten, saphyren, robijnen, tortosen ende dier ghelijcken, ende haer muylen ende peerden waren al bedect met gulden laken, so dat dier ghelijcken van habyten niet veel meer gesien en waren. Daer quamen ter feesten die Conestable, die Hertoghe Dalbe, hertoghe van Beges, Dammyrael van Castilien, Hertoghe van Nageres, Hertoghe Dracos, die Conestable van Nauarre, die Hertoghe van Brocarque, dye Marckgraue van Villame, dye Marcgraue van Straque, die Marcgraue Dyanen, die Marcgraue van Guillad, die Marcgraue van Ville Franca, die Marcgraue van Taliphes, die graue van Bone uente, Dammyrael van Indes, die graue van Cabres, die graue Daymont, die grote Prior van sint Ians, don Petro van Pertecurreto, dye Graue Damisedo, die grote Commanduer, die Graue van Lemos ende noch wel thien Grauen etc. Ende ter tijt als ons Coninck wt sijn palleys schiet ende te peerde gheseten was om ter voorseyder coninghen te rijden inder kercken

{==iiij.v==} {>>pagina-aanduiding<<}

van sinte Pauwels, so waren alle die voorseyde groote heeren ende princhen van haren peerden ghestaen ende muylen, ende stelden hem te voete ommegaens den coninck. Die Conestable van Castilien houdende metter hant den steghelrepe van des Conincx peert aen die rechter sijde, ende aen dander sijde dye Hertoghe Dalbe, ende al die ander heren tot in die kercke. Hoe wel dat den wech vuyl van slijcke was ende vanden moddere, nochtans wanttet dye ghewoonte was van oudts tot sulcker solemniteyt, so deden si dat alle goetwillichlijck. Aldus werdt die Coninck ghecroont met grooter eeren ende weerdicheyt. Ende hielt sijn hof ende staet van sijn conincrijck van Castilien in die collegie van sinte Pauwels te Valedoy. Ende daer waren veelderhande prelaten ende groote heeren sijnder rijcken van Castilien Leon etc. Ende oock van Arragon, van Napels, van Nauarre, ende van anderen landen etc. Ende daer in sinte Pauwels kercke werden ghedaen die ghewoonlijcke ceremonien ende solemnalen, eedt van Prelaten, princhen ende heeren, ende regenten der stede.


       
        
    
    [Opten sondach den.vij.sten dach Februarij]

    ¶ Opten sondach den.vij.sten dach Februarij heift die Coninck ghesworen Coninck gheweest, ende heift die croone ontfanghen met die coninghinne sijn moeder van Castilien, van Granaten, van Lyon, ende ander. Ende daer nae es die Coninck weder naer sijn hof ghereden, ende die voorseyde heeren hebben hem weder verselschapt te voete tot in sijn hof. Ende met den Coninck en was nyement ghereden dan sijn broeder Fernando ende dambassaden vanden Paeus, vanden Keyser, vanden Coninck van Vranckerijcke, vanden Coninck van Inghelant, vanden coninc van Poortingale, ende Dambassaden van Venegien. Als dye misse ghedaen was in sinte Pauwels kercke vanden Cardinael van Tourtouse, so wert van don Gracien ghelesen den eedt die seer groot was, die de prelaten Princhen ende die regeerders der steden ghewoonlijck waren te doen den voorgaenden coninghen, soe quamen si alle dye den eedt schuldich waren van doene. Ende elc quam bysonder den eedt doen opt missael ende vpt cruys, ende naer den eedt so custen si elc des conincx hant. Ende ten eersten quam sijnen eedt doen sijn broedere Fernandus, daer naer sijn suster Helenora. Daer naer quamen die gheestelijcke Prelaten, als dye Aertsbisschoppen, bisschoppen, ende ander prelaten, daer naer quamen die groote heren ende die princhen, ende die regeerders der steden. Den voorseyden eedt ghedaen sijnde, soe las dye voorseyde don Gracien die homagien ende manschappen die die prinche ende heren den coninck schuldich waren te doen. Ende alder eerst heeft den coninc homage ende manschap ghedaen Fernando des conincx broeder. Welcke homage ontfanghen heift heer Willem van Croy, hertoghe van Sorren, here van Chieures, die selue Fernando beyde sijn handen gheuonden legghende in die handen van den seluen here van Chieures, ghelijc daer die ghewoonte es. Ende als Fernando sijn homagie hadde ghedaen so heift hem die coninc neffens sijnen stoel recht vp gheordonneirt te stane, bloots hoofts, daer hi ontfanghen heift inden name des conincx alle dye homagen van alle den princhen ende grooten heeren ende regeerders der steden van sijnen Conincrijcken, ende si custen al des conincx hant naer die homage. Dit al ghedaen sijnde so es daer vanden sanghers ghesonghen Te deum laudamus, ende dye trompetten ende claretten maeckten doe groot gheluyt. Naer dien reedt die coninc weder naer thof met grooten state seer lustelijck, so dat hem elck lof eere ende weerdicheyt toeseyde. Dit voorseyde is al ghedaen in dye teghenwoordicheyt vanden voorghenoemden Ambassadeurs ende ander vreemde luyden, ende ter weerdicheit vanden Coninck.


Vanden rijckelicken steecspele, gheschiet naer dat croonemente van Coninck Karel, daer die voorseyde Coninck Karel den vppersten prijs ghewan, nae inhout der chaerten vanden steecspele.


{==v.r==} {>>pagina-aanduiding<<}


{== afbeelding 	==} {>>afbeelding<<}
    

ALs Coninck Karel aldus open hof hielt, so waren daer sommeghe heeren die ter eeren ende weerdicheyt vanden coninck wilden helpen vermeeren die feeste. So waren daer twee heeren die een steecspel beroepen hadden, so quam vpten.xi.dach Februarij die Coninck met sijnen broeder Fernande, ende met Leonora haerder beyder sustere te Valedoly vp die marct met grooten state van veel grote heeren seer costelicken ghecleet, ende si ghinghen vp dat schauot. So quamen daer in die bane die here van Beaurains ende dye here van Souzelles (dye beroepers vanden steecspele waren) verselschapt sijnde metten Conestable van Castilien, den graue Daymont, den Graue van Hano, dye Graue van Daguillaert, ende don Petro Giron die alte seer rijckelijck ghecleet was. Ende die cleedinghe vanden voorghenoemden beroepers ware cramosijn al gheladen ende besaeyt met silueren draken. Sy hadden acht dienende edele mans met rocken, wel dicke besaeyt met bloemen van silueren dienaers met die selue deuijse ghecleet, die hem seer neerstelijck dienden telcken als si staken.

¶ Teghen dese voorghenoemde beroepers quamen ten eersten ter banen die prioer van sint Ians, don Anthoni sijn broeder, ende don Anthoni van Sugenna, die ionge hertoghe van Cleue, die graue van Honnem, don Wanri ende Monfalonnet, don Ian Mendose, don Francisco van Braumont Ende dit was des donderdaghes voor vasten auent. Des dysendaechs daer naer so quamen daer andere stekers ter banen

{==v.v==} {>>pagina-aanduiding<<}

teghen den beroepers ooc in presencie vanden coninck ende sijnen heeren. Als die Hertoge van Veyar, die Conestable, die Marcgraue Deltoges, dye graue van Hanon, Dammyrael, die prioer van sint Ians shertoghen Dalbe soon, noch ooc dye prioer van sint Ians shertoghen van Veyaerts broeder, die graue Daguillaert, don Gonselle Ten derden quamen teghen dese beroepers die graue van Porcan, die here van Fiennes die prinche van Besignen, die groot Commanduer shertoghen Dalben soon, die ionghe Berre milant, die graue van Sufrintes, Loys van Cadona, Goncian loupes van Padille, don Franscisco van Beaumonte, don Loys van Ras, die heere van Montmorency, die heere van Bredenroede, dye here van Montferant, die Troelliere, Heze de Seneschal etc.

¶ Dese voorseyde heeren waren also costelijk toe ghemaeckt dat dat gulden laken voor cleyn gherekent wert, want die cleedinghen waren al meest ghemaect van ghetrocken gout ende ghetrocken siluer, ende met gheslaghen fijnen goude van veel diueersche manieren ouerdect, ende met peerlen ende met costelijcken ghesteenten ghewracht. Ende als dese heeren nu ter banen ghecommen waren seer costelijcken ghemonteirt, ende als die als die vier eerste gheloopen hadden, so is die Coninc ghegaen, ende heift orlof ghenomen aen die vrouwen ende ioncfrouwen, en hi is vanden schauotte ghegaen om hem te wapenen. Ende int wedercommen is hi in die bane ghereden met so grooten gheluyt, als vijftich claroenen ende tsestich trompetten maken mochten. Ende alder eerste quamen nae die trompetten die herauten ende roys darmes, daer naer die hertoghe van Cleue ende die here van Beures, dye twee banieren droughen verwapent met dye wapene des conincx. Int midden van dien reet die Marcgraue van Brandenborch die den schilt drouch met die selue wapenen gheblasoneirt, daer naer quam die heere van Reulx vpper Hoefmeester van onsen coninck, ende die Gouuernuer van Bresse. Daer naer die Conestable Ladmirante die hertoghe Dalbe, die hertoghe van Veyar, die hertoghe van Nagere die Hertoghe Dargnes, die Margraue van Villame, die graue van Bonneuente, die Margraue Destolges, die graue Daroinne, die here van Chieures, die welcke al te peerde waren, elck een lance in die handt, bereet sijnde ten dienste des Conincx, alle ghecleet in satijn carmosijn rocken. Daer waren.xxiiij.edel mans te voet met schaerlaken coussen, verdect met ghetrocken gout ende silueren webbe doorsneden. Die wambeysen satijn carmosijn verdect met ghetrocken gout ende silueren webbe al doorsneden, ende die bonetten waren auontuerlic. Die coninc was in carmosijn satijn ouerdeckt met ghetrocken goude silueren webbe doorsneden, ende ouer al besaeyt met gouden schelpen, veel quispelen van fijn gout ende siluer, ende tusschen die waren schildekens al ront van gout, daer waren sekere woorden in ghescreuen, die houssuere van sijn peert was vanden seuen. Ende als hi sijnen keer dede vp die bane, so ghinc hi die vrouwen grueten, sijn peert die sporen lustelijc gheuende. Ende daer waren Hertoghen, grauen, Marcgrauen, ende andere grooten heeren, in ghetale.xxx.den coninck dienende, die alsoo rijckelick toeghemaect waren, dat niet wel moghelijc en was om te verbeteren, ende in sulcker manieren dede hi sijnen toer ommegaens der banen. Ende als hy dat ghedaen hadde, so quam hy hem voor dye Iugen presenteren, daer sijn deuoir doende naer inhoudt ende costume des steecspeels. Ende dat ghedaen sijnde stelde hi hem vp deynde vander lijsten, ende liep teghen den heere van Souzelles sijnen groten escuier, den welcken hy een deel van sijn pluymagie stack, sijn lance draghende so recht als een draet. Ende siende dat hy sijn lance niet ghebroken en hadde stelde hy dye weder recht vp, weder om keerende vp deynde van die lijste om te loopen die ander reyse. Ende byden ghenen commende dye teghens hem quam gheloopen, gaf he sijn peert die sporen ende raecte den seluen Souzelles vp die gardebras, maer ten vatte niet, ende die lance brac in cruysinghe dat si in dye lucht vloghen. Ten derden stac hi den beroupere vp tfauxamet dat sijn lande brack, maer ten was gheen prijs, want dye Capittelen hielden eenen voet vry. So stelde hi hem ten vierden mael om steken, ende hi stac den berouper

{==vi.r==} {>>pagina-aanduiding<<}

opt hoochste vander targhen, dat hi sijn lance in veel stucken brack. Ende daer was doe een groot gheroep der blijdtschapen vanden volcke, want daer waren wel.x.M.menschen present. Ende aldus voldaen hebbende dat recht vanden capittelen van dat selue steecspel, verselschapt sijnde metten seluen heren die met hem commen waren, reedt hi wech om hem te ontwapenen. Ende als die coninc wech was soo volliepen dye ghene dye noch te lopen hadden. Ende dat ghedaen sijnde begostmen die foulle ende ouer hoop te steken, daer menighe lance ghebroken wert. Ende die Foulle ghedaen sijnde, so reedt ons coninc ende dye vrouwen naer thof vanden coninck, daer was doen die maeltijt bereyt, ende die coninghinne van Aragoen was tot der maeltijt met veel Hertoghinnen, Grauinnen, mercgrauinnen ende met vele ander grote vrouwen, die also costelijcken ghecleedt waren dattet wondere waer om te verseggen, ende dat was een ghenuechte ende een triumphe om te sien.

¶ Nae der maeltijt so dede die coninc eenen dans maken, ter eeren vanden vrouwen ende ioncfrouwen. Daer quamen seer lustelijck inden dans, die here van Beuurains, ende die heere van Souzelles, ende ooc dye ander heeren die ghesteken hadden, ende elck bewaerde daer seer rustelijc sijn eere, so dattet was een melodye om te aensien. Ende die vrouwen waren seer rijckelijc ghecleedt, want alle dye vrouwen ende ioncfrouwen van des conincx suster Leonora hadden wit satijn aen met gouden laken gheuoedert. Ende dye vrouwen ende ioncfrouwen van dye coninghinne van Aragon waren al ghecleedt met swart fluweel. Ende die mouwen vanden tabbaerden waren seer gheladen met gouden platen van menigerhande diuisen, ende met ontallijcke veel costelijcke ghesteenten. Ende die coninc was doe ghecleedt met een wambays ende roche van satijn cramozijn, verdect met ghetrocken gouden ende silueren webbe, ende een Spaensche cappe vanden seluen gheuoedert met fijnen Sabelen.

¶ Ende daer was ghesloten bi den vrouwen ende iugen, dat ons coninck den prijs hadde van dloopen ende steecken. Ende Leonora sijn suster presenteerde hem den prijs. Ende die here van Souzelles hadde den prijs vander foullen, alsmen ouer hoop stack. Ende als nae middernacht was, so leyde ons coninc die coninghinne tot in haer hof, ende doe keerde die coninc weder in sijn hof, ende elc int tsijne Ende so verghinck dye feeste met blijscapen ende vrientschapen. Dye dinghen vanden coninc prospeerden, ende hadden eenen gheluckighen voortganck alle daghen meer ende meer, ende al dat volck vanden conincrijcken bewesen hem alle diensten onderdanicheyt.

¶ Anno xvc.xviij.in die Maerte, doen wert Tantwerpen eenen schipper verwesen, ende doen hi gherecht soude worden soo sloech die hanckman inden knoop vanden doecke, soo dat den doeck afviel, doen meende dye hanckman noch weder om te slaen, maer als die schepper den slach sach comen, doen schoot hi men den handen daer teghen, ende doen sloech hi die coorde ontwee. Ende doen schoot dye mesdadighe op, ende liep te Berchem int capelleken. Ende daer naer so quam heer Claeys heere van Berchem int capelleken, ende leyden op sijn hof daer hi drie daghen lach. Ende daer naer so starf hi vander quetsueren, ende werdt begrauen te Berchem opt kerckhof.

¶ Item inden April daer naer, doen voer Dierick paesschen met een nyeuwe schip, tmeeste dat oeyt Tantwerpen gheweest hadde (ende was daer ghemaect) naer Iherusalem. Ende doen si op theylich landt quamen werden si alle gheuanghen, want die Turcken wouden segghen dat sy alle bespieders waren, maer si raeckten daer ten laetsten wte met grooten coste, ende deden volcomelic huere pelgrimagie, ende quamen van daer te Roomen. Ende van daer so quamen dye pelgrems ouer landt naer Antwerpen, ende tschip metten capiteyn quam Tantwerpen int naeruolghende iaer met behoudender reysen.


        
        
        
    
Hoe dye knechten gheheeten den swarten hoop, gheslaghen ende van een verstroyt waren, om dat sy den huysluyden ouerlastich waren, int stichte van Vtrecht bi Deuenter.


{==vi.v==} {>>pagina-aanduiding<<}


{== afbeelding 	==} {>>afbeelding<<}
    

NV sal ic weder keeren tot der materien van onsen landen, ende swijgen een wijl tijts van die voorseyde landen. 

¶ Int Iaer ons heeren.M.vc.ende.xviij.in April, so wasser een groote menichte ende vergaderinghe van knechten dye den swarten hoop hiet, dye huyt Vrieslant commen waren, die nyet veel duechden en deden, maer waer si quamen deden si groten last den landt volc ende ouerdaet, ende teyreden die boeken al huyt ende meer dan si ghecrijghen conden. So en hadden si gheenen dienst ende si laghen langhe int oppersticht ontrent Deuenter Daer naer quamen si int lant van Ghelder op auonture of si te wercke hadden ghecreghen, maer neen si. Maer die here van Ghelder dedese vertrecken huyt sijnen lande, ende hi dedese gheleyden voorby der stadt van Nyeumeghen, ende quamen so int lant ende in die Camere van Cleue, daer si wel.x.oft.xij.daghen bleuen ligghen, doende den armen lantlieden grote schade, ende aten al vp dat die lantlieden hadden ende ghecrijghen conden. Dit vernemende die hertoge van Cleue, screef brieuen aen den hertoge van Ghelder, ende dede hem vraghen oft hi die knechten in sijn lant ghesonden hadde oft dat hijse in sijnen name onderhielt. Daer vp die hertoge van Ghelder wederom screef hem excuserende, dat hi hem der knechten niet aen en track, ende dat dye hertoge van Cleue metten knechten dade dat hi wilde ende conde. Ende die knechten bleuen daer vast liggende, nyemant ontsiende, hem verlatende vp haer eyghen cracht screuen schimpelijcken aen den hertoge van Cleue, aen den hertoghe van Gulijck, aen den bisschop van Colen dat si wel souden koken, si souden met hem lieden commen eten. Maer die hertoghe van Gulick was ooc in die weere ende hi gheboot sijn volc ende sijn leenlieden ende sijn ander ondersaten, dat si alle ghereet souden sijn om hem te volghen, als van noode waer vp sijn vianden. Ende die hertoghe vergaderde eenen groten hoop volc te peerde ende te voete, ende die bisschop van Colen quam hem te hulpe ooc met.viijc.peerden. Ende die selue hertoghe screef ooc aen den graue van Nassouwen, dye hem ooc te hulpe quam met.viijc.peerden alsoo men seyde, so datter wel vergadert waren ontrent.iij.M.peerden, ende veel duysenden te voete. Dit vernemende die knechten datter so grooten hoop volcx vp die beenen was om met hem lieden te slane, so en waren die captieynen metten knechten niet wel te vreden, sorgende voor al dat rosvolc, want die knechten hadden gheen volck te peerde, so en

{==vij.r==} {>>pagina-aanduiding<<}

wisten si ghenen beteren raet dan sy sochten ootmoet aen den Graue van Nassou, ende spraken met hem biddende om gracie, dat si door dlandt mochten passeren, sy souden al huer were bussen ende boghen ende ende ander stocken af legghen, ende gaen bloot wten lande. Dit wert vanden heren den knechten gheconsenteert vp die voorsproken voorwaerden, maer god die here versach dat anders, want si en waren niet vergadert om eenich goet oft duecht te doen want daer waren vergadert meer dan.xviij.c knechten, dye wtghelesen bloeme van al den knechten, ende sy meenden so metten hoop door te comen, ende voren wt waren.iiij.knechten ghegaen, die hem sloeghen met.v.oft.vi.boeren, om dat die boeren wilden hebben der knechten stocken. Dit siende die reysigeren vanden graue van Nassou, ende die Henewieren ende walen staken haer peerden met sporen, ende sloeghen inden hoop die nae quam. Dit siende dat ghemeen volc, ende die boeren die seer begheerlijk waren om die knechten te slane, ende die boeren hadden ooc veel half slanghen ende veltgheschuts, daer si vreesselijck mede onder dye knechten schoten, ende sloeghen so totten in, ende si schoffierden haren hoop, so dat si versloeghen vanden knechten omtrent.xijc. Ende als dit den hoop vernam die noch inden legher was wert seer veruaert, ende si namen die vluchte, ende elck sach om een goet wech comen. Ende alsomen seyde, so hadden dit die walen ghedaen, eer datter dat ander rosvolc af wiste Ende aldus wert desen swarten hoof vanden knechten verscheyden ende verstroyt van malcanderen daer wi allen god wel afdancken mogen, want si en deden duecht noch profijt tot gheenen plecken daer si quamen. Ende corts daer nae werden der knechten veel gheiusticieert ende ghehangen, bisonder diemen conde ghecrijghen vanden ghenen die tot Asperen hadden helpen volbrenghen die grote moort, want sonder twijfel dat onnosel bloet roept wraeck vander aerden tot inden hemel, ouer die moordenaers ende dootslaghers.

¶ Item want heer Frederijc van Baden bisschop van Vtrecht sieck ende cranck was ende sijnder leden onmachtig, so dat hy sijn landt niet en conde regieren noch sijn ondersaten van den vianden beschermen, so wert hi beraden sijn bisdom te resignieren. So wert inden raet van onsen prince ghesloten, ende ooc int hof van Roomen om peys ende vrede te onderhouden, dat heer Phelips bastaert van bourgoengien, ende ammyrael vander zee Bisschop soude sijn also dat gheschiede, want in iaer ons heren.M.CCCC.xvi.so quam hi binnen Vtrecht met groten staet, daer hi eerlijcken ontfanghen wert vanden gheesteliken ende weerlijcken state, ende wert daer bisschop ghemaect, ende hi wert seer lieftallich onder sijn volc, want hi dat landt in goeden vrede hielt.

¶ Item in dit selue Iaer ons heeren.M.CCCCC.ende xviij.so wert ghemaect een concordie peys ende eendrachtich goet vast verbont, tusschen desen landen van Brabant, Vlaendren, etc. Ende tusschen desen landen van Brabant, Vlaendren. etc. Ende tusschen den bisschop van Ludick, ende heer Robrecht sinen broeder, waer af dat volc aen beyde syden seer verblijt was. 

¶ Item int selue iaer voorseyde, so waren Tantwerpen gecomen, twee Galeyen met haer comanscappen.den.xxiij.dach in Iunio, ende noch wel met.xxx.meerschepen, die welck grote coopmanschap brochten.

¶ Item in dit selue iaer in die maent van September, so starf die capiteyn vanden galeyen ende wert begrauen Tantwerpen ten predicaren, met groter solempniteyt.

¶ In die maent van October daer nae, so ghebuerdet datter buyten Antwerpen in een dorp ghenaemt Dueren, saten drie gebroeders en droncken, ende creghen ten laetsten grote woorden, so dat si den weert ouer doot sloeghen, ende die prochiaen comende, om den ghequetsten weert te biechtene, dreychden den prochiaen seggende, comdy hier binnen wy legghen v daer by. Int eynde dese drie ghebroeders wierden geuanghen, ende Tantwerpen gebracht, ende daer verwesen. Die oudtste broeder wiert gherecht, ende dander daer naer. Doen die derde quam, so wasser een bruyt dye hem begheerde te trauwen, waer duer dat sulc een gherucht onder tvolc quam so dat si riepen totten buele, eest dat ghy hem recht, wi slaen v doot. Daer waren schutters int harnasch van elcker gulden, want die scoutheeten vreese voor eenen vploop, dit die schouteeten siende, seyde totten voorseyde schutters. Ic beuele v dat ghi desen man wel bewaert. Ende also brochten hem die schutters van den ouden boghe vp haer nyeu huys vp die

{==vij.v==} {>>pagina-aanduiding<<}

merct, ende wilden hem quijt laten, ende die heren wilden hem weder nemen, doen antwoorden die schutters, wi en zijn gheen vleesch vercoopers so datter een remoer onder tghemeynte quam, ten laetsten werter ghesloten dat hem beyden die burchmeesters halen soude, ende niemantanders si en wilden hem niet leueren, ende dit ghebuerde iiij.oft.v.daghen.mer daer na so wart hi bi nachte gheleyt inden eyckhof ende daer gherecht, ende bi nachte wter stadt gheuoert, ende vp een radt bi sijn broeders gheset.


Hoe dat dye Edele Keyser Maximiliaen, afliuich werde.


¶ Dat.ij.Capittel.


{== afbeelding 	==} {>>afbeelding<<}
    

ALs die Edele Prinche Kaerle nv al sijn landen besworen hadde, ende sijn grootvadere die duechdelike Keyser Maximiliaen van tmomboorschap ontslaghen was, so nam hi oorlof aen sinen sone Karolo, den ionghen Prinche, ende aen alle die Heeren, ende hi is wech ghereyst nae duytsch landt, ende hi heeft alle sijn dinghen met vreden gheordineert, ende na sijn beste wel doen bestellen. Ende quam daer nae in dye stadt van Velsz, daer hi siec wert ende die sieckte beswaerde hem ten lesten so seer dat hi te bedde bleef legghen. Ende sijn medecijn meester, ende noch ander meesters quamen hem besoecken, besiende sijn vrijne spraken van crancken troost om te ghenesen. Dus maecte die duechdelijcke Prince sijn Testament in die stadt van Velsz, in welcke testament hi beual datmen sijn lichaem niet exemtereren noch balsamen en soude, maer men soude vinden een eycken kiste daermen sijn dode lichaem in soude leggen. In welcker kisten men ooc alle dinc vinden sal, dat totten doden lichaem sal behoren, te weten, eenen grouen swellich daerment tlichaem in nayen soude voort soudemen sijn oghen, ooren ende sijn mont

{==viij.r==} {>>pagina-aanduiding<<}

vullen met ongheblusten calc, ende so sijnen lichaem legghen in dye eycken kiste ende ter eerden doen, welcke eycken kiste hy wel.iij.iaren met hem vuerde waer dat hy reyse, want si was ghesloten in een yseren kiste, daer Maximiliaen alleen die sluetel af behielt. Ende waer hi quam terstont moesten sijn aertchiers dye kiste op sijn camer brengen daer hy sliep, so dat elc meende dat daer in costelijc dinghen ende iuweelen gheweest waren. Ende als hy so sieck wert dat hem dochte die doot te ghenaken, so ontfinc hi dat heylighe sacrament, ende hi stelde sijn herte onder den stercken standaert des gheloofs met betrouwen der heyliger ende voldoender passien, ende der alder bitterster doot christi Ihesum, beuelende sijn siele in die handen des hemelschen vaders, ende gaf sijnen gheest. Ende sijn lichaem wert gheleyt in die eycken kiste, die wert ghesloten in die yseren kiste, ende werdt so ghebracht ter Nyeuwer stadt, daer hi wert so begrauen bi sijnder moeder Leonora. Hy stierf int iaer ons heren.M.CCCC.xix.den.xij.dach Ianuarij in sijn.lix.iaer, als hi driendertich iaer Roomsch Coninck gheweest was.

¶ In die maent van Februarius, int Iaer xvc.xix.doe cochte die Coninck van Vranckerijcke, die stadt van Doornicke teghen den coninck van Inghelandt, ende die fransoysen quamen met garnisoene in die stadt.

¶ In dese selue maent doen trauwe Hertoghe Karel van Gheldre dye dochtere van Lunenburch.

    ¶ Item in desen tijt so was het cooren seer goet coop, want men cochte den rogghe om ix.℔, ende die terwe om.xij.℔.



Hoe coninck kaerle Keyser ghecoren werdt, ende hoe hi huyt Spaengien ouer quam, ende van sijn Cronement tot Aken.


{== afbeelding 	==} {>>afbeelding<<}
    


{==viij.v==} {>>pagina-aanduiding<<}

IN desen tijden was Kaerle ons prince in Spaengien daer hi gecroont was. Ende om dat Maximiliaen nv gestoruen was, ende dat Roomsche rijck was nv sonder Coninc, so vergaderden die.vij.kueruorsten in die stadt van Francfoort, daer si onderlinghe raet hielden om eenen coninc te kiesen, tot profijt ende orboor voor dat rijcke. Dus int sluyten so gauen si ghemeenlic haren voys ende electie coninc Kaerle, dwelc nochtans die coninc van Vrancrijc geerne belet hadde, want hi daer seer om arbeyde, belouende grote giften ende gauen. Ende om dese electie ouer te brengene so wert daer toe ghecoren Hertoch Lodewijc van Beyeren Paelsgraue een wijs welsprekende man, die welc ouer trac in Spaengien daer hi eerliken ontfanghen was van Kaerle den coninc dien hi sijn bootscap dede. Waer om die coninc verblijt sijnde bescanck den Hertoghe seer rijckelijc, int selue iaer van.xix.

¶ Hier nae heeft coninc Kaerle sijn dinghen bescickt, ende heeft doen vergaderen veel schepen om hem te geleyen, ende heeft so oorlof ghenomen aen sijn heren ende steden, ende is te schepe gegaen ende quam ghearriueert aen Enghelant, daer hi seer eerlijcken ende met groter triumphen ontfangen wert vanden coninc van Engelant, ende vander coninginne sijn moeye, ende vander hertoghinne van suffock des conincx suster die hem eens versekert was, die hem seer minlijc ontfinc, daer die prince sommeghe daghen met sijn heren eerlijcken ghetracteert worden. Ende is daer nae weder tschepe ghegaen, ende is moet goeden voorspoedighen winde corts ouer gecomen in Zeelant, daer hi blijdelijc ontfanghen was van sijn volc, ende van daer quam hi in Brabant, daer hi met groter blijtscapen ende eeren ontfanghen wert. Dit verhorende die kueruorsten, dat die prince comen was wt Spaengien, ende dat hi was in Brabant so sonden si Ambassaten aen hem dat sijn coninclike maiesteyt hem daer toe schicken wilde, om de crone te ontfangen vanden Roomschen rijcke Aldus is hi op gheseten ende is met grooter eeren ende state ghecomen te Cuelen in Octobri int selue iaer van.xx.daer hem die kueruorsters verbeyden, ende van daer vertrac he weder na Aken daer hi gecroont wert, so hier na verclaert wert die maniere ende ordinancie van sinen heeren, state, incomste, ende croninge. Inden eersten so quamen ghereden in die stadt die heren vander oordenen, hier nae ghenoemt.

¶ Die graue van Nassau, graue Derry,
Die heere van Cherue
Die heere van Yselsteyn, Iongcheer Floris.
Die heere van Wassenaer.
Graue Felix een duytsch heer
Die graue Portien
Die graue van Hoochstraten heer van Montigni. Die graue van Espinoy
Heer Symon vander Vorst almaen'
Die heere van Fienes
Die here van Reux hoofmeester vanden keyseyder
Die prince van Araengien
Die prince van Symay
Die heere van Liekercke
Die here van Salecque. die he. van Simpy
Die here van Egmont
Ioncheer Eueraert van Arenborch
Ioncheer Robrecht van Arenborch broeders
Die heere van Seuenberghe
Die graue van Huerne
Die heere van Berghen alias Waleyn
Die hertoghe Dalbe met sijn sone

¶ Hier nae volghen die.vij.Kueruorsten.
Dambassaten vanden coninc van Behem
Die bisschop van Mens met.vijc.peerden
Die bisschop van Triere.vicpeerden
Die bisschop van Cuelen.vic.peerden
Die hertoghe van Sassen.vic.peerden
Die marcgraue van brandenborch.vic.peer.
Die Palsgraue hadde.vic.peerden

¶ Hier na volghen ander eedele heren die den gecoren Keyseyder bistant ende eer bewijsen, ende haer luyder leenen daer ontfangen hebben, comende den Keyser te ghemoete met vele peerden.
Die Hertoghe van Guylick
Dambassaten vanden rijcken hertoge van Sassen
Die marcgraue van Baden
Hertoge henrijck van Bruynswijc. hertoge 
Erijc sijn broeder, beyde vic.peerden.
Die Bisscop van Ludick. Die hertoghe van Lunenborch vader van mijn vrou van Gelre. 
Die graue van Eemden, ende sijn ionge sone here van Vrieslant. Die ionghe Hertoghe van Cleue, hi is altoos bi den keyser int hof.
Die Graue van Sympol.

¶ Ambassaten aenden Keyser ghecomen om haerlieder leenen te ontfanghene. Dam-


{==ix.r==} {>>pagina-aanduiding<<}

bassaten vanden Coninc van Bemen. Vanden coninc van Polen met veel gouden ketenen aen sijnen hals, ende sijn peert seer costelijck met goude behangen. Van die heren van Rodes. Van Hongheryen. Van Denemercken. Van Sauoyen. Van Inghelant.

¶ Die voornoemde keyser comende voor Aken quamen hem teghen die voornoemde kueruorsten wel met.iijc. peerden, gebardeert int volle harnasch, met gouden ende silueren laken becleet, die daer waren vp tvelt wel.vij.hueren lanc eer si quamen in die stadt in ordonnancie ghestelt, ghecrinckelt ende ghescict nae ordonnancie der orloghen seer costelijck verchiert Daer sloeghen trompetten bommen ende ander instrumenten, so groot gheluyt ende ghenoechte bedrijuende dattet onscrijuelic ware. Die kueruorsten daelden van haerlieder peerden voor den keyser knielende ter aerden. Dye keyser gaf hem lieden sijn hant, die si elc custen, si stonden lange te rade tot dat si met hem wech reden Ende vrou Margriet was inden hoop seer wel ghehabitueert.

¶ Van der sijden quamen hem te ghemoete.iijm.voetknechten wel ghewapent den berge neder, al in ordonnancien ende bataelgie wijs.xli.dicke lossende haer coluueren tsamen, hem schickende subijt. C.i.dicke, ende comende in die stadt ghinghen si voor den keyser, ende peerden.vij.dicke, treckende also door die stadt vpt lant.

¶ Item daer waren ghebardeerde peerden, so Spaengiaerts, duytschen, artchiers, metsgaders des keysers volck, wel.xv.duysent Item die keyser commende bi die poorte van der stadt quamen hem te ghemoete die heren van onser vrouwen kercke, canoniken ende capellanen, ende die vier ordenen, die hem leyden tot in die kercke. Als hi in die kerck was heift hi geuallen vp sijn knien voor onser vrouwen onder een grote yseren crone, verchiert met vele silueren ymagien ende heift daer ghelegen cruyswijs plat ter aerden, tot Te deum laudamus ghesongen was. Ende daer na is hi ghegaen metten kueruorsten sonder meer tot in die sanctuarie, al daer hi dede den behoorliken eedt volghende der electie. Als hi daer een huere gheweist hadde metten kueruorsten hebben si hem weder omme geleyt vpt stadthuys, hi hadde eenen gulden laken paltroc aen verchiert met costelijc ghesteente, een witte silueren bonette, met een witte plumage int witte harnasch. Dit gebuerde int iaer xx.in Octobre smaendaechs.


       
        
        
                
    
    [Saterdaechs daer na vp sinte Seuerijns dach en den.xiiij.in Octobre en in die maent van Iunius]

    ¶ Saterdaechs daer na vp sinte Seuerijns dach is die keyser ter voorseyde kercken gegaen, al daer hi ghecust heift tcruys ons heren. Ende die bisschop van Colen ende ander kueruorsten hebben hem gheleyt in die santuarie, daer si hem af ghedaen hebben sijn habijten ende ghegheuen der kercken, ende hebben ghecleet als een dyaken ende es so wt ghecommen metten dyaken ende subdiaken, so ghecleet tot voor ons vrouwe, ende hebben hem gheset in een Keyserlicke stoel cruyswijs. Ende dye bisschop van Colen heift terstont die misse begonnen, die dyakens waren die bisscop van Mens ende die bisschop van Triere, ende si saten vp een banc, te weten, die bisschop van Mens aen die rechter sijde, die bisscop van Triere aen die luchter sijde van den keyser, daer na dander kueruorsten, die hertoghe van Zassen hielt tgulden sweert voor den Keyser. Nae die epistole hebben si den keyser ghecroont met eender croonen vp thooft, meteen scepter in die slincke hant, ende dye werelt in dander hant als een here van alder werelt. Daer na heift die keyser metten keyserlicken sweerde gheslagen.M.rudders Terstont was daer tgebot ghegaen dat elc nyeu rudder toogen soude van wat afcomste oft schilde hi gheboren ware, vp die verbeurte elc van sijnen rudderscape. Nae deuangelie hebben si den keyser gheleyt vp den doxael, daer hi ghedaen heift sinen eedt die keyserlike rechten tonderhouden, ende daer na hem weder gheleyt in sijnen Keyserlicken stoel, ende hebben hem daer gheheylicht ende ghesalft voren in sijn borst. Dat ghedaen sijnde es hi gheleyt voor den outaer daer hi viel vp sijn knien, ende heuet vanden bisscop die de messe dede ontfaen thelich sacrament. Ende nae dat hi sijn deuocie ghedaen hadde, es hy weder gheleyt in sijnen stoel, tot die messe ghedaen was Die huyt sijnde hebben si hem metten dyaken ende subdyaken gheleyt ter santuarie, die welcke dyakens hilden vp sijn slippen, ende van daer met grooten state tot vpter stadthuys ter maeltijt, daer die spijse voor den Keyser ghedient sijnde, ter venster huytgheworpen was met veel ghelts voor den armen. Die maeltijt ghedaen sijnde, die heren hebben hem gheleyt in sijn logijs,

{==ix.v==} {>>pagina-aanduiding<<}

daer hi bleef met die Kueruorsten ende ander heren.v.daghen met ghenoechten ende triumphen. Daer nae heift hi veel heren van herwaert ouer weder om thuys ghesonden om sijn frontieren te bewaren. Ende die Keyser es vertrocken van Aken na Colen, daer hi inghehaelt was met.vm.voetknechten al int harnasch, ende veel ander peerde volcx metten kueruorsten Ter intreyen van Aken werden ghetoocht veel schone reliquien, te weten, themde van Marie Iosephs cousen, den doeck daer sint Ian vp onthooft was, tcleet dat Christus voor hem hadde aen den cruyce.

¶ Item den.xiiij.in Octobre was sijn intreye te Maestricht, daer hem teghen quamen.iiijm. voetknechten int harnasch seer wel gheaccoutreert al van eender leuereye. Die heeren vander stadt waren gelijcker leuereye ende colueren vanden keyser, hem leydende in die stadt met groter eeren ende triumphe, presenterende hem een loop ende fonteyne met wijne.

¶ Item te Ludick was hem ooc grote eere ghedaen, processye ghedraghen generael, daer die keyser selue mede ghinc te voete, men maecter groote vieren van smecolen vp die marct. Ende die heren vander stadt leyden den Keyser te Hoey vpt slot, twelck si hem presenteerden ende gauen. Dits warachtich dus gheschiet, int corte ghescreuen diligentelic bi heeren die daer present waren.

¶ Ontrent Nouember int iaer.xvc.xix.so vercreghen die van Vlaendren dat die cooplieden nergens en souden haer marct houden noch haer goet vercoopen, dan ter naester marct. Dwelck niet ghehouden en wort, want die cooplieden die wilden met haren goeden hueren wille doen, ende huer meeste profijt.

¶ Int iaer.xvc.ende.x.in die maent van Iunius, doen verbarnden te Rommerswale in Zeelant meer dan drie hondert huysen.

¶ In dese seluen maent quam die Keyser ghecoren, in Brabant, ende hadde onder weghen vp ghegaen in Inghelant als gheseyt es, ende was daer byden Coninc drie daghen, ende tracteerden daer van sommeghe saken.

¶ In die maent van Iulius des selfs iaers, doen dede die coninck van Inghelant Henricus een seer costelic huys maken te Gwysen bi Calis wonderlicke groot, ende daer waren veel schilders, abel meesters sijnde, beeldesnijders, ende glaesmakers ontboden huyt desen landen. Ende die coninc van Vranckerijc dede daer bi een seer costelijcke tente maken ende spraken daer tsamen van menighen dinghen ende saken. Ende als die coninc van Vranckerijc weder om thuys ghekeert was, so quam die ghecoren Keyser onsen natuerlicken heere, byden Coninck van Inghelant, daer si onderlinghe veel raets hadden.


       
        
    
    [Opten.xxiij.sten dach van Septembre]

    ¶ Opten.xxiij.sten dach van Septembre int selue iaer, soe quam onsen ghecoren Keyser met schoonen state binnen der stadt van Antwerpen, waer vele schoone triumphen bedreuen was. Ende men toochde die personaegien drie daghen lanck duerende, soe datter menich man van buyten quam om die te siene Doen wert in die selue stadt van Antwerpen eenen raet ghehouden van alle den landen. Ende daer was ghesloten datmen den keyser gheuen soude twee hondert duysent tot sijnder crooninghe, ende voer daer naer te Aken, daer hi ghecroont was als gheseyt es.

¶ Int iaer van.xvc.xix.gheleden, so ghebuerdet dat int clooster van sinte Michiels Tantwerpen den Abt seer cranck was, so dat hi maecte eenen Coiutor, ende creghen consent vanden houe. Ende doe die Abt ouerleden was so sonden si na Roomen om hare confirmacie vanden paeus. Hier en tusschen hadde dye bisschop van Luycke dye Abdye ghecreghen vanden prinche Coninck Karel, ende sant ooc te Romen, oock om die confirmacie. Hier te voren was die abdt gheconfirmeert, maer die brieuen en waren noch niet gheseghelt. Doen wilde die bisschop van Luycke daer Abt wesen, maer die monicken en wilden hem niet ontfanghen, ende hier omme so quamer serganten huyt den houe, ende bewaerden dye poorte vanden cloostere, ende alle haer goet wart gheleyt sheeren tafele. Doen die serganten vertrocken, doen quamender des heren knapen in, door beuele vanden houe Daer naer quamen die aertchiers weder ende bewaerden die poorten, end deden den monicken moeyenisse aen van vasten, gheenen wijn, ende soberlic teten, meynende hem also te bedwinghene ter onderdanicheyt, ende ontfanghen den bisscop. So ghebuerdet dat binnen desen middelen tijden die Keyser Tantwerpen quam, so datter seer grote 

{==x.r==} {>>pagina-aanduiding<<}

heeren mede ghemoeyt waren. Dye monicken aldus verlast sijnde, namen alle dye vitaelgie die sy ghecrijghen consten, ende vloden daer mede vp hueren torre, ende bollewercten seer wel dye dueren, ende hieldent daer een wijle. Daer en tusschen wierter een apointement gemaect tusschen dye Abten van dier oordene ende den Keyser, ende was ghesloten dat die monicken den Bisschop voor eenen Abt ontfanghen souden voor drie ofte vier daghen, ende dat dan die abt weder commen soude in sijn abdye, dwelck also ghebuerde, maer hy moeste den Bisschop een grote somme van penninghen gheuen, te weten.xxxijm.guldens eens, ende iaerlicx noch pensioen also langhe als dye Bisschop leuen soude, ende een huysken ghestaen buyten Antwerpen, gheheeten Berschot

    ¶ Int iaer.xvc..xxi.so dede Coninck Karel nyeu ghelt slaen, te weten penninghen van drie guldens, van.xxx.℔, ende van.xx.℔, gout ghelt. Ende silueren penninghen van.iij.stuyuers, van twee blancken, ende stuyuers. Waer af groot remoer onder tghemeyn volc quam, ouermits die valuacie vanden ghelde. Want het ghemeynte en wilde die valuacie vanden ghelde so leeghe niet houden.

¶ In dit selue Iaer in die maent van Iunius vp den vierden dach, so begonstemen te grauen vp onser lieuer vrouwen kerchof een nyeu kercke, ende begonsten eerst aen den choor. Ende die keyser leyde selue den eersten steen, ende breedde selue dye moortele met eenen truweele in die presencie vanden Coninc van Dennemarcken, ende dese steen was ghewijt vanden abt van sinte Bernaerts onder die hoochmisse, ende inden steen was bescreuen ende in ghehouwen een schoon Epitaphium, ende wart met grooter solempniteyt wter kercken ghebrocht.

¶ In die maent van Iulius daer naer, soe was Tantwerpen seer groot remoer, want daer quamen twee commissaresen wten houe, die de poorters ten heylighen wouden doen sweeren die valuacie tonderhouden Maer den breeden Raet vergaderde daer vp, ende elck ambacht in sijn cappelle ofte camere. Ende antwoorden dat si in gheen der manieren dye valuacie onderhouden en wilden, want die landen souden daer duere bystier werden. Doen wert die Marcgraue ende die Schouteeten gheabsolueert met alle des heeren knapen, ende doen so trocken die heeren metten raetsmannen vander stadt totten Keysere, ende gauen hem dese saken te kennen, van twelcke hem die keyser verwonderde, want hi hier niet af en wiste Doen wast gheconsenteert dat het ghelt gaen soude naer sijn weerde, ofte so dattet in anderen landen ghinc.

¶ In dit Iaer soe en schootmen den papagaey Tantwerpen niet, ouermits grote beroerte die daer was, vander accijse ende vander waghe, ende die de waghe ghehuert hadde die woude dye poorters verbieden dat si in huer huysen bouen die vijftich ponden niet en souden moghen weghen, maer ten quam so niet.

¶ In dit selue iaer in die maent van December, so quamen sommeghe Commissaresen vanden houe aen den Prioor vanden Augustijnen van Antwerpen, ghenoemt broeder Iacob seggende, dat hi te Bruessel soude commen disputeren, ende reedt ghewillichlijck derwaerts. Maer doen hi te Bruessel quam, doen wart hi als gheuangen ghesedt te Fratres, ende daghelicx gheexamineert, ende moeste daer alleen responderen, so dat hi daer sadt tot in die vasten naestvolghende. Ende doen wert hi tsinte Goelen vp den docsael gheset, ende moeste daer.xxxi.artikelen wederroepen die hi ghepreeckt hadde, ende wart van daer Typeren ghesonden in sijn conuent.

¶ Int iaer daer naer in die maent van Iunius, wert broeder Iacob weder gheuanghen ter causen dat hem leedt was dat hijt wederroepen hadde, ende was te Bruessel in eenen karcker gheset, daer hi cortelinge wt quam met properheden ende reysde bi Luther.


        
        
    
Van dat belegghe van Rodes, ende hoe dye Turcsche Keyser raet hielt met sijnen heren, om dye stadt te becrachtighen.
 
    Ende screef eerst brieuen totten grootmeester van Rodes, inhoudende dit naeruolgende, ende dit was int iaer M.CCCCC.ende.xxij.

¶ Dat.iij.capittel.



{==x.v==} {>>pagina-aanduiding<<}


{== afbeelding 	==} {>>afbeelding<<}
    

SOlymannus Staccus byder gracien gods een coninc der coninghen, een heere der heren, die meeste Keyser van Byzancien, die alder machtichste coninck van Persen, Arabien, Syrien, ende Egypten. Heere van Asien ende Europen. Prinche van Mecha, van Alexen, van Iherusalem, een domineerder ende besitter des gheheelen meyrs ende zeen etc. den grootmeester van Rodes saluyt.

Ick verblijde mi in die comste van uwe nyeuwen dominie ende heerschappye, dwelc ic begheere dat ghi langhen tijt met ghelucke moet besitten. Ic hope ooc seer dat ghi te bouen sult gaen in duechden ende ghetrouwighen ghelooue al die naer v sullen commen regeren ende ghebieden in dat Eylant van Rodes, vanden welcken mijn voorvaders haer macht te thoonen hebben hem onthouden, door welcker exempel ick oock met v houde vrientschap ende gracie. Daer om mijn vrient verblijt met mi vander triumphe ende victorien doen ic trac ouer die Danubie, daer stoutelic verbeydende den Coninck van Vngarien inden strijt daer ic vele steden wan, ende quelde dat volc metten sweerde ende barnen, ende bracht veel volcx onder mijn subiectie ende dienst, ende liet daer mijn heyr, ende keerde weder als victorieus in mijn stadt van Constantinopel. Vale.



¶ Die antwoorde des grootmeesters van Rodes totten Turck.

Dijnen brief mi v Oratuer ouer ghebracht heift heb ic wel verstaen. Ende vander vrientschap daer ghi mi af scrijft es my so lief als leedt, so dancbaer als ondancbaer. Want Cortilogus hadde my ghedreyghet als ic hier quam huyt Galileen, dat hi mi so onversienlic soude verdrucken ende oueruallen, dwelc so niet gheuallen en es. Metter doncker nacht quam hi in die zee van Rodes, ende die gheladen schepen comende van Iherusalem varende nae Venegien, wilde hi nemen. Maer sijn macht heb ic ghekeert met

{==xi.r==} {>>pagina-aanduiding<<}

schepen dye ic terstont dede comen wt mijn hauen ende dede den zeerouer vlyen, ende hi most verlaten den roof dyen hi ghenomen hadde den cooplieden van Creten. Vale wt Rodes.

¶ Dit verstaende Cortilogus die capiteyn dat die grootmeester van Rodes van hem ghescreuen hadde totten Turck, so quam hi biden Turck sprekende met hem naer den mont, als een flatteerder ende pluymstrijker. O alder beste mogenste keyser, ic hore dagelicx dye iammerlijcke clachten der armer menschen wten eylanden van Mithylenen, Euboia, Peleponeso, Achaya, Caria, Licia, ende van allen dye daer legghen aen die canten der zee van Syrien ende Egipten, ende beclaghen hoemen haer lant bederft, haer steden berooft werden ende haer lieden gheuanghen, haer beesten ghenomen werden, ende ontallijcke veel ander ongelooflijcke persecutien moeten lijden (daer nyemant teghen is) vanden cruysdragers ende zeerouers van Rodes. Die arme menschen begheren van mi, dat ic hem hulpe soude vercrijghen van uwer keyserlijcker maiesteyt, dat si mochten beurijt werden van dat veruolghen ende roouen van desen cruysdraghers. Daer om bidde ic v door den groten name van machumet, door v keyserlijcke gracie, dat ghi dese arme menschen vanden alder wreetsten vianden wilt verlossen, ende van die grote iniurie hem lieden ghedaen, dwelc is een grote oneere tot uwen name. Si quellen den coopman seer, want reysden die schepen ende coopvaerders nae Damasco, nae Alexandrien, nae Memphim, Chaciden, Lestium, Chium, ende na v keyserlijcke stadt van Constantinopelen, si sijn altijt in sorghen van berooft ende ghenomen te werden. Ende cortelinghe hebben die van Rodes gheweest in een van die Turcsche hauenen, ende hebben dat lant berooft, ende die lieden gheuanghen, ende hebben dat so te Rodes ghebracht met al den roof Met dyen woorden wert die turcsche keyser Solymannus seer vergramt, ende dede zijn heren bi een comen, ende hi heeftse so vermaent dat si allen te vreden waren om voor Rodes met macht te trecken, om dat te vercrachten. Ende doe screef die turck eenen brief tot die van Rodes, hem lieden auiserende inhoudende aldus.

¶ Solymannus Staccus bijder gracien gods, een coninck der coninghen.etc.
My hebben beweghen die deerlijcke clachten mijns volcx, door dat groote onghelijc ende iniurie hem lieden ghedaen, ende daghelijcx noch gedaen sijnde, wt dat bose eylant ende stad van Rodes. Hierom ghebiede ic u door die gracie, die ic v goedertierlijc gonne u wech te reysen, wten lande mat alle v goeden ende substancien, ofte belieuet v te blijuen onder mijn ghebodt in v secte ende ghelooue, bi mi bevrijt op uwen tribuyt, dat muechdy kiesen. Sijt ghy lieden van wijsheyt, ghy sult kiesen vrientschap ende vrede, voor oorloghe ende dootlijcke strijden, want wordy met machte verwonnen, alle dinck sal v seer bitterlijc op comen, ende v sal gheschien, ghelijc die verwinner den verwonnen doet, daer af v niet en sal moghen noch connen beschermen, noch v wapenen noch v engienen, noch v hooghe mueren, die ickte gronde toe af werpen sal, noch al v hulpe die ghy binnen hebt, oft van buyten crijghen muecht. Ende dat sweere ic bi den god des hemels, vermeerder der aerden, ende bi die vier Euangelie scriuers, ende bi onsen propheet Machumet, die groot onder duysent propheten is.etc.

¶ Op dye.vi.calende van Iulius int iaer xxij.quam hi met veel hondert schepen arriuieren aen dat eylandt van Rodes, met hem brengende menich hondert duysent mannen, waer af hi die helft bi hem hielt legghen int eylant van Rodes omtrent.iiij.mijlen vander stadt, ende dander helft sende hi voor dye stadt omtrent.iijc.duysent, om daer haren legher te maken. Mer int eerste aencomen nae der stadt, doden die van Rodes so veel turcken dat si nauwelijc plaets hadden om die doden te begrauen, so dat si half desperaet werden, ende dachten van daer te vliene, so dattet die oude wijse capiteyn den turcschen prince heeft ontboden, die doe seluen quam met sijn ander volc. Ende op die.v.calende van September, nam hi die casteelen daer omtrent, som met fortse, ende som gauen si hem op. Hy hadde daer ghebracht so veel meels, dattet scheen te sijn eenen grooten berch, ende dat was in sacken bepeckt datet die reghen niet letten en mochte. Ende hy stelde sijn armeye met bussen, ende begroeuen hen, ende bestormden doe dye stadt.ix.

{==xi.v==} {>>pagina-aanduiding<<}

daghen lanc, maer dye van binnen dooden so veel Turcken datte wonder was. Dyt siende die Turck, is daer nae met meerder subtijlheyt voort gegaen, ende heeft tot veel plaetsen ghestelt om stormen.xij.coperen bussen in dat belegghe vanden volcke van Ambusonien, ende hebben veel mortieren in die staet gheworpen, ende hebben so die stadt weder vreeselijck bestormt dach ende nacht, ende veel stercker dat si oeyt te voren ghedaen hadden, nacht ende dach schietende ende werpende grote steenen door die daken der huysen, der kercken, der tooren, dat die kerstenen nauwelijc en wisten waer hem te wachten, maer die kersten keerdense vromelijc. Si schoten dicwijl grote barnende clooten met groote scharpen yseren pinnen, dye vol waren van termentijn, sulphur, ghesmolten pecke, ende met ander barnende dinghen, ende als die vielen oft metten yseren pinnen inhechten dan borsten die clooten, ende wat si dan raecten dat dooden si. Daer waren noch wel.xl.bombaerden die schoten steenen clooten.x.ende.xi.palmen groot. Ende die van Rodes schoten weder seer vreeslijck in die turcken, ende braken dicwils haer bolwercken, die si al terstont des nacht weder ghemaect hadden. Ende daer nae onder groeuen die Turken rasschelijc die stadt bi na te half weghen, ende si meenden so die stadt te winnen. dit vernemende die van binnen maecte een groot gat daer teghen in die straten, ende lietense dan van onder in comen ende versmoordense ende dooden dat meesten deel daer inne met grooten steenen, met grooten vieren die si tot hem in worpen. Die Turcken bestormden die stadt in so menigherley manieren, dat si ten laetsten eenen hoec vander stadt in ghecreghen, so dat si met die van Rodes woonden in haer stadt ende huysen ouer iijcvoeten verre inder stadt, dien si.vi.maenden daer buyten ghehouden hadden, daer hy wel in was.xlv.daghen eer si dye stadt noch op gauen. Daer wert op een tijt sprake ghehouden, ende die turck seynde den groot meestere eenen brief luydende aldus.
En dade dat ick ontfermen hebbe op dye menschelijck crancheyt, ic en hadde v desen brief niet ghesonden, maer soude v allen doen steruen met eenen stranghen deerliken doot, so ghi wel verdient hebt, dwelc mi lichtelic es om doen, so ghi seluen wel weet ghi hebt mijn macht ghenoech besocht sijde anders wijs, ghi hebt lange ghenoech gheweest in v onghetemde rasernye ende grote sotheyt. Daer om soect gracie ende comt tot v verstant, doet dit gheringhe eer ic weder mijn ghebodt gheue. Ick gheue daer v leuen, lijf, ende goet. Ende daer en bouen so gheue ick v den kuer oft ghi blijuen oft wech gaen wilt. Dus en laet v dit niet verdrieten aen te nemen, want daer ghy om bidden soudt, werdt v met goeden wille ghepresenteert Desen brief wert ghelesen voor den grootmeester ende ouersten ende principaelsten vander stadt. waer op die grootmeester antwoorde ende seyde. O ghi edel heren mijn mederudders, hier hebdi gehoort den druckelijcken brief, wat sullen wi antwoorden, oft wi sullen onderdanich sijn oft steruen, daer op si alle langhen tijt stille sweghen, ende deen sach op den anderen. Doen stont daer op een griecx priester, beweecht met groot medelijden, sprac met tranen alle die heeren informerende om haer leuen, haerder kinder, haer huysvrouwen, ende der vermoeyder ghemeenten leuen te behouwen, want hem gheen hulpe van buyten en quam, so souden si eewelijc daer af prijs ende eere houden. Doen sprac daer een ander radende datmen den Turck noch wederstaen soude ende niet obedieren, daer veel reden toe applicerende, die te lanck waren om scriuen. Waer teghen een ander wijs man op stont, ende seyde met heeten tranen, reproberende den voorseyde raet des anderen met schonen reden die ooc te lanc waren om scrijuen, maer badt den grootmeester ende seide. Ic bidde v grootmeester door v ingheboren edelheit, en wilt dese ellendighe stadt nyet laten winnen met gewelt, ende laet die ouden noch middelbaer ouden metten sweerde vergaen, ons huysvrouwen ende dochteren en wilt niet laten vercrachten, noch ons ionghe kinderen wech vueren om te leeren die vermaledide wet van Machumet, maer wilt der armer ghemeynte sparen vander doot. Als dese sijn reden gheeynt hadde, so wast doncker auont Doen seyde dye Grootmeester, gaet tot huys, ic sal ouerdencken voor dat ghemeyn

{==xij.r==} {>>pagina-aanduiding<<}

profijt. Des anderen daghes smorgens liet die grootmeester bi een roepen alle die herten vander orden, ende vppersten vander stadt, ende dede hem neerstelijc vraghen na dat profijt van der stadt, die alle seyden dattet niet mogelijc en was die stadt te houden met gheender manieren. Ende daer en binnen dat die kersten van den paeyse tracteerde, so wast.iiij.daghen bestandt, ende daer quam een schip binnen dien daghe bi auontuere, dye brachte wijnen van Venegien, ende.C.Italiaensche ridders, mer dit was al een cleyn sake. So worden twee heren ghesonden totten Turck, die hem ouergauen dat inhoudt vanden paeys. Doe stont hi vp ende nam met hem een grote schare volcx ende ander die totter eeren ende pompe toe behoren, ende ghinc blinckende in sijn harnasch verchiert met goude peerlen ende ghesteenten tot vp sijn conicxstoel, wtseggende die inghesetten des paeys, daer hi god ende machumet in te ghetuyghen nam ende seyde.

¶ Het sal sijn dat dye tempelen gods sullen ongheuioleert blijuen, die kinderen en salmen niet nemen wt dat gheselschap vanden ouders, ende nyemant en salmen dwinghen totten wet van Machumet, ende al dye inder stadt blijuen willen, sullen.v.iaren vry sitten sonder tribuyt, ende die wech willen salmen schepen doen, ende gheselscap om te brengen in Creten, ende so veel bussen als si begheren, sullen si met hem nemen vry sonder wedersegghen. Maer luttel van desen wet hem lieden gehouden, want si namen die stadt in, ende onteerden die tempelen, ende worpen al die beelden der santen wten tempelen, ende braken al de grauen der meesters ende sloeghen die sarcken in stucken. Ende hi dede Machumet eeren in die groote kercke, ende daer nae in alle die ander tempelen, ende wat goet dat si sien mochten dat namen si den armen kersten, ende sloeghense daer toe iammerlijc met groten stocken. Ende Solymannus ontboot den grootmeester bi hem te comen, daer hi mede sprac, ende hy boodt hem grote eere ende groot bi hem te maken ende rijckelijc te begauen wilde die grootmeester bi hem blijuen, dwelc die grootmester refuseerde, ende wilde dat niet doen. Ende nae veel spraken die si te samen hadden, dede hy hem weder geleyden tot in die stadt in sijn plaetse, ende gaf alle den kerstenen dye metten grootmeester quamen ghereden elck een sijden cleet. Ende Solymannus hiet den grootmeester Babba, dat is, mijn alder weerdichste liefste vadere, ende gaf hem veel schoone woorden met een lueghenachtich herte, want terstont hadde hi gheboden een deel van sinen Hertoghen, dat si den grootmeester met die ridders vander oorden soude brenghen in sijn grootste schip, ende brenghense al tot Constantinopelen. Dit quam int openbaer, ende die grootmeester vernam dit, ende bestelde secretelijcke alle sijn dinghen, also hy beste conde, end ghinck te schepe vpten Iaersnachte, ende ontquam also, ende liet dye stadt in handen des Turcschen keyser.

¶ Int eerste vanden somer doe quam mijn here van Emmery, ende nam een Casteel in dat heer Robrecht van Arenborch onrechtelijc besadt. Ende heer Robrecht die was eerst van die Fransche sijde ghecomen, ende hi begeerde bistandt biden Keyser, die hem in sijn onrecht niet helpen en wilde, ende hier omme so track hi aen die Fransche syde, ende hi droech den coninc sijn landt vp. Mijn heer van emmery, ende mijn here van Nassouwe van des keysers weghen trocken in Arenborchs landt, ende werpen daer vier ofte vijf stercke Casteelen af, die altijt quade roofnesten gheweest waren. Hier en tusschen hadde Arenborch vele verraders binnen Luycke ghesonden, om die stadt by nachte te oueruallene, ende so den fransoysen te leueren. Maer tverraetschap quam wt so datter vele van dien gherecht waren ende verdroncken in die Mase.

¶ Doen so screef dye Coninck van Vranckerijc eenen brief inhoudene, waeromme dat die Keyser sijn landt dede bederuen, waer vp die keyser antwoorde met eenen brieue, dat hi aen vranckrijcke niet gheporret noch ghecomen en hadde, maer wi willen heer Robrecht also cleyne maken alsmen mach. Ende wi weten wel dat hi die machte niet en heeft te doene dat hi doet, ten ware duer v hulpe ende dicwijls hebdy mijn vyanden onderstant gedaen met volcke ende ooc met ghelde, om mijn landen te crancken, ende menighen paeys ghemaect wel tot.xxx.toe, met mijn voorvaders diemen niet gehouden en heeft, waer duere ick groote oorsake hebbe om vp v te verhalen.

{==xij.v==} {>>pagina-aanduiding<<}

¶ Doen die Coninck desen brief las was hi seer ghestoort, ende sandt vele volcx naer Nauaren, ende namen dat Conincrijck in. Maer niet seer langhe daer naer, so quamen die Spaengiaerts met grooter macht ende verdreuen die Fransoysen wt Nauarren, daer der menich versleghen bleef.

¶ In die maent van Iulius, so wierp Heer Heyndrick van Nassouwen, een machtich Casteel ter neder, daer Robrecht van Arenborch vp was, ende namen hem gheuanghen Ende doen sonden die Fransoysen haer commissaresen aen den keyser om paeys te maken, maer si en consten gheenen paeys ghecrijghen, ende tlandt was haer verboden.

¶ In dese voorseyde maent, track die Keyser van Antwerpen nae Brugghe, daer die Cardinael van Enghelant bi hem quam, vp onser lieuer vrauwen Assumptionis, met seer schonen state, wel met.vc.peerden, waer af hy wel vijftich edel mans bi hem hadden in swarten fluweele, ende met groote gouden ketenen comende onder eenen arme van aenden hals, ende daer sprackmen van thuwelijc van des conincx van Engelants dochtere, ende onsen Keyser alsomen seyde.

¶ Tsanderdaechs daer naer vp onser lieuer vrauwen dach, so reedt de keyser in eenen silueren laken tabbaert, met den cardinael van sinen houe naer onser vrauwen kerck, ende hoorden daer die hoochmisse ende den dienst gods die welcke seer wtnemende schoon gedaen was, ende met schoonder musijcken gesonghen. 

¶ In dese maent van Augustus, doen maectemen grote ghereetschap Tantwerpen om te oorloghen, ende daer waren wel vijftich pleyten ghemaect onder al plat, om bruggen af te makene.

¶ In die maent van September, doen wonnen ons volc.iij.oft.iiij.cleyn steden in Vrancrijcke.


Van des Conincx van Vranckrijcke oorloghen op dese landen, Ende vanden belegghen voor Masieris.


¶ Dat.iiij.Capittel.


{== afbeelding 	==} {>>afbeelding<<}
    


{==xiij.r==} {>>pagina-aanduiding<<}

MAer dat die Prinche Kaerle die Croone ontfanghen hadde, so track hy weder nae Cuelen, ende hy beschreef eenen rijcxdach tot Norenborch, maer wanttet daer so seer sterf so wert den rijcxdach gheleyt tot worms, daer vele heren bescreuen waren, ende doctor Luther was daer ooc bescreuen, om dat hi vphieft die leeringhe van Iohannes hus, dat verboden was in eenen consilium, waer bi een groote beruerte comen is ondere gheestelijcke ende weerlijcke personen. Niet teghenstaende van dien, hi compareerde vpten rijcxdach voor den Keyser, die hem vry gheleye ghegheuen hadde sonder sorghe te comen ende te gaen. Ende want die Prince die tijdinghe hadde, dattet in Spaengien seer qualijc stont ende datter groten twiste vp gheresen was tusschen die landen, heeren, ende dat ghemeyn volc, so stelde hi daer tot wille vanden kueruorsten Fernandum stadthouder voor hem want hi stelde vp weder in Spaengien te reysen, om den twist ende tweedracht der heeren ende landen neder te legghen.

¶ Binnen desen middelen tijden, so taste coninc Franciscus van Vrancrijc vp des Keysers landen, rouende ende bernende, dwelc dye Keyserlijcke maiesteyt geseyt was. Waer om hi gram wert ende seyde. Naer dat ic in gheenen vrede sijn en mach in gheenderley manieren, hoe wel dat ickt altijt begheere, so gheloue ic, dat ic hem so lange rot houden ende teghen hem ende sinen adherenten oorloghen sal begheren, ghelijc dat daer nae geschiede int iaer van xxv.vp sinte Mathijs dach. Ende ons volc wonnen sommighe castelen vp die frontieren voor Masieris, mer die capiteynen werden tweedrachtich inden legere, ende Franciscus van Sichenen dede so veel dat den leger vp brack ende elck track weder nae tsine.

¶ Vp die selue tijt quamen die Fransoysen ouer dye Zomme in Henegouwe ontrent Valencijne, daer die keyser doen binnen was des die stadt seer veruaert was, ende die Fransoysen namen daer een stedeken in, dat si spolieerden ende destrueerden, Ende die heeren vanden Keyser, als mijn here van Nassou, die graue van Bueren, here van Ysselsteyn, mijn here van Emmery hooch baeliu van Henegouwe met meer ander, trocken met haer ruyters int ghemoete, ende meendense aen die riuiere te verlaghen, ende het was seer doncker gheneuelt, dat ons volc niet verre van hem ghesien en conde, so dat si aen malcanderen quamen eer sijt wel wisten, daer si een schermutsinge hadden metten fransoysen. Maer den hoop der fransoysen was so groot, dat ons volc weder weeck in dye stadt van Valencijn. so dat die Fransoysen daer omtrent roofden, ende hebben die arme lantlieden gheuanghen, ende so trocken si weder ouer die Somme in haer landt sonder grooten wederstoot.

¶ In die maent van Nouember int selue iaer van.xvc.xxi. so beleyden die Bourgoensche omtrent.xiiij.daghen die stadt van Doornicke ende si en schoten mer eenen dach, ende gauen huer vp, vp sinte Andries dach, onder die handen vanden Graue van Vlaendren.

¶ In dese selue maent, so was Tantwerpen onse vrauwen kercke int ces, ter causen datter.ij.bouuen daer inne gheuochten hadden.

¶ Omtrent deser tijt, so wast cooren seer diere, want die tarwee galt.ij.croonen, ende den rogghe.xxxvi.stuyuers.

¶ Item omtrent desen tijt, so wonnen ooc die Spaengiaerts met des Paeus volck, die stadt van Mylanen, ende daer naer wierter dicwils gheuochten, maer die fransoysen hadden die nederlaghe.

¶ Item iaer ons heeren.xvc.xxij.int eerste vanden iaer, so quam die tijdinghe dat Leo de Paeus doot was, ende dat meester Adriaen van Vtrecht Paeus ghecoren was.

¶ Item inden April daer naer, doen wert bi Egmont eenen visch gheuanghen die groot was in sijn lengde.lxx.voeten, ende sijn grootte daer naer volgende. Daer werden afghehauwen meer dan.C.lx.tonnen visch, sonder het inghewant.

¶ Item in die maent van Meye, so reysde meester Adriaen van Vtrecht ghecoren paeus van den Keyser nae Roomen, daer hi seer eerlijcken ontfanghen was.

¶ In dit selue iaer.xvc.xxij.vpten Palmsondach, doen waren te Cuelen.ij.kinderen aen een gheboren hebbende.ij.hoofden.ij.armen, ende maecsel van een meysken, ende.iiij.beenen, ende waren ghedoopt.

{==xiij.v==} {>>pagina-aanduiding<<}

¶ Anno.xvc.xxij.inden Meye quam die Keyser Tantwerpen, ende dede daer verbarnen alle Luthers boecken die men crijghen conste.

¶ Item vp sinte Michiels dach, doen was Tantwerpen een remoer ter causen van eenen predicant vanden Augustijnen clooster aldaer, om dat hi sommeghe dinghen ghepreeckt hadde, ende wart ontboden te commen bi eenen siecken in die munte, ende doen hy daer quam, die Marcgraue van Antwerpen leyden gheuanghen in sinte Michiels clooster, in een camere. Hier duere rees het rumoere voorseyde, so datter sommighe vanden ghemeenten quamen geassisteert wel met.iijc.vrauwen. Ende deden vp die camere sulck een ghewelt, so dat syen daer wt creghen, ende leyden hem weder in sijn cloostere. Des anderdaechs ghinc hi ooc naer Luther. Ende doen wert me vrauwe Margriete seere verstoort, ende wilde hier ouer iusticie ghedaen hebben, so dat die sommeghe die stadt rumen moesten, ende daer wierden.ij.oft.iij.vrauwen gheuanghen die corts daer naer los ende vry wt quamen.


       
        
    
    [Vp sinte franciscus dach]

    ¶ Vp sinte franciscus dach daer nae, so wast verboden Tantwerpen, datmen in gheen cloosters preken en soude dan in die prochie kercken welc gheringhe weder anders was.

¶ Item in dit iaer van.xvc.xxij. so wonnen die Spaengiaerts met den hertoghe van Mylanen, die stadt van Florencen ende die fransoysen wonnen Pontarabi, daer in dit selue iare veel scharmutsinghe ghebuerden. Ende sy victaylgierden ooc alsdoe die stadt van Terowanen ende maecten die sterc, ende beroofden die arme boeren der frontieren aen beyde siden.



Van des Keysers tweeste reyse in Spaengien, Ende hoe die Boeren in duytschlandt verslaghen ende verstroyt werden.


¶ Dat.v.Capittel.


{== afbeelding 	==} {>>afbeelding<<}
    


{==xiiij.r==} {>>pagina-aanduiding<<}

ALs die Keyserlijcke Maiesteyt dese quade tijdinghe ghehoort hadde, vanden tweedracht ende discordie der landen van Spaengien, ende der heren ende regeerders der conincrijcke, so nam hi raet ende oorlof vanden landen ende vanden kueruorsten, ende bestelde alle sijn dinghen ende landen in dye beste ordinancie ende policie die hi conde, ende heeft hem bereet met sijn heeren vande oorden, met menich Edel man ende is ghereyst na Zeelant den wint verwachtende. Als dan die wint goet was, so ghinc hi te schepe met al sijn volc, ende met veel schepen die hem gheleyden. Ende quam so in die landen van Spaengien, sonder eenighe auontuere weerdich om scriuen, sonder dat daer een schip verbrande met al den lieden die daer in waren, ende met vele schoone peerden die in dat schip waren.

¶ Corts hier naer als die keyser wt desen landen ghescheyden was, ende weder na Spaengien ghetrocken, om sijn landen ende heeren in paeyse ende vrede te stellen, ghelijck hi dede, daer hi wel.viij.iaren lanc bleef tot dat hy den landen een oore ende erfghenaem ghelaten heeft, eer hi weder quam wten rijcken van Spaengien. Int selue iaer als dye Keyser van hier ghescheyden was, rees een groote commocie in duytschlant ende partie deen teghen dander, die Edelen reghen den boeren ende ghemeenten, ende daer was grote erroer onder dat volc, ende daer vergaderden menich duysent boeren, die veel goodshuysen ende cloosteren beroofden, nemende die ghewijde vaten ende ander goet wat sy crijghen conden, ende violeerden ende iaechden wt haren cloosteren, nonnen ende ander gheestelijcke persoonen, ende bedreuen int landt groten wille, fortse, cracht ende ghewelt sonder reden oft ordinancie der rechten, so datter god niet langer ghedoeghen en wilde. So versaemde dye Palsgraue, dye Bisschop van Mens, ende meer ander Bisscopen ende Heeren een grote macht van ruyteren te peerde, ende wat voetknechten daer by, ende quamen teghen die boeren te velde die sy metten peerden tonder brachten, versloeghen, vinghen, ende heel verstroyden, so dat nae gheen vergaderinge weder vp en stont noch niemant en dorste nae dat yet weder bedrijuen noch aen vanghen sulck partijsscap, want si waren al gheheel tonderbracht. Dit verhorende die Coninc van Vrancrijc, datter so veel volcx verslaghen was, maect hi weder een grote armeye, die hi voorsende nae Ytalien menende dat hem nv nyemant werderstaen en soude. Maer int iaer van.xxij.maecte die Keyser een verbont met paeus Leo, ende daer nae met Paeus Adrianus, so dat si alle die Fransoysen verdreuen wt Lombardyen, als wt Mylanen ende gheheel Italien, ende die Hertoghe van Mylanen werdt weder van die Keyserlijcke maiesteyt ghestelt in sijn Heertoochdom ende possessie.

¶ Item in dye maent van Iulius anno.xvc.xxij.daer te voren, so was Tantwerpen een groot remoer onder die ghemeynte, ende seyden dat die backers die merct vanden coren vp staken, ende dat si die oorsake waren dat het cooren so diere was. Ooc des ghelijcx hadden die vrauwen te Mechelen ende te Loeuene grooten vploop ghedaen tseghen den cooren coopers. Int leste van Iulius vp eenen saterdach, so quamen sommighe schippers met dicke coorden wel ghepeckt met sommighe quade wiuen, vp dye cooren merct, ende settent cooren vp eenen prijs, ende alsmen daer teghen segghen wilde, so ghebuerde daer groot remoer ende ghetier Ende die backers waren ghewaerschout niet te copen om quaet te schouwen. Doen werter een mandement gedaen, dat gheen backers cooren coopen en souden vp twee mijlen naer der stadt, ende dat elck man backen mocht na insettinghe der cuermeesters, ofte ghewichten der stadt.

¶ Item sommighe vanden broeders vander Augustijnen oordene van Antwerpen waren vp waghens gheset, ende so te Vyluoorden vp tslot gedaen, mer quamen wte midtsgaders dat si sommighe articulen van Luther Tantwerpen in onser vrauwen kercke weder riepen vpt docsael, wtgenomen drie van den voorseyde broeders, die te Bruessel gheuoert waren, om datse die articulen niet afgaen en wouden, ende twee van dyen waren naer der hant ontwijt, ende te Bruessele verbarnt vp onse vrauwen visitacie auont tsachternoens

¶ Item in dit selue iaer van.xvc.xxij. so ghebuerdet datter twist ende oorloge rees tusschen den Hertoghe van gheldre, ende die stadt van Zwolle, ende die stadt van Campen, ende dat ter

{==xiiij.v==} {>>pagina-aanduiding<<}

deser causen. Die stadt van Zwolle hadde eenen Tol ligghende vp Tswarte water, daer die van Campen, ende Deuenter vertollen moesten. Dwelc si niet meer doen en wilden, Ende die van zwolle aenueerdeden den Hertoghe van Gheldre voor eenen capiteyn, ende oorlochden teghen dese.ij.steden, so dat daer vele ghescharmust was, ende ten laetsten vant bisscops volc, ende deser.ij.steden volc vele verslaghen was, so dat dese.ij.steden seere benaut waren vanden voorseyde Hertoghe van Gheldre.

¶ Item in dit selue iaer, so wasser een schattinghe van des Keysers weghen, van alle gheamortiseerde goeden, ende van alle goeden dye gheen schot ofte lot en gheuen, ende waren gheschat op eenen redelijcken penninc.


       
        
    
    [In dit selue iaer vp sint Andries dach]

    ¶ Item in dit selue iaer vp sint Andries dach so ghebuerdet, datter een schippers wijf te Moerbeke by Bouweloo, broot bieck van schoon terwen bloemen, ende doen het broot wt den ouen quam, wast also swart als peck ende als gheschelferde ketels.

¶ Item in dit iaer liep den Rijn ouer, daer vele beesten ende menschen af verdroncken omtrent Cuelen, Vtrecht, Ysselsteyn, in Hollandt ende in ander plecken.

¶ Veel tijts hier nae oorloochde dye Keyser met behulp vanden Spaengaerden vp

ten coninc van Vranckerijcke, vp die frontieren van Vranckerijc ende Spaengien. Ende die coninc van Vranckerijc sandt sijn volc weder in Italien, vp die steden ende landen die den Keyser toebehoorden. So trac des Keysers volc metten Spaengiaerden, ende beleyden die starcke stadt van Marsilien, int iaer van.xvc.xxiiij.in Septembri.waer af Captieynen waren die Hertoghe van Bourbon, die Marquis van Piscaren, Fernandus archonus, ende dye Abdt van Nazarien, dye seer expert was in die oorloghe. Dit wetende die coninc van Vranckerijcke, om sijn stadt te ontsetten, so vergaderde hi een groote heyrcracht van volcke, te weten.ij.duysent ghebaerdeerde peerden.ende.iij.duysent lichte peerden, ende voetvolc wt Dophinoys.x.duysent.zwitsen.duysent Lants knechten.vi.duysent Italianen.v.duysent. Ende oock hadt hi menich legioenen te peerde ende te voet te voren wech gesonden. Dit vernemende des Keysers volc, vertrack vander stadt van Marsilien vp xxv.dach deser seluer maent van September.



Van den Coninck Dennemercke, ende van sijnder Coninghinne Ysabele, hoe si tsamen tschepe ghinghen.


¶ Dat.vi.Capittel.


{== afbeelding 	==} {>>afbeelding<<}
    


{==xv.r==} {>>pagina-aanduiding<<}

INt iaer van.xvc.xxij.quam Coninc Christiernus gereyst wt sijn rijck van Dennemercken ende Zweden, met drie oft vier mannen onbegrepen door sijnder vianden landen onbekent, ende quam int ouerstichte van Vtrecht in dye stadt van Campen. Ende hy ghinck van daer te schepe, ende arriueerde ouer dye zuyder Zee tot Amsterdamme, daer hi sijn coninclijcke maiesteyt, ende hem persoonlijck eerst mael liet kennen, daer hi doen van die heeren vander Stadt eerlijcken ontfanghen was, ende quam daer nae so voort door Hollant ende ander plaetsen tot Antwerpen, daer hi ooc seer weerdichlijc van die Heeren vander Stadt ontfanghen was, ende reysde so voort tot Mechelen, daer hem dye heeren vander Stadt oock weerdichlijc ontfinghen. Ende als die Coninc hier een tijt lanck gheweest hadde, so track hy weder nae Cuelen, daer hem dye Bisschop ooc seer weerdichlijck ontfinck, ende nae sommighe daghen dede hem die Bisschop gheleyden tot int landt van Hessen, Ende die Lantgraue gheleyde hem tot int landt van Bremen, Ende die Bisschop gheleyde hem tot int landt vanden Marckgraue van Brandenborch, die sijn suster hadde getraut.ende die Marcgraue brachte hem so bedectelijk wten lande, dat hi quam in Dennemarcke tot Coppenhaue. Ende die Coninck beschicte doe sommighe dinghen ende goeden, ende sommige bussen ende engienen in sijn groote schepen, sterc sijnde als een casteel vpt water. Ende die coninc Christiernus is doe te schepe gegaen, met sijn Coninghinne Ysabele, ende met sijn kinderen, ende hi passeerde so die Zee met goeden winde, sonder eenich auontuere weerdich om scriuen, arriuerende met sijn Crakoen, ende met twee schoon creueel schepen, ende met twee iaech schepen in Walcheren in Zeelant in die stadt vander Vere, ende is so voort ghecomen wt Zeelandt met sijn Coninghinne tot Mechelen, daer si met haren kinderen eerlijcken ontfanghen wert. Ende so bleefse hier in haer broeders landt, daer si nae luttel iaren sieck wert ende starf, ende wert begrauen in die stadt, daer die Keyserlijcke maiesteyt gheboren was tot Ghendt Ende haer kinder als die Prince van Dennemercke, ende haer dochteren werden met eerlijcken state onderhouden, int hof van Bourgoengien tot Mechelen.

¶ Item int iaer.xvc.ende.xxiiij.so wast cooren ende alle nootlijcke dinghen, redelijcken coop maer dit iaer hadde eenen quaden oegst, ende veel coorens verslaghen vanden haghel.

¶ Item int eerste van desen Iare, ende noch dickwijlen int iaer waren vele consilia ghehouden in sonderlinghe steden, om ghelt te hebben.om daer mede te oorloghen, alte met op die acsise van die gheestelijcheyt, altemet met acsise vp tlant, op schapen, coeyen peerden.etc.maer niet wel en costen die heren al naer haren wille ghecrijghen, mer die landen presenteerden selue volc wt te maken, ende die selue te betalen, so datter niet vele dit iaer en ghebuerde vander oorloghe.
Maer die Paeus Adrianus die seste, screef vriendelijcke brieuen om paeys te maken, dewelc niet wel voortgaen en wilde, want die coninc van Vrancrijck wilde Mylanen weder hebben, ende dye Keyser en wilde dat niet ouer gheuen.

¶ Item in dit selue iaer gaf hem dat Casteel van Mylanen vp, in des Keysers handen in die Paesch heylich daghen, waer duere dat die oorloghe stercker wert, dan si te voren oeyt gheweest hadde.

¶ Item in die selue iaer van die maent van Iulius, doen wast te Roomen so grooten tempeeste van winde, van dondere, van blixem, so datter grote huysen omme waeyden, ende houen, ende casteelen verbernden, ende seer grooten tempeeste wasser oock inden Tyber te Roomen.

¶ Item in die maent van Augusto den.xxiiij.dach, doe vierdemen al omme, ouermidts het beueel vanden heylighen vader den Paeus Adrianus, ende dat ter causen dat paeys ghemaect was tusschen allen kersten coninghen, wtghesteken Vranckerijcke ende Schotlant.



Van dye oorloghe tusschen den Keyser, ende Coninc van Enghelandt, ende den Coninc van Vranckerijcke.


¶ Dat.vij.Capittel.


{==xv.v==} {>>pagina-aanduiding<<}


{== afbeelding 	==} {>>afbeelding<<}
    

DOen den Oegst ghedaen was vergaderde die Graue Floris van Bueren diemen heet van Ysselsteyn, vele volcx te peerde ende te voet, ende daer quamen oock ouer die zee wt Enghelandt, meer dan.x.duysent Enghelschen, Dese trocken te samen met ganser macht van armeye ouer die Somme in Vranckerijcke, in dye maent van Octobri bi Corbye, ende deden daer grote schade, winnende veel cleyne stedekens, als Roey, Ancker, Brey, Mondidier, ende trocken voort tot vp een dachreyse naer Parijs, ende int weder keeren so beroofden si alle dese stedekens, ende quamen weder in Nouember, wantet seer begonste te vriesen. Corts daer nae quamen die Fransoysen, ende namen Auennes in, ende beroofden alle dat daer was, ende trocken daer mede in haer landt.

¶ In deser tijt waren die Fransoysen omtrent Mylanen seer sterck, ende deden daer grooten cost, maer profiteerden seer luttel 

    ¶ Item tusschen Schotlandt ende Engelant, en ghebuerde nyet merckelijcx, dan daer was eenen dach beteekent vp sinte Crispijn ende Crispiniaens dach om te slane, mer die Schotten en quamen niet te velde.

¶ Item in dit iaer ghebuerden seer vele roouerien, te water ende ooc te lande, makende den armen landtman ende Zeeman ende coopman arme ende beroyt.

¶ Item in dit selue iaer so was dye gheestelijcheyt gheschat, duer consent vanden Abten, van die raeye te gheuen den.xx.sten penninc van een iaer renten, ofte daer omtrent, naer dat si aen ander renten belast waren.

¶ In dit selue iaer vp den Bruesselschen omme ganck so vielen te Bruessel, ende daer omtrent tsgehen den auont haghelsteenen also groot als hinnen eyeren, duyuen eyeren, ende ooc in veel meer ander plaetsen, die grote schade int cooren dede.

¶ In Septembre vp heylich cruysdach, so starf paeus Adrianus, die.vi.van dyere namen te Roomen, die vergeuen was so men seyde.

¶ Des nachts voor sinte Andries auont, so

{==xvi.r==} {>>pagina-aanduiding<<}

stonter sulck een gheweerte vp, als datter huysen omme waeyden, ende muelens, ende dede groote schade daert ghebuerde.

¶ Item int beghinsel van December, so quam hier warachtighe tijdinghe, dat een Florentijn Paeus ghecoren was, ende daer omme bedreuen die nacie van den Florentijnen te Brugghe ende Tantwerpen groote ghenouchte, met vyeren ende ander ghenouchten.

¶ Vp sinte Nycasius dach, so ghinckmen Tantwerpen processie metten heylighen sacramente, ende des auonts vierdemen eerlijc vp die merct, om dat ons Keyser ende die Paeus Lombardyen, Italien.etc.te samen gheaccordeert waren, ende dat die Fransoysen die bi Mylanen laghen, weder om thuys vertrocken waren.



Van dye oorloghe tusschen Ghelderlandt, Vrieslandt, ende Hollandt.


¶ Dat.viij.Capittel.


{== afbeelding 	==} {>>afbeelding<<}
    

Mijn heere van Wassenare als ruwaert van Hollant duer tbeuel vanden Keyser, ende bede vanden Hollanders, trac met machte in Vrieslant, ende nam in die stercten, die de hertoghe van Geldre in hadde. Omtrent October beleyde hi die stadt van Sloten, daer hi vele scharmutsinghe tsegen hadde, ende wart duer sinen aerm gheschoten, maer int eynde so gaf haer die voorseyde stadt vp, ende brochte Vrieslant onder des Keysers subiectie. Ende met Groeninghe maecte hi een compact maer na sijn doot keerden si aen Gelderlant. 

¶ Tusschen desen wart hy sieck, ende starf te Leeuwaerden, ende wart in Hollandt inden Haghe begrauen.

¶ Item doen hi voor Sloten lach, so quamen ontrent.viijc.gheldersche knechten in Hollant ende brantschatten ende roofden tot Leyden voor die poorte, maer die dat deden wierden beclipt vp eenen dijck, ende meestendeel verslaghen van mijn heere van Wassenare.

{==xvi.v==} {>>pagina-aanduiding<<}

    ¶ Also gheringhe als die Gheldersche vernamen dat Wassenare doot was, quamen die Gheldersche in die Dortsche weert, ende verbernden daer vele schoone houuen ende dorpen, ende bleuen daer wel acht daghen lanck, so dat si des anderen daechs naer sinte Lucien dach die huysen af berenden, tot Gorkom voor die poorte.

¶ Item inden somer van desen iare, so waren tusschen Antwerpen ende ghele vp een heye vijf vleeschauwers gheuanghen vanden snaphanen wt Ghelderlant, ende voerdense in Ghelderlant vp haer roofhuysen, ende waren ten grooten rentsoene gheset.

¶ Doen die Gheldersche niet vp en hielden van Roouen noch van barnene vp Hollandt, doen wert openbaerlick oorloghe, ende dye Hollanders trocken in Ghelderlant, ende bernden daer vele Dorpen af.

¶ Item in die maent van Februarius.anno.xvc.ende.xxiiij.doen warender een deel Mechelaers ende Hollanders knechten onder een, omtrent vier of vijf hondert die sonder capiteyn liepen vp die Veluwe, omme daer eenen roof te halene, maer daer teghen quam die Graue van Muers met.iijc.peerden, ende vele lantsvolc, ende versloeghen daer meeste alle die knechten, so datter luttel ontquam.

¶ Item in die Maerte daer naer so quamen die van Tyel ende Bommel, ende bernden Os ende Tielborch byden Bossche af, ende doen quamen daer vele Bosschenaers wte met hondert peerden ende vele poorters, ende hebben een deel Gheldersche verslaghen, ende vele ten Bossche ghebracht. Doen hebben die vanden bossche ende die Hollanders vele knechten ghenomen ende hebben Bommele werde, ende voort alle die Dorpen van Tyel ende Nymmeghen tot aen die poorten toe af ghebernt, ende bleuen in Ghelderlandt, ende wierpen sloeten ende huysen ter neder.



Hoe vrou Margareta Raedt hielt Tantwerpen met haren ghemeynen Landen, als Hollant, Zeelant Brabant.etc. Ende hoe si.iijc.duysent gulden begheerde, om daer met den Hertoghe van Gheldre te wederstane.


¶ Dat.xij.Capittel.


{== afbeelding 	==} {>>afbeelding<<}
    


{==xvij.r==} {>>pagina-aanduiding<<}

IN desen seluen tijt wert den raet Tantwerpen ghehouden van den ghemeynen landen.te weten Hollandt, Zeelant, Brabant, Ende mijn vrauwe Margarete begheerde CCC.duysent gulden, om den Hertoge van Gheldre met alle sijnder macht te wederstane, dwelck di voorseyde landen niet doen en wilden, maer si wouden die ruyters selue houden ende ghesloten, dat wt elcke stadt eenen ghedeputeerden soude sijn, die dese penninghen bestellen soude tot den ruters betalinghe, in dwelcke dye van Bruessele niet consenteren en wilden, maer wilden selue volck wt seynden.

¶ Item in deser tijt trocken die Geldersche int landt van Valckenborch, daer si sommighe Dorpen af bernden.

¶ Item int laetste vanden Meye des selfs iaers, doen wasser een iaer lanck bestandt ghemaeckt, tusschen dese landen ende den Hertoghe van Gheldre.

¶ Item in die maent Iunius, doe trac me vrauwe Margriete van Antwerpen naer Bruessele, ende mijn heere van Crueninghe was doen rewaert ghemaect van Vrieslant ende track derwaerts met schoonen state, ende hulde die steden inden name vanden Keyser.

¶ Item Omtrent een maent, naer dat die Bosschenaers ende Hollanders wt beuele vanden houe thuys ghetrocken waren, so verbernde die stadt van Bommele in Ghelderlant al of, wtgesteken die prochiekercke.



Vanden Hertoghe van Gheldre, ende van die stadt van Zwolle.

DOen den nyeuwen ghecorene Bysschop van Vtrecht in sijn landt ghecomen was, nam hy oorloghe aen vp den Hertoge van Gheldre, die grote schade dede int ouerstichte, maer daer wiert eenen paeys ghemaect, vp condicie dat die van Zwolle die den Hertoghe van Gheldre voor hueren here ghenomen hadde, ende daer naer tusschen huere poorten ghesloten hadden, om vanden eedt ontsleghen te sijn, gheuen souden vijf duysent guldens, ende tgheheel lant soude hem gheuen vijftich duysent gulden. Ende soude besitten sijn leuen lanck tslot van Couuoorden met noch een ander heerlicheyt, ende soude scheyden van die plecken die hi in hadde, te weten Zwolle, Diepen, Thuys te laghe, Gheelmuden, Altena, Rochter, Couworden.

¶ Item int eerste vanden iare van.xvc.ende xxiiij.so wasser in Vranckerijcke grooten twist onder die heren, ende tusschen den Coninc so dat die Coninc twee ofte drie van sinen heren dede dooden, ende mijn heere van Bourbon vloot wt Vranckerijcke ende quam aen des Keysers syde, ende wart vpper capiteyn ghemaect van des Keysers Armeye.

¶ Item ouer dese syde en ghebuerde dit iare niet sonderlincx, dat grote rouerye, vp die zee, tusschen dye Schotten, Enghelschen, Fransoysen, ende Spaengiaerden.

¶ Item in dit selue iaer waren twee schepen van Antwerpen vp die zee ghenomen, die vp Enghelandt voeren.

¶ Item int eerste van desen iare, so trocken die Fransoysen metter macht nae Mylanen, daer dat die Hertoghe van Mylanen die viceroy van Napels, met die Lombaerden ende Italianen, teghen den Fransoysen menighe scharmutsinghe deden, so datter aen beyden syden menich Edel ende vroome mannen van wapenen bleuen, maer den Fransoysen quam altoos versch volc van wapenen aen.

¶ Item inden Meye anno voorseyde, so gheuielder eenen grooten slach bi Mylanen, daer die Hertoghe van Bourbon, metten anderen Capiteynen seer subtijl, wijs, ende vroom waren, by die ghehenghenisse gods, daer menich Fransoys ende zwitsaert verslagen bleef Ende Capiteyn beyaert, die vpperste Capiteyn vanden Fransoysen, wart seere ghewont, doorhouwen, ende gheuanghen, ende hi starf cortelinghe vander quetsueren, ende noch vele Edelen storuender met hem, so dat haer heyr heel verstroyt was.

¶ Item inden somer anno voorseyde, trac dye Keyser voor pont arabi, met grotermachte van Armeyen, ende schoot dye stadt by nae totten gronde af, so dat si tot ghenaden moesten comen.

{==xvij.v==} {>>pagina-aanduiding<<}


¶ Item omtrent deser seluer tijt, soo track die Edel Hertoghe van Bourbon, als ouer Capiteyn van ons Keyserlijcker maiesteyt ende van sijnder moghender vroome heeren ende Capiteynen vercoren, int landt van Marsilien, ende nam al dat landt met gheualt in, ende beleyde die stadt van Marsilien, met grooter heyr cracht, in die maent Iulius. Dit die Coninck van Vranckerijcke merckende, so track hy selue in persoone met al sijnder macht van edelen naer Mylanen, ende nam die stadt in, want si was al wt ghestoruen van die peste.

¶ Item int eerste van desen iare, anno.xvc.xxiiij.so warent in dese landen vele duyster wolcken ende neuelinghen. Oock so quammer veel waters wt die gheberchten, daer af die Rijn ende die Mase so groot wiessen, datse seere vele groten schade deden. Oock wast in sommighe plaetsen seer groot ongheweerte, van winde, van haghel, so dat daer duere veel coorens ende ander vruchten bedoruen waren.

¶ Item in dit selue iaer in dye maent van Maerte, doe starf die bastaert van Bourgoengien, die Bisschop van Vtrecht was Ende daer naer wart ghecoren den ionghen Palsgraue, Bisschop van Vtrecht.

¶ Item vpten.xi.dach van Marte, was Tantwerpen eenen snaphane gherecht vp die merckt, dwelc een man was van edelen gheslachte, om dat hi met den snaphanen verkeert hadde, ende luyden of ghestelt hadde vp sheeren strate.

¶ Item in dye maent van Iunius, so verbernde in tlandt van Gheldre, die stadt van Bommele van haer selfs viere, ouermits een backere.

¶ Item omtrent desen seluen tijt, so verbernde oock in champaengien in die stadt van Troyen, meer dan vijf duysent huysen.

¶ Item in die selue tijt, des vrydaechs quatertempre nae crucis, doe verbernde te Turnout in die Kempene, bi hondert heertsteden, van hem selfs vier.


       
        
    
    [Vp sheylichs cruys dach van Meye]

    ¶ Item vp sheylichs cruys dach van Meye doen verbernde in Zeelant, een schoon groot dorp, gheheeten Irsick, ende Irsick damme verbernde tsondaechs voor Assumptionis Marie.

¶ Item in dit selue iaer voorseyde, was eenen grooten aflaet ghesonden van onsen heylighen vader den paeys van Roomen, om te bidden voor paeys ende vrede. Ende men en gaf voor den aflaet niet een mijte, dan elck gaf om gods wille dat hem beliefde, hy quam van bisschop tot bisschop, ende elck bisschop moeste desen aflaet doen publiceren in alle prochien, dat elck mensche moest vasten, des woensdaechs, vrydaechs, ende des saterdaechs, ende eens in die weke metter processien gaen. Desen aflaet en duerde maer acht daghen, den eenen sondach, ende den anderen sondach daer naer moesten duer beuele vanden Paeus ten heylighen sacramenten gaen.

¶ Item in die selue iaer so ghebuerder ooc vele wonderlijcke dinghen van Monicken ende Nonnen, wantter vele waren die wt huer cloosters liepen, ende traude wijfs. Nonnen des ghelijcx trauden mans, ende dit ghebuerde in Hollant in twee ofte drie cloosters. Oock in Vlaendren in een clooster, liep die Abdisse wte met haren backere ende waghenknecht, ende droech met haer alle die beste iuweelen vanden cloostere.etc.so dat in dit iaer veel vreemde sticken ghebuerden, ende seer groot grief ende schade in menige plaetse vanden viere.dwelc god betert menich aerm mensch maecte, ende daer duere bijster ende beroyt bliuen moesten.


[Den seere wonderlijcken Strijt ghebuert]

    Den seere wonderlijcken Strijt ghebuert, voor die Edele ende schoone Stede van Pauyen, Int iaer ons heeren.xvc.ende.xxiiij.in de maent van Septembre, Daer die groote ende mogende Coninc van Vranckerijcke Fransoys de eerste coninck van dien name, metten Edelen Coninck van Nauarre, ende met vele anderen Edelen ende moghende Princen, Hertoghen Grauen, ende moghende heeren, naer dat sy die selue Stede van Pauyen vier maenden lanck aen allen syden seer stranghelijc beleyt hadden, gheuanghen waren van des Keysers Capiteynen.

¶ Dat.ix.Capittel.


{==xviij.r==} {>>pagina-aanduiding<<}


{== afbeelding 	==} {>>afbeelding<<}
    



    
        
        
        
        
        
        
        
    
    [INt iaer ons Heeren.M.CCCCC.ende xxiiij.in septembre]

    INt iaer ons Heeren.M.CCCCC.ende xxiiij.in septembre, was die vermaerde stadt van Marseylgen(die welcke seer wel voorsien was van goeden mannen van wapenen, van ghescutte ende van alderhande vittaylge sulc als ter oorloghen dient) vander armeye vanden Keysere, waer af die vpperste leytsmannen waren die Edele ende vrome Princen dye Hertoghe van Bourbon dye marquys van Piscaire diemen niet ghenouch gheprijsen en can, twee Ferdinandus, Archonus ende die Abt van Nazarie in die oorloghe seer expert. Te desen tijde hadde die moghende coninc van Vranckerijcke Fransoys vergadert een grote heyrcracht van volcke wt vele Landen in Europen, daer in dat hy hadde.ij.duysent ghebardeerde peerden, ende.iij.duysent lichte peerden, voetuolcx wt Dolphineen.Aquiteynen ontrent.x.duysent. Zwitsen.x.duysent. Landtsknechten.vi.duysent. Italianen v.duysent.segghende dat hy der stede van Marseilgen ontsedt doen soude.ende hi hadde sommeghe legioenen te peerde ende te voet daerwaert ghesonden. Den.xxv.dach in Septembre als skeysers volc verhoort hadde, by huerlieder bespieders dat sconincx van vranckerijcke volc so sterc ende so machtich aen quam, sy vertrocken van voor die stede van Marseilgen. Ende als die coninc van Vranckerijcke vernam dat al dlandt daer ontrent seer ghequelt was vander pestilencie, dat niet alleene oude ende seer gedaechde mans ende vrauwen, maer ooc vele ionghe stercke ende cloucke mannen warer ghestoruen, so dat die stede niet alleen van huerlieder poorters maer ooc van ruters ende volcke van oorlogen omme die steden te bewarene seer onghestoffeert waren. Hi hadde voor hem ghenomen met sulcken groten heyrcrachte in Italien te commene Meenende met sinen grooten

{==xviij.v==} {>>pagina-aanduiding<<}

volcke niet alleene Italien, ende dye landen omtrent Mylanen, maer ooc alle die landen daer omtrent Italien tondere ende in sijn subiectie te bringhene, in dyen dat hem gheliefde al eer Skeysers volc voor Marseilgen tot Mylanen soude moghen commen. Ende in deser manieren also der menschelijcke engienen altijts gheneghen sijn, hoe sy meer hebben¸ so sy meer hebben willen met seere grooter begheerten omme hooghere te domineren, quam den.xij.dach van Octobre met grooten heyrcracht ouer tgheberchte, ende nam sinen wech recht naer Mylanen, ende mits datter gheen volc teghen en was, so gheraeckty in dlant sonder eeneghe bloetstortinghe. Bynnen desen tijden Skeysers volc met wonderlijcken liste lancx den zeecanten duer stranghe dunen, lasteghe weghen ende die niet wel moghelijc en sijn om passeren by daghe ende by nachte also seere als si gaen mochten quamen in Italien, ende quamen den.xxi.van Octobre binnen Pauien, sdaechs te voren waren sommeghe fransoysen met lichte peerden binnen Mylanen commen die logysten nemende om hem lieden, ende om huer lieder coninc. Ende men seyde dat die van Mylanen huer lieder Ambassaden ghesonden hadden tot den coninck van Vranckerijc omme met sijnder maiesteyt te tracterene dat hy met so vele ende so groote volcke in die stede niet commen en soude. Omtrent vijf daghen daer te voren waren sommeghe fransoysen in dlant van Noare die vinghen den trezorier vanden Hertoghe met vele ghelts, dien leyden si geuanghen binnen Vercellis. Als skeysers capiteynen die te Pauien waren ditte verhoorden sy sonden al voren eenen van skeysers capiteynen Ferdinandus Anconus ghenaemt met sommeghe Spaengiaerden, ende trocken den.xxij.dach in Octobre met groter haesten naer Mylanen, ende die fransoysen vloon terstont van daer. Daer naer die edele Viceroy van Napels, quam ooc met groter macht naer Mylanen. Doe begonsten hem lieden die van mylanen te verblijdene, ende men hoorde al die stede duere den Keysere, ende de Spaensche heren prijsen. Doe begonsten skeysers capiteynen die stede van Mylanen, ende de voorboughen te bemerckene ende te visiterene, ende als si saghen dat si onghestoffeert was van bussen, engienen, ende anderen gheweere, ende dat die vesten te vele plaetsen qualic lagen, ende dat dye stede seere ghefaelgiert ende gheruymt was van poorters ende van victailgen, si sloten onder hem lieden, dat si die stede laten souden, ende trocken tsanderdaechs wech met huer lieder volcke dat si daer brocht hadden naer die stadt van Lauden, want die coninc van Vranckerijc naecte seer met sijnder macht Doe quam Franciscus Sorcia die edel ende onuerwinnelijcke hertoghe van Mylanen wt den casteele Pizeleon te Pauien ende meende naer Mylanen te treckene, omme sijn beminde ondersaten te vertroostene, ende omme dat hi hem lieden met sijnder yeghenwordicheyt cloucken moet gheuen soude, omme die fransoysen te wederstane, als hi ghehoort hadde hoe dat te Mylanen stont, hi dede met sinen edelen een ymbijt, ende quam den.xxv.dach in Nouembre te Cremonen. Sdaechs te voren meende die Graue hieronimus moronus dye vpperste Cancelier van Mylanen met eenen grooten heyrcrachte te mylanen te commene, omme dat hi den edelen ende die ghemeenen lieden van mylanen goden moet gheuen soude, dat si hem lieden clouckelijc yeghen huere vianden die fransoysen weeren souden, maer als hy te midde weghe was so verhoordij dat die beminde stede van skeysers volc ghelaten was, ende dat si den conninc van Vranckerijcke gheleuert was, ende dat die van mylanen den coninc ontfanghen hadden als huer lieder hertoghe. Hy trac weder omme naer Pauien, ende van daer trac hi metten Hertoghe van mylanen naer Cremonen. Die edele ende cloucke capiteyn van skeysers volcke Anthonius de Lieua beloofde den Edelen ende moghende viceroy van Napels, den excellenten Hertoghe van Mylanen, dat hi die stede van Pauien yeghen die fransoysen bescudden ende bewaren soude, niet yegenstaende dat die stede so seere gheydelt was van poorters, van ambachslieden ende van anderen volcke, mits der groter sterfte diere te voren gheweest hadde, ende hy sach ooc dat die ghene die vander sterfte ontcommen waren edele poorters, ambachslieden, ende andere ghemeen volc wter stede trocken van vreesen hy bleef nochtans met cloucken ende onueruaerden moede in die stede met.CC.ghebar

{==xix.r==} {>>pagina-aanduiding<<}

deerde peerden, ende met.CC.lichte peerden, met.vm.cloucke duytsche voetknechten, waer af die vpperste leytsman was die graue van Alcozolern, die welcke naer vele wakens ende grote moeyte binnen den belegge van daer schiet vander heeter cortsen, den.xxvij in Lauwe, in sijn plaetse quam die cloucke graue Baptista Lodronus, ende maecte Gaspart Frintsperg capiteyn van sijnen volcke. Michael Aggk was huerlieder Secretaris, dye Commissaris vanden duytschen was een spaensch rudder Thomas sancen, dye dlast hadde hem lieden te fourierene ende te betalene. Dye prouoost vanden heyre was een edel ruddere Martin Phaff. Daer waren oock om Pauien te bewarene vier hondert voetknechten spaengiaerden die altijt skeysers dienste bereet waren.

¶ Den.xiiij.dach in Octobre quamen dye voorloopers vanden fransoysen alomme ontrent Pauien, ende die coninck van Vranckerijck was twee daghen met sijnen volcke in die stede van Landiragi. Doen reet die wijse capiteyn Anthonius de lieua metten Prouoost van skeysers volcke Vrias, ende metten voorsieneghen gouuernuer vande stede Melchior marsio eenen edelen burgher van Bononien in sijn gheselschap tot allen den vesten vander stede, ende daer si hem crancxt doch ten ofte by outheden veruallen, daer dede hy vaten met eerden gheuult inne stellen, houten balcken ende andere weeren maken, omme dat die fransoysen die stede niet lichtelijc winnen en souden, ende daer die vesten ten stercsten waren, daer torren oft waechuysen stonden daer dedy die engienen ende bussen brenghen omme alst noot ware die vianden met yseren clooten te groeten, tsanderdaechs beschicte die prouoost vanden heyre Vrias dye logijsten vanden peerdevolcke ende vanden voetvolcke omme twist te schouwene tusschen den insetenen ende den volcke van wapenen. Daer was noch een edel ende vroom capiteyn ende ruddere Mattheus de Becharia, die omme sijn lant te helpen beschuddene also vele ionge mannen ende ghesellen vergadert hadde dye ter wapenen bequaem waren als hi te pauien vinden conste, ende hi steldese som onder eenen anderen vromen vaendraghere Bartholomeo eustacio, ende si bewaerden bi gebuerten huerlieder quartier vanden vesten also langhe alsser dbelech voren was. Si lagen bi daghe ende bi nachte in een cleen huysken dat eenen landtsman toebehoorde, in huerlieder daghelicsche cleeder, omme dat sy ter stont bereet sijn souden alst noot ware ter weere ende ten vesten te loopene, ende hy dede den duytschen, Spaengiaerts ende sijne ruters, die hem lieden clouckelic hadden ter wapene, dicwijle grote costelijcke maeltijden bereeden, ende gaf hem lieden mildelic den wijn die hi hadde binnen sijnen huyse.

¶ Den.xxvi.sten in Octobre quam die coninc van Vranckerijcke met sijnen edelen int cloostere vanden Chartruesen, ende sijn volc lach rontsomme Pauien, ende hadden die stede so beleyt datter niet een kint in commen en mochte ten was vanden fransoysen gheuanghen Int Oost laghen die Zwitsen met huerlider capiteyn die heer van Florenges, ende huerlieder hooftmannen laghen in die cloosters van sinte Spiritus ende van sinte Iacops ende vanden Freminueren, int cloostere van sinte pauwels, van sinte Augustijns oorden. Daer laghen die moghende heren, die hertoghe van Albanien, die marscalc van Vranckerijc, die Prinche van Palisse met veel hooftmannen vanden Zwitsen. In dye kercke van sinte Apollinaris waren die Dolphinoysen metten hertoghe van Monfort In die noort sijde in die stede van Mirabellis, ende int ander dorp daer ontrent vijf hondert passen vander stede van Pauien, waren ghelogiert die Fransche voetknechten, ende die van Aquitanien ende die rudders metten ghebardeerde peerden vanden vermaerden here Galeace Sanseuerini. Int weste hadde die coninc van Vranckerijcke sijnen legher metten hooghen coninck van Nauarren in dye Abdye van sinte Lanfrancus, dye seer costelic ende rijckelic verchiert was van groten salen, kelders, schilderien, ende andersins ende daer rontsomme deden die groten heren huerlider tenten slaen, ende dit parc was aen deen sijde beurijt metter riuiere ghenoemt den tesijn ende ouer dander sijde vloeyden sommeghe diepe beken. Die prince van Loreynen die den Sueuen onder hem hadde was ghelogiert in een schoon cloostere van sinte Saluator, ende dye Sueuen ende Italianen dye logierden daer

{==xix.v==} {>>pagina-aanduiding<<}

rontsomme in die lanthuysen. In die Suyt sijde waren die Italianen voetknechten metten fransoysen gheminghelt onder den Marquis van Salucen, ende den vromen rudder Fredricus de Bosula, die tiaer te voren int fransche heyr schoone faeyten van wapenen ghedaen hadde. Vp den seluen dach ontrent den auonde die cloucke prinche van Memorency marschalck van Vranckerijc met eenen hoop voetknechten commende met groten ghedruyssche ende met groter verhoetheden aen een steenen brugghe die vp den Tesijn staet, pijnde die bewaerders veriaghende ende quetsende met al sijnder macht dye stede van Pauien in te nemene. Maer die duytschen terstont naer dat si huerlieder battaelge ghemaeckt hadden met twee vaenkens vanden graue Lodronus ende den edelen Coenraet. Noch metten spaenschen rudders met lancen ende met bussen so wederstonden si den vploop vanden fransoysen, si quetstender vele, ende dander die veriaechden si, ende si volchdense met lancen ende sweerden duerquetsende tot duer die voorbourgen van Pauien, ende en rusten nyet voor dat si in huerlieder stercte waren. In dit gheuechte was die vaendragher vanden ghebardeerden peerden Albericus die onder Anthonis de lieua was totter doot toe ghequetst. Tsanderdaechs die cloucke rudder Memorency metten vromen rudder Fredric de Bozula met.ij.legioenen voetknechten die namen tvoorbourch ende deerste deel vander brugghe met ghewelde, sy deden veel engienen brengen ende met grote yseren clooten schieten ouer dander sijde vander brugghe naer dye duytsche ende spaensche rudders, die daer in goeder ordonnancien ghestelt stonden, ende dye yseren clooten vloghen aen allen sijden ontrent huerlieder ooren. Doe nam die wijse capiteyn Anthonius raet met sommeghen edelen duytschen dye die conste wisten van yseren ende siluer wten mijnen te mineren, sonderlinge metten stouten Coradinus Glurnus, ende hy gheboot datmen die steenen brugghe met instrumenten met wonderlikere const duersnijden soude inden middewaert, ende hi dede al sijn volc in dye stede trecken, omme dat si vanden bussen ende boghen vanden vianden niet en souden ghequetst werden.

¶ Den.xxviij.sten in Octobre schoten dye fransoysen met yseren ende steenen clooten alle die watermuelenen die vp den Tesijn stonden dat si in sticken in dye riuiere vielen, ende die sommege verbranden si metten griecxschen viere. Dit deden dye walen omme die stede te verhongherene, ende dat si aldus beleyt ende benaut sijnde die stede van Pauien ouergheuen souden den coninc van Vranckerijc. Maer die voorsieneghe capiteyn Anthonius dede vele houtene muelenen maken, omme met peerden ende metten hande te malene in vele scholen daermen wijlent diueersche lessen ghelesen hadde, in die scholen vanden gheestelicken rechten, in die schole vanden weerlike oft Keyserlijcken rechten, ende in ander plaetsen, so datter in die cloosters, godshuysen, ende in die capellen ende anderen poorters huysen ende ambachtshuysen muelenen ghenouch waren omme die gheheele stede mede tonderhouden. Daer was gheordonneert van eenen raetsheere Franciscus Perona huyter name vanden Capiteyn Anthonius, hoe dat men den duytschen ende spaenschen rudders victaelge distribueren soude sonder twist ende gheschil, die de vesten bi daghe ende bi nachte bewaerden, ende hem was ghelast dat hi hem lieden huerlieder ghelt ende dat hem lieden van noode was besorghen soude.


            
            
        
        
        
    [Den laetsten dach van Octobre en den.ij.sten dach in Nouembre en Den derden dach in Nouembre]

¶ Daer nae hebben die fransoysen ghepijnt met bussen eenen torre af te schieten dye vp den cant vanden Tesijn stont, twee daghen lanc daer vp schietende, sommege Spaengiaerden die vp den torre laghen die schoten vp die vianden so dat sijse deden vlien van dye vesten vander stede, ende als den torre so duerschoten was dat hi byna ghebroken was doen begonsten die spaengiaerden te coutene omme hem lieden vp te gheuene metten here van Memorency, maer daer waer twee spaengiaerden vp dupperste vanden torre dye spronghen van bouen inden Tesyn, ende swommen inder stede eer den torre vp ghegheuen was, dandere gauen hem lieden vp in die handen vanden here van Memorency, ende hi deedse alle metten stroppe hanghen, twelcke die capiteyn Anthonius seer qualic nam. Ende swoer bi eenen groten eede dat hi alle die Fransoysen die onder den heer van Memorency waren dye hy gheuanghen conste binnen dyer oor-

{==xx.r==} {>>pagina-aanduiding<<}

    loghe ghelijcke doot soude doen steruen. Den laetsten dach van Octobre ghinghen sommeghe Fransche voetknechten vp den torre voorseyde, ende schoten so seere met yseren ende loon clooten vp die duytschen die daer ghestelt waren om die vesten te bewarene, so dat si moesten van daer vlien. Doe gheboot dye capiteyn Anthonius den engienmeestere van skeysers volcke ghenaemt Amicus canzella, die seer abel was in die conste, ende dede daer brenghen een wonderlic groot engien, so dat hi met yseren clooten den torre bouen ende die gaeldrien afschoot, ten groten verliese vanden Fransoysen, ende si moesten dn torre eenen tijt laten tot dat si ander stercte daer vp ghemaect hadden. Daer naer brochten die fransoysen die rontsomme in die voorboughen voor Pauien beleyt hadden den.ij.sten dach in Nouembre schepen naerder den legere vanden coninc, ende maecten een houtene brugghe ouer den Tesijn dat si malcander te bet souden te hulpen commen, ende dat si met alle huere dinghen byden moghenden coninc souden moghen commen. Den derden dach in Nouembre bereedden die fransoysen alle doorloochsche engienen, die hem lieden omme eene stede e bestormene nootsakelijc waren ende brochtense by die mueren ende vesten vander stede van Pauien. Den.iiij.dach brochten die sommeghe wonderlijcke grote engienen aen die Oostsijde tot by die vesten, ende sdaechs daer naer brochten si die meeste engienen die si hadden ouer dander sijde in die westsijde. Den.vi.sten in Nouembre begonsten dye Fransoysen aen bede sijden met groten yseren clooten dye stercke vesten met grooten mesbare te beschietene, ende tsander daechs continueerden si huerlieder werck. Binnen dien tijde dye duytsche Rudders, die Spaensche, ende dye van Pauien edele ende onedele droughen tafelen, houten vaten, eerde ende slijck vp die vesten, ende stoptender mede snachts daert meest van noode was, dye duytsche vrauwen ende die van Pauien holpen hem lieden seer wercken, ende ooc eene Marcgraefnedinne van Scaldasolis, Hippolita ghenaemt, drouch selue met haren witten handen in een houten kistken deerde omme die vesten te vermakene, ende si gaf den ruyters ende den poorters goeden moet met haren schoonen woorden. Den.viij.sten in Nouembre voor die dageraert die fransoysen continueerden huerlieder begonnen werc vele strangelijcken ende dicwilder schietende metten groten yseren clooten, deden die mueren aen beeden sijden aent ooste ende aen dweste so beuen, dat si met afgrijselijcken groten gheluyde ter eerden vielen, so dat die torren, kercken, hallen, ende grote poorters huysen al die stede duere beefden, si waren alle bedruct van desen vreeseliken assaute, die van pauien dochte dat si in vreesen van huerlieder lijue waren, ende men hoorde daer die maechden ende die vrouwen groot mesbaer maken. In deser manieren schoten si.v.hueren lanc, so dat si ten drie plaetsen die mueren stichten also neder als die straten waren, terstont maecten die fransoysen huerlieder battaelge ende ordonneerden huerlieder legioenen aen die oostsijde, ende deden al die neersticheden die si mochten om die stede vechtenderhant te winnen. Maer die duytsche ende spaensche rudders naer dat si huer lieder teeken gheheuen hadden om vechten, met lancen met sweerden ende met gheschutte, weerden si hem lieden seer clouckelic. Ende daer waren.ij.stoute Fransche vaendragers die huer lieder vanen vp die vesten vander stede ghesteken hadden, hem lieden volchden die walen, ende die van Aquiteynen hopende die stede met crachte te winnene, maer si waren vanden ruyters van binnen versleghen met grooter menichte van huerlieder legioenen, ende huerlieder bannieren waren in die vesten gheworpen ende met steenen ghedect. Terstont quam daer een ander schare van fransoysen ende Italianen, die ouer die dode lichamen torden, ende veriaechden skeysers volck met bussen ende met pijcken, so dat sijer vele versloughen, die hem lieden nochtan clouckelijc weerden Doe quam daer die vrome capiteyn dye graue van Altozolern metten duytschen die ghenesen was van sijnder siecte, verselscapt metten duytschen capiteynen. Ian van Au, Michiel van Altrinc, Ioris van ostan, Eicilichius van risach, hy riep dat si niet versaecht sijn en souden, maer dat si vechten souden so si ghewoone waren, ende dat si dinckende vp huerlieder voorledene vromicheyt hem lieden clouckelic weeren souden. daer was ooc een edel ende clouc Capiteyn vanden Spaensche ghebardeerde peerden dye met woorden ende met ghewercken sijn ruyters

{==xx.v==} {>>pagina-aanduiding<<}

goeden moet gaf, heer Fransoys sermiencus die met sijnen peerdevolcke verknaept den vermoeyden te hulpen quam, ende die cloucke rudder Franciscus de malaspina Marcgraue van Scaldasolis, die vermaende ooc die van Pauien ende sijn volc dat si clouckelic vechten souden. Met desen capiteynen wederstonden die duytsche ende spaensche ruyters seer clouckelic, daer was seer gheuochten, veel fransoysen versleghen ende andere in dye vesten gheworpen, met hoorde daer groot gheroup ende ghecrijsch, ende dit gheruchte duerde.ij.hueren lanc, van skeysers volcke waren daer.xij.rudders versleghen ende.xij.ghequetst eer dit assaut gheeynt was, dye fransoysen dye ouer dander sijde vander stede laghen in die westsijde, daer dye vesten ten.ij.plaetsen neffens der eerden gheslicht waren in die presencie van huerlieder coninc met alsoo groter felhede ende vploope, sonden eerst huerlider busschieters, dander volchden met pijcken ende met sweerden, ende pijnden in alder manieren die stede met foortsen te winnen ende te beuechtene, ende versloughen deerste die si vonden Daer was eenen groten rooc oft smooc van den bussen, vanden yseren ende steenen clooten, ende vanden ghescutte, ende die fransoysen gauen eenen afgrijselijcken crijsch. Maer dye duytschen maecten huerlieder ordonnancie metten spaengiaerden ende metten ruyters van Pauien, so dat si den groten vploop vanden fransoysen wederstonden met cleenen verliese van huerlieder volcke, daer waren.vij.duytschen ende.iij.spaengiaerden verslegen. Daer stont die edele Graue Baptista Lodronus met woorden ende met ghewercken skeysers volc clouckelic vermanende, so deden ooc die stoute duytsche heren Henrick van Castelalot, Burgart van Beransen, Michael mertel, Caspar suegler, Wolfganck houel, ende die cloucke ruddere Mattheus van Becaria wel ghewapent int midden van sijnen volcke besorchde datmen den vploop vanden vianden clouckelic wederstont. Ontrent hem was Bartholomeus eustacius die sijnen standaert drouch, ende stont tusschen die duytsche vaenlinghen onuerwinlic. Daer quamen ooc die cloucke spaensche capiteynen Rodericus de Varga ende Franciscus de ponte te voete wel ghewapent int midden van sijnen volcke, dye den ghenen die voren waren goet ontsedt deden, ende stelden verssche mannen in die plaetse vanden ghequetsten, so deden oock Thomas Sancen ende die Marscalck Vrias, ende dye vrome man Nycolaus de Clandestin marscalc vanden duytschen, maer die stoute ende cloucke ruddere Anthonius de Lieua wilde ooc in dien bloedeghen strijt sijn, omme dat hi die rudders met sijne tegenwoordicheyt te clouckeren moet gheuen soude. Ende en heeft hem lieden niet langer toe ghesproken dan dat hi hem lieden vermaende dat si dencken souden vp huerlieder voorleden cloucheyt ende vroomheyt, hoe menege reyse dat si die felle vploopen vanden walen wederstaen hadden ende verwonnen. Met sulcken woorden waren skeysers rudders so ontsteken dat sy der walen vploop wederstonden, ende versloughense met huerlieder bloedeghen handen, ende vele warender bedect metten steenen, ende dander begonsten te vliene, ende die walen worden so veruaert dat si niet eer en rusten voor dat si binnen huerlieder tenten waren. In dyt assaut alsoot vanden ouerloopers gheseyt was, was versleghen die vaendraghere van den lichten peerdevolcke dat den coninck bewaerde. Die prinche van longeuile, die Capiteyn vanden peerdevolcke, Marcus Anthonius cusanus een poortere van Milanen capiteyn vanden voetvolcke, ende daer bleuen ontrent.CCC.mannen van wapenen fransoysen in dat assaut.

¶ Binnen desen dye cloucke duytsche capiteynen, Graue Christophorus de luph, Coradinus glurnus, Hieronimus nies, Franciscus henstain, die capiteyn hertoghe Ioris bois, Martinus phaff, met huerlieder volcke bewaerden ende beschudden dye torren ende casteelen van der stede alsoot hem lieden ghelast was van den vploope vanden vianden. Daer na die ruters die binnen der stede beleyt waren, die waren seer verblijt van sulcken victorie, ende maecten goede chierde, maer die voorsienege ende sorchuuldige prince Anthonius alst begonst auont te werden, hi trac int casteel van pauien, ende screef eenen brief aen den edelen viceroy ende aen den vromen ende edelen Marquis van Piscaire, vander victorie die hi vp dyen dach ghehadt had, ende hy ordonneerde binnen der seluer nacht datmen die vesten vermaken soude daer si

{==xxi.r==} {>>pagina-aanduiding<<}

totter aerden ghebroken waren, ende also Homerus seyt. Het is een hooftman oneere, dat hi al den nacht ouere slaept. Sy wrochten.iij.daghen seere binnen pauien, niet alleen die ghemeen lieden, maer ooc die edele, ende die rudders die droughen bi daghe ende by nachte, aerde, slijc, ende houten omme dye vesten ende torren te vermakene, ende die boomen die sy vonden binnen die poorters lochtinghen ende prieelen die velden si, ende brochtense ter vesten omme dye vesten mede te vermakene. Binnen desen tijden drouchmen processien ende men dancte gode al die stede duere naer costume, vander victorie die hi hemlieden verleent hadde. Den.x.dach in Nouembre, was biden capiteyn Antonius van sommeghen wetweerdighen lieden een Spaengiaert ghewroucht, dat hi den coninc van Vranckerijcke te kennen ghegheuen hadde van datmer int stede dede, ende dat in dye stede ghebrec was buspoere, die capiteyn dede den Spaengiaert sijn inghewanden wt doen, ende byden duytschen scerprechtere vierendeelen, omme datmen met sulcken exempele tverraetschip vanden anderen weeren soude.

 
            
            
        
        
    [Den.xij.in Nouembre en den.xvi.in Nouembre]

¶ Den.xij.in Nouembre ghinghen die duytsche heeren te rade, ende claechden dat si ghebreck hadden van poere, ende van vele anderen saken ter oorloghen dienende. Die welsprekende Graue baptista Lodronus, die weerde al huerlieder twijfelachtichede met eenen schoonen relase. Te dien tijde brachtmen quade vreeslijcke nyemaren inde stede, daer grote menichte van gewapenden volcke omtrent was groot gheruchte makende, ende somtijts beclaghende, so datmen daer menighen voys hoorde van oude mannen, van vrauwen ende van ionghe lieden, die hem lieden seluen seere mistroosten ende beclaechden deerlic huerlieder fortune. Doen vertroosten skeysers capiteynen met blijden aensichte die mestroostege seggende, dat die vianden al sijn si seer clouc niet meer so stoutelic vp commen en sullen, ende als die fransoysen quamen omme die stede te bestormen die wtghesochte ruters liepen met sweerden ende met stocken ende verbeydense daer stoutelijcke. Int fransche heyr was ghebrec van yseren clooten omme dye stede te bestormene, men screef eenen brief den.xvi.in Nouembre, aenden edelen prince de la trimoille, die te Mylanen die stede bewaerde dat hi daer inne behoorlic soude voorsien, ende naer datmen binnen mylanen gheen constenaers noch stoffe en vant omme die te smedenen doen deder mijn heere de la trimoille ghebieden datmen alle dijseren clooten nemen soude die in alle die kercken ende godshuysen der maghet marien ende anderen heyleghen in dye voorledene oorloghen gheoffert waren, ende datmen in diueersche plaetsen te Mylanen buspoeder maken soude, ende ander oorloothsche engienen, omme pauien mede te bestormene, hy deder ooc nemen alderhande manieren van wapenen, die hi vant inder poorters huysen van mylanen, ende deet al voeren in sconincx parc voor Pauien, men deder ooc sommeghen poorters ende ander ghelt geuen yeghen huerlieder danc, ende men deder vele wter stede vertrecken. Tcasteel van mylanen dat stercste casteel van alder werelt, was seere wel voorsien ende ghestoffiert van alderhande victaelge van engienen ende gheschutte, ende is onwinlijc so sijt wel weten diet ghesien hebben, dat dede mijn here la trimoille rontsomme bedeluen eene grote gracht ende eene veste maken.ende deet met vele volcx belegghen. Die beleyde rudders die int casteel laghen quamen somtijts die fransoysen viandelic beuechten. Int casteel van Mylanen ghenaemt Arcx Iouis Iuppiters casteel was een vroom capiteyn Ioannes Iacobus Galeace een seer geheel ende ghetrauwe man, daer hem die hertoghe van mylanen Franciscus secundus Sforcia seer toe betraude want onder alle die edelen haddy hem wtuercoren omme sijn casteel te bewaren twelc is dbeschut ende tbehoet van alden landen daer omtrent. Maer tes betere van sijnder stercte te swijghene dan daer af letter te segghene, Also Salustius seyde vande stede van Cartago. Dat dit aldus te mylanen gheschiet is, dat heeft ons vertrocken glaude van Lyons, die buspoermaker was vanden fransoysen, ende hi hadde te mylanen vele daghen gheleghen, hi was voor Pauien gheuanghen van eenen spaenschen rudder siende dat die vesten van Pauien ouer die syde daer den Tesyn loopt alder crancst waren, ende datter noch grachten, noch vesten en waren meenden de riuiere heuren loop van daer te ontdeluene, ende

{==xxi.v==} {>>pagina-aanduiding<<}

eenen anderen loop doen maken, omme aldaer als die vesten ontsticken waren dye stede in te nemene. Den.xx.sten in Nouembre sloughen si grote pijlen, balcken, ende boomen met vele tacken in die riuiere, ende spienen lijnen lakenen ghewast, omme dat die Riuiere duer haren anderen ganck niet loopen en soude, maer huerlieder arbeyt was langhe verloren ende onprofitelic, want wi hebben altijts den Tesyn sien loopen duer sijnen ouden ganc Ten dien tijden maecten skeysers rudders met groter neersticheyt een veste ofte bustweere lancx der riuiere, aldaer si saghen dat die vianden stormen souden, ende die hertoghen selue en veronweerdichden hem lieden nyet selue met huerlieder hant by daghe ende by nachte dandere te helpene. Ludouicus pelizonus referendaris vanden hertoge gheboot alderhande yseren instrumenten te bereedene, temmerlieden ende werclieden te doen commen ter plaetsen daert noot was. Binnen desen die voorsieneghe mannen van Pauien waren daer ooc, Bartholomeus eustacius, Gabrinus viculanus die vermaecten die vesten dat si ghebroken waren. Dye eerweerdeghe Michael angelus petra was seer neerstich om sijnen dienst te doene, ende hi bedwanc tghemeen volc ende die ionghe ghesellen met dreeghende ooghen die vesten te vermakene, maer die Keyserlike Capiteyn Anthonius was seer neerstich ende sorchuuldich, ende was in veel saken gheturbeert, ende bouen allen anderen lasten so begonsten die duytschen.xxij.sten in Nouembre huerlieder sout ofte gagien te heesschene, omme huerlieder nootdurft mede te coopene ende cleederen, want het begonst cout te sijne Anthonius en wist nyet waer hy soe vele ghelts soude moghen ghecrijghen, hi nam raet met dye vander stede van Pauien, ende daer was ghesloten inden raet metten President Franciscus perona, dat dye lakensnijders oft drapiers den duytschen laken leueren souden omme nootsakelijcke cleederen af te makene, ende dat si van huerlieder Capiteynen cedullen nemen souden, omme datmen hem lieden heurlieder ghelt weder gheuen soude byden Tresorier vanden Keysere als die stede vanden beleggen verlost sijn soude. Den poorters ende den cooplieden was beuolen dat si al tghelt dat si deruen mochten den ontfanghere vanden hertoghe leenen souden, ende midts datter in die stede lettel burgers ende cooplieden waren, so was daer lettel ghelts vergaert. Die regierders vander stede hadden in huerlieder tresoor groote menichte van soute, dat vercochten si den cooplieden van Alexandrien, ende mangheldent ooc som ouer coren, dat si te Pauien te coope brochten, ende alssere nyet ghelts ghenouch en was, dye milde Capiteyn Anthonius dede alle sijn silueren vaten smelten, ende deder penninghen af slaen daer sijnen naem vp stont. Ende also met sulcken penninghen steldy die duytschen sommeghen tijt te vreden, ende also lange als dye siedge daer voren lach so onderhielt hi die duytsche Capiteynen ende vaendragers met schone ghiften ende met costelijcke maeltyen

 
            
            
        
    [Den.xxv.sten in Nouembre]

¶ Den.xxv.sten in Nouembre quam dye tijdinghe byden bespieders dat skeysers volc binnen corten daghen hem lieden te hulpen commen soude, waer omme die van Pauien grote bliscap bedreuen met trompetten ende met clocken. die edel graue van Altozolende schanc skeysers capiteynen tsanderdaechs eene seer costelijcke maeltijt, so dede oock dedel graue Baptista Lodronus ende Gracimandricus, ende dye marscalc Vrias gauen den duytschen ende Spaensche capiteynen seer costelijcke ende rijckelijcke maeltyen, ende verchierden huerlieder gheselschap met diueerschen spelen van musiken.

 
            
            
        
    [Den.xxviij.sten in Nouembre]

¶ Den.xxviij.sten in Nouembre begonstmen ghebrec te hebbene van coyen vleesche, calueren ende ossen vleesche in die vleeschuysen ende men begonste te vercoopene peerden ende ezels vleesch. Te dien tijde wardt dye stede midts den belegghen so banaut dat die beleyde ruyters als hem lieden hout ghebrack om huerlieder sijse te coken ende om hem lieden te waermen, want seer cout was, schoone poorters huysen ende ambachtshuysen af braken Binnen desen en hielden die fransoysen niet van schietene met bussen ende met clooten vp die torren vander stede bi daghe ende bi nachte ende si bespotten die duytschen die de vesten bewaerden, ende verweten hem lieden dat si peerden ende ezels vleesch aten. Daer naer worden skeysers rudders met gramschapen ontsteken ende trocken huyter stede duer een casteelken dat

{==xxij.r==} {>>pagina-aanduiding<<}

bi sinte Steuens kercke staet, ende quamen met cloucken moede in een heyr fransoysen die onuersien waren, so dat sijer vele versloughen, ende namen hem lieder pansieren bussen ende ander wapenen, ende brochtense binnen der stede, het was doe so ghetemperde couwe sonder rijm oft snee dat den fransoysen seer profijtelic was, so datmen huyt spele seyde onder tvolck van wapenen dat den hemele me
    tten fransoysen was.

 
            
            
        
        
    [Den eersten dach in Decembre en den.viij.sten dach in Decembre]

        ¶ Den eersten dach in Decembre sant die Coninc van Vranckerijc eenen notabelen priestere vanden minrebroeders ordene, dye alle iaer plach die biechte te horene vanden prinche Anthonius aen den seluen hertoge Anthonius, dat hi hem soude raden dat hi die stede van Pauien vp gheuen soude inden handen vanden coninc van Vranckerijc, ofte anders soudemen sijn rudders ende poorters wreeder doot doen steruen ende die stede gheheel te nieuten doen ende destrueren, ende men soudere gheene maniere van wreetheyt achterlaten. Ende dien hijt doen wilde die coninc soude hem vele gouts ende siluers gheuen, ende vele renten ende groten staet int lant van Milanen. Die minrebroeder dede sijne bootschap seer properlic. Ende als hem die capiteyn Anthonius ghehoort hadde, hy wart met groter gramscap ontsteken ende seyde hem aldus. Ten ware dat ghi sconincx bode waert, ende sulc als ic v altoos voortijts van heleghen leuene ende met goede manieren verchiert ghekent hebbe, ghi soude heden metten stroppen leuen eynden. En aenueert nemmermeer sulcke bootscap, gaet vp desen tijt ongequetst, ende segt der conincliker maiesteyt dat ic mi seer verwonder dat hi mi sulcke saken ontbiet, want ick hebbe altijts mijn trouwe lieuer ghehadt dan grote ghiften, groten staet ende veel gouts. Verre moet van mi sijn den naem van verraetschap ende van ontrouwicheden, ick soude lieuer alle manieren van dooden aenueerden, Pauien behoort den Keysere ende es gheleuert Franciso secundo storcie den wijsen Hertoghe van Mylanen, ic salse hem lieden met almijnder cracht ende macht, midts der hulpen van den almoghenden god pijnen te bewarene ende hem lieden weder te gheuene met alder neersticheyt sorchuuldicheit ende naer mijn wterste cracht. Als van daghen te daghe dye toespijse seer faelgierde ende groot ghebrec was, die rudders ende die insetene van Pauien begonsten seer huerlieder ghebrec vanden belegghe te beclaghene, maer die wijse capiteyn die vertroostese alle openbaerlic, segghende dat skeysers volc daer binnen corten daghen commen soude om hem lieden huyt dier benauthede te verlossene, ic en wille oock niet verswijghen van die wonderlike ende byna onghelouelike maeltijt in sulcken tijden als men nauwelick peerde vleesch noch ezelsvleesch binnen der stede en vant, ende men cochte een henne eenen Phelippus of.vij.stooters, die de milde rudder Mattheus becaria den.viij.sten dach in Decembre tskeysers capiteynen gaf in sijn rijckelick huys, naer dat si alle ter tafelen gheseten waren ende te voren huerlieder handen ghewasschen in welrieckende water, eerst steldemen ghesuyckerde vlaeykens met blomme ende rooswater ghetempert, ende maerts brootsoppen met costelike specerien ende met boteren ghecooct ende broot biscuyt vp die scippers maniere, daer naer brochten die Hoefmeesters tgheroos van hoender, cappoenen ende andere gheroost met veriuse besprayt, pattrijssen ende vette turtelduuen gebraden. Ten derden pauwen conijnen, ende diueersche pasteyen van calueren vleesche met gynebeere ende gariofels naghelen bereet. Daer naer weder capoenen ende ghebraden calfvleesch met weren oft gheeten vleesche met wijndruuen inden asijn daer nae bustschotelen van calueren vleesche ghesoden capoenen met tarten ende case, met canneele gheconffytte amandelen, terstont daer naer een calfshooft met druuen ende pynen ouergoten, grote sticken calfvleesch met sausen ende olyuen, daer naer duuen, eynden, haeskens met peeren, lymoenen met asijne bereet daer naer braetvigghene aent spit gebraden met veriuse, daer waren ooc vette gansen met eniune ende peper. Daer naer dede die Dispensier brenghen diueersche manieren van melcke, sane ende caeskens vp die duytsche maniere van diueersche soorten. Ten laetste warer brocht mirabolanen, concommers, pompomers, ende cauwoerden met suycker bereet, schoone witte coucken. witte ende roode wijnen die van seer goeden roecke ende oock van sonderlinghen

{==xxij.v==} {>>pagina-aanduiding<<}

smake waren waer af die duytschen seer verblijden, ende waren seer verwondert van so groter ende costelijcker maeltijt. Daer waren ooc vele diuersche speellieden, harpen, scalmeyen, tromptetten, ende tamboeren, die met groter melodien die maeltijt verchierden, ende daer waren omtrent.ccc.mannen die met allen costelick gheten ende gedroncken hadden in die maeltijt. Alsmen dese costelike maeltijt daer hielt omme die rudders mede te vermakende die seer vermoyt waren van vechtene, van waken ende van werckene, want mits den maeltijen werden die leeden seere gheuoet, den gheest ende dbloet werter mede ghesterct, ende die sinnen verblijt Die fransoysen en rusten dach noch nacht die rudders vander vesten te beuechtene met ghescutte, ghedeluen diemen mijnen heet te makene onder der stede mueren ende torren, ende meendense daer mede te nieten te doene. Als skeysers volc dat vernam biden bespieders den.x.dach in decembre, sy ginghen van binnen teghendeluen, so dat der fransoyser ghedelf te vergeefs was ende van onweer den Ic en wille niet loochenen die fransoysen en hadden een deel van eenen torre aent oosthender ghemineert, ende daer quamen sommeghe Italianen ende Zwitsen die onder die fransoysen waren die bespronghen met fellen vplooden die duytschen, die daer die wake hielden, daer was een huere lanc seere gheuochten, ende aen beyde syden vele versleghen. Die Italianen ende die zwitsen siende die groote weere die die duytschen deden, si keerden den rugghe ende daer wasser vele ghequetst dye vander vesten niet gheraken en consten. Daer naer die alder machtichste coninc van vrancrijcke dede rontsomme die stede van Pauien een grote gracht ende een bolwerck maken, omme dat die beleyt waren vpt sconincx volc niet en souden commen onuersienlijc, ende omme dat skeysers volc niet lichtelijc binnen Pauien gheraken en souden, noch die bespierders van skeysers volcke sonder seer te vechten. Die coninc van vranckerijcke hadde ghehoort datter vij.duysent cloucke ende wel ghewapende duytschen waren commen in die stede van Laudene, om skeysers stede van Pauien onderstant ende hulpe te doene, waer omme dat die van pauien grote ghenouchte bedreuen, singende trompettene, ende clocken ludende. Te dyen tijde hadde die coninc van vranckerijcke eenen vermaerde capiteyn van vele voetknechten ontboden bi hem te commen, niet yegenstaende dat die coninc wonderlijcke veel volcx by hem hadde Ioannes de medicis, ende beloofde hem grote ghiften ende gaigen te gheuene. Dese Ioannes de medicis hadde int iaer voorleden als nv den keyser, als nv den coninc van vranckerijck ghedient, ende also dicwijle vertumelende onder elc van hem lieden soudie ghewonnen, hi quam den.iiij.dach in decembre met vele voetknechten in sconincx legher ende quam terstont met.xv.vaenlinghen met witte crucen tot byder vesten ende mueren aen die westsyde, ende meende dye van Pauien te veruarene met sulcker menichte van vanen Daer naer den.xvij.in Decembre, die mane scheen snachts, sijn voetknechten pijnden met leeren ende met coorden vp die vesten te clemmene. Mer die duytschen slougense met steenen ende met stocken, dat si in die vesten vielen, daer naer vertrocken si seere verstoort nae huerlider logyst, ende schoten noch somtijts met bussen, ende seyden den duytschen schimpende woorden. Te dyen tijden waren skeysers capiteynen vp een hooghe schoon geschildert torreken ghegaen, dat die eerweerdighe prelaet Iorijs de becaria in sinen lochtijnc hadde doen maken, ten groten coste, dat tot veel saken orboorlic was, omdat si van daer sien souden inden fransoysen legher, ende wat dat si deden.

¶ Den.xxiij.in Decembre, begonsten dye duytschen van huerlieder capiteyn noch eens ghelt te heesschene. Doe ontleende die wijse capiteyn Anthonius teghen die heren vander meester Canesien, een groot deelsiluers ende ooc sommighe vergulden silueren stocken die men voor die rectuers vander schole van Pauien plach te draghen, daer dedy munte slaen daer skeysers, ende der stede van pauien namen in stonden ghesleghen. Ende daer was beuolen vanden regierders van pauien metter trompette van straten te straten dat elck poortre, coopman, ende ghemeen man, sine portie ghelts gheuen soude also dat dat inder stede boucken stont vander subuencie int voorgaende iaer den hertoghe van Mylanen betaelt, inden handen vanden ontfangere. Daer wassere vele bedwonghen te beta-

{==xxiij.r==} {>>pagina-aanduiding<<}

lene voor die poorters die inder stede niet en waren, ende in sulcker noot deden dit wethouders vander stede, sommeghe poorters, cooplieden ende ambachtslieden in die vanghenesse steken, omme tghelt van hem lieden te ghecrijghen, ende beloefden hem lieden nochtans so vele ghelts weder te gheuen, also saen als die stede byder hulpen gods vanden belegge verlost sijn soude, ende gauen hem lieden daer af wettelike brieuen, ende in deser manieren pijnde die wijse capiteyn Anthonius den duytschen huerlieder porcie te betalene, ende also huerlieder haesticheyt te blusschene, volghende den raet van den wijsen Thomas Sancen.

¶ Daer naer waren dye duytschen vele te ghewillegher, ende alst begonste seer cout te werdene, si braken vele poorters huysen, godshuysen, ende capellen af, dat si so qualic hout vonden. Ende ter marct in die stede van partricen, sneppen, ende ander gheuoghelte, vercochtmen daer, looc, ayuyn, waermoes ende cruyt, byden vleesschauwers sachmen peerde vleesch ende ezels vleesch te coope, die eyeren waren met allen diere, botere, visch spec, appelen ende noten begonsten hem lieden te faelgieren midts der langer siedge, maer daer was al omme ouden ende nyeuwen caes ghenouch, witten ende rooden wijn, wit ende bruyn broot dat vercochtmen tallen straten vander stede. Vp den heleghen kerstdach bracht Alphonsus die hertoghe van Ferraren in sconincx parc groote menichte van buspoere. Ian de medicis trac hem te ghemoete met volcke ontrent.vij.duysent passen verre, als si in sconincx parck quamen die fransoysen maecten groot gheluyt met trompetten, ende seyden dat si met dyen poere ende met huerlieder engienen die vesten so souden doen beuen dat niet alleen die mueren omme vallen en souden, maer ooc dye van Pauien soudender met allen seer af versaecht sijn, ende souden also lichtelic Pauien beuechten ende met crachte innemen. Te dien tijden seyde men ghemeenlic binnen der stede dat die fransoysen al huerlieder wterste macht doen souden omme vp den heleghen drie coninghen dach die wijsen quamen huyt Orienten omme Ihesum dat soete kindeken taenbedene ende brochten myrre, wierooc ende gout, binnen Pauien groote chiere te maken. Waer af die van Pauien seer veruaert waren, ende daer was een onuerdrachelic rumoer. Te dyen tijde waren die priesters ende die maechden in continuele bedinghen, ter begheeren vanden capiteyn Anthonius, ende men deder ghewone bedinghen naer costume al die stede duere Ende die capiteyn vertrooste tvolck van Pauien ende die poorters, ende vermaende hem lieden dat si peynsen souden vp dye clouchede ende vromichede van sijnen rudders, dye si in die voorledene assauten ende gheuechten wel betoocht hadden. Ende hi toochde den wethouders die brieuen die hy den laetsten dach van Decembre ontfanghen hadde, daer inne dat die Viceroy van Napels ende de Marquis van Piscaire hem ontboden, dat die hertoghe van Borbon met.viij.duysent duytschen, ende met.vi.hondert Bourgoensche peerde volcx commen was ontrent Veronen, ende also saen al hi by skeysers volc sijn soude dat si dan alle tsamen commen souden met huerlieder bussen, engienen ende andere saken ter orloghen dienende, omme Pauien vanden stranghen ende benauden belegghe te verlossene ende te hulpen te commene.

 
            
            
            
            
        
    [Den derden dach van Lauwe en Den.v.sten in Lauwe en vppe den.vij.sten dach van Lauwe]

        ¶ Ende den derden dach van Lauwe ontfinc hi noch brieuen ghelijck den anderen vi eenen Spaenschen voetloopere die drie daghen int Fransche parck gheweest hadde bi eenen sijnen vrient, dye den capiteyn te kennen gaf al dat hi in die siedge ghesien hadde.

¶ Den.v.sten in Lauwe begonsten die fransoysen seer te schietene vp eenen schoonen grooten torre, dye vpt eynde vander stede stont int suytweste, daer gheen grachte ontrent en was ontrent en was, si schoten van snuchtens tijlick tot sauonts, ende tsanderdaech continueerden si huer lieder werck, soo dat sy drie hondert ende twintich groote yseren clooten daer vp schoten, elcken cloot van hondert ponden swaer, si meenden dat den torre huytwaert vallen soude, ende dat sy also te ghemackelijckere in die stede commen souden, maer hy viel naer den wille gods ter stede waert, ende alsoo bleeft stick van den torre, dattet bleef staende vele sterckere ende ooc onwinnelijckere dan te voren. Het

{==xxiij.v==} {>>pagina-aanduiding<<}

    was een sonderlinghe wonderlic stick, ende bi gods voorsienicheyt bouen menschelijcken verstande ghedisponeert, die coninck van Vranckerijcke mocht midts dien teekene merckelic beseffen dat go almachtich gheordonneert hadde dat hi Pauyen met crachte niet winnen en soude noch gebruycken, nochtans en hielden dengienmeesters niet vppe den.vij.sten dach van Lauwe aen beede sijden oost ende west die vesten metten yseren clooten te duerschietene, ende snachts daer naer Ian de Medicis met sijnen voetknechten pijnden hem lieden met groter menichte vp dye mueren te clemmene, maer si waren met bussen ende men slingheren van den mueren ende vesten veriaecht.

 
            
            
        
        
        
        
                
        
    [Den.ix.sten dach in Lauwe en Den.xiij.sten in Lauwe en Den.xxiij.sten in Lauwe en Den.xxv.sten in Lauwe en Den.xxvij.sten in Lauwe en Den.xxix.sten in Lauwe]

        ¶ Den.ix.sten dach in Lauwe ontrent der tweester wake begonsten die Fransoysen aen die Oostsijde vp een nieuwe maniere van vechtene een Casteelkin te bespringhene. Want eerstwaerf quamender letter tsamen, ende langhe daer naer noch andere, ende doen begonsten si van verren te vechtene met steenen met bussen ende met boghen, ende quetsten die duytschen, daer naer vochten si langhe met pijcken ende met sweerden, ende elck koos daer sijnen man, die nyeuwe aenquamen die holpen die vermoeyde. Dye duytschen ende die spaengiaerts vochten oft Hectors gheweest hadden, also vochten si.iij.hueren lanc, ende die rudders van binnen hadden die victorie, maer niet sonder vele bloetsturtinghe, want daer bleuen.ix.duytschen versleghen, ende daer wasser vele seere ghequetst, ende daer keerden.vi.spaengiaerts seer ghewont, maer daer bleuen seer vele fransoysen versleghen, diens lichamen men tsanderdaechs vp die vesten ende in die grachten sach ligghen. Tsanderdaechs trocken die duytschen ende die Spaengiaerden heymelic huyter stede, ende vochten metten engien bewaerders, si veriaechdender vele, ende die sommeghe brochten si ghepaert binnen der stede ghevanghen. Dye seyden hem lieden dat die fransoysen ende Dytalianen ghesworen hadden dat si Pauien niet meer met machte beuechten en souden, maer si souden die siedge daer voren wel nauwe blijuen houdende. Ende den Coninck van Vranckerijcke was te kennen ghegheuen vanden bespieders dat in die stede seer groot ghebrec was, ende dat byna onuertallijcke peerden in alle straten vander stede van honghere bedoruen, want si en hadde in drie maenden te voren noch hoy noch caf gheten, maer seer lettel corens, tselue coorne ende gherste datter binnen der stede was, dat deden dye rudders houden voor die beste peerden die nutst ter orloghen waren, ende huerlieder palferniers deden si daghelicx soucken diueersche wortelen wijn rancken ende taxkens vanden boomen om huerlieder peerden snachts teten te gheuene, dye van Pauien gauen huerlieder beesten gruys, boonstroo ende scorssen van boomen, ende dat deden si al den tijt datter dye siedge daer voren lach. Ende dat en es niet te verswijghene dat in sommeghe peerstallen dye peerden huyter maten groot ghebrec leden.

¶ Den.xiij.sten in Lauwe doe hiesschen dye duytschen weder saudye, doen was gheboden byden regierders vander stede datmen vanden Apotecarissen, smeden, temmerlieden vleesschauwers, tauerniers, ende ander ambachtslieden die spijse oft dranc vercochten, eene porcie ghelts souden doen leenen, dye poorters ende ambachtslieden die muelenen hadden binnen huerlieder huysen die brochten alder meest ghelts ten ghemeenen beuele. Die goede capiteyn Anthonius dye dede sijne gouden ketene die hi plach te draghene ende sijn ringhen, daer dedy ghelt af slaen, daer skeysers ende der stede van Pauien name vp stont, ende hi ontleende eenen deel gouts vanden Spaenschen capiteynen, ende met sulcken middelen pijnde hy die ruyters te vreden te stellene ende te paeyene. Ende als men dit dede, quamen twee edel Spaengiaerden, daer af deen een vaendrager was van eenen legioene duer die leghers vanden Fransoysen, ende als si den tijt bequaem vonden quamen si binnen Pauien, ende brochten met wonderlijcken liste drie duysent gouden penninghen, die de Viceroy van Napels ende de Marquis van Piscaire ouerghesonden hadde, omme die duytschen ende den anderen die binnen Pauien waren te bedeelene Dit al wel ghedaen sijnde, die duytschen beloefde alle op huerlieder eedt dat si al die armoede ende ghebrec lijden souden, al souden

{==xxiiij.r==} {>>pagina-aanduiding<<}

si ooc een maent lanck water drincken, ende souden lieuere alle manieren van pijnen lijden ende ooc steruen al eer si die stede van Pauien leueren souden inden handen vanden Coninck van Vranckerijc. Het es ooc voorwaer een vroom stic ende eewegher memorien weerdich dat dye edele spaengiaerden sommeghe daghen bleuen inden leghere vande fransoysen met so veel gouden penninghen ouer hem lieden. Sy spraken den coninc van Vranckerijc ende seyden hem dat si van skeysers volcke gheuloden waren, omme dat si eenen vanden Marquis van Piscaire lieden ghedoot hadden, ende presenteerden hem lieden sconincx dienste, in dien dat sijnder maiesteyt gheliefde. Ende naer dat die coninc van Vranckerijc by sijnen bespieders vernomen hadde, dat was also si hem gheseyt hadden, hi gaf hem lieden sommege ghiften ende beloefde hem lieden grote gaigien, ende die.ij.rudders quamen dagelicx metten fransoysen voor die stede scharmutsen tot dat si tijt ende stont vonden bequame omme in die stede van Pauien te commene.

¶ Den.xxiij.sten in Lauwe trac eenen hoop duytschen ter Oost sijden huyter stede, ende beuochten die fransoysen seer stranghelic, ende die sommeghe van hem lieden waren ghequetst si brochten ontrent.ix.Zwitsen gheuanghen met huerlieder wapenen aen den capiteyn anthonius, ende si hadden vreese ghehanghen tsijne, si gauen al te kennen watmen inden Franschen leghere dede, ende daer waren ontrent.lx.Zwitsten versleghen.

¶ Den.xxv.sten in Lauwe trocken sommeghe van Pauien met.xx.spaengiaerden ter westsijde huyt, si stormden vp den franschen leghere, si sloughene der vele doot, si namen hem lieden huerlider wapenen, ende.iiij.sticken engiens die brochten si binnen der stede.

¶ Den.xxvij.sten in Lauwe quam die hertoge van Bourbon met skeysers volcke om de stede van Pauien ontset te doen, byder stede van Laudene, maer tsanderdaechs tijlick gheboot die coninc van Vranckerijc datmen alle die engienen van voor die vesten vander stede brengen soude naer een ghedelf datter lach tusschen den wech van Laudene, omme aldaer skeysers volcke ten wech te belettene, ende hi dede alle die ghebardeerde peerden ende dandere die daer rontsomme lagen in diueersche legers ende logijsten tsijnen legherwaert ontbieden.

¶ Den.xxix.sten in Lauwe, quam die saleghe armeye vanden Keysere huyter stede van Laudene naer Mylanen, als die coninc vernam hi gheboot den here de la Palisse, eenen groten prince dat hi metten Zwitsen ende metten Dolphinoysen naer Mylanen trecken soude. Maer tsanderdaechs die vermaerde Keyserlike capiteyn de Marquis van Piscaire, metten spaenschen legioenen quam voor de vermaerde stede van sint Angeli, die seer wel bedoluen en beuest was ende by naer onwinlic, hi bestormdese met groter haesten ende dede terstont een groot stic muers metten groten engienen ter neder vellen ende hi clam vp die vesten met eenen spaenschen legioene, waer af een clouc rudder Casata capiteyn was, ende met groter bloetstortinghe aen beede sijden wan hi die stede, daer die vermaerde capiteyn vanden franschen peerdevolcke in was Pyrus de Gonzaga met twee heeren voetvolcx.L.ghebardeerde peerden, met hem waren vele heren vanden edelen gheslachte Gonzaga, die met Pyrus huerlieder capiteyn als dye stede ghewonnen was vp tcasteel trocken, die welcke naer dat si huerlieder ostagiers, wapenen, ende ouerloopers vpghegeuen ende gheleuert hadden, dye goedertieren Marquis van Piscaire nam se in ghenaden, het was bi mijnder trauwen grote sichtichede ende stouthede vanden Marquis dat hi sulc een stede innam, want naer dat die mueren af gheschoten waren, noch waest seer lastich met leeren vp te commene, maer die stoute ende onueruaerde rudder Casata bemerckte een crancker plaetse, ende met groter bloetstortinghe vele verslaende quam eerst binnen der stede. Terstont daer naer quam die alder cloucste Marquis van Piscaire (wiens cleederen tot twee reysen met haechbussen geraect waren, ende hi en wasser niet af ghequetst) met vele Spaengiaerden seer clouckelick vechtende yeghen die vianden ghecreech dye stede met crachte, ende nae datter vele versleghen waren, dandere peerdevolck ende voetvolck gauen hem lieden gheuanghen. Also waren die spaengiaerden gherijct van wapenen, van siluere, van snelle peerden, sy vonden oock binnen der stede vele

{==xxiiij.v==} {>>pagina-aanduiding<<}

goets dat si tsanderdaechs onder hem lieden deelden.

 
            
            
        
        
        
    [Den laetsten dach van Lauwe en Den.v.sten in Sporcle en Den.vi.sten in Sporcle]

        ¶ Den laetsten dach van Lauwe brochten die hertoghe van Bourbon ende die Viceroy van Napels skeysers armeye ontrent vier duysent passen naerdere, ende den eersten in Sporcle quam geheel skeysers armeye tot vp thien duysent passen naer Pauien. Doe stonden die Fransoysen tpeerdevolc ende tvoetvolck bi daghe ende bi nachte met gherechten banieren al bereet om te vechten ende men hoorde al omme groot gheluyt van trompetten. Binnen desen quamen die rudders die beleyt waren alle daghe buyten der stede scarmutsen, ende betraepten somtijts huerlieder vianden die te verde buyten huerlieder parc ghegaen waren die verslougen si. Somtijts maecten die fransoysen eenen hoop ende iaechden die spaengiaerden dat si vlien moesten tot binnen vesten. Tsander daechs quamen skeysers capiteynen met huerlieder armeye tot vp vier duysent passen naer die stede, daer sloughen si neder, ende sonden binnen den seluen daghe.ij.bespieders met brieuen aen den vromen capiteyn Anthonius, ende gauen hem te kennene wat si doen souden (ende yeghen auont schoten si xiij.groote sticken, om daer mede huerlieden comste der stede te kennen te gheuene, waer omme die rudders binnen Pauien seer verblijt waren, ende songhen ende speelden van blijschapen. Binnen desen hielden die fransoysen alle scherpe wake, ende verbarnden sommeghe lanthuysen, binnen dier nacht en mochten die Fransoysen, noch huerlider peerden gheen moette hebben om slapen, maer die sommeghe sliepen vp huer lieder peerden sittende, ende daer sachmen van vp die torren ende den casteele van Pauien dye fransoysen grote vieren maken, ende seer coken in huerlieder wel ghestoffeerde kuekenen. Maer nae dat skeysers volc met groten arbeyde seer vechtende duer sommege marasschen ende natte poelen, commen was ter plaetsen daer drie daghen te voren vele fransoysen gheleghen hadden vp.ij.duysent passen naer der stede met grooten ghewelde sloughen daer huerlieder tenten, ende maecten huerlieder legher seer sterc. Als die coninc dat verhoorde, hi ontboot alle die ghebardeerde peerden ende sijn edele heeren dat sy tsauonts alle binnen huerlieder logijst sijn souden, ende datmen daer verssche voetknechten soude doen waken, ende hi ordonneerde datmen dye leghers noch hoogher bedeluen soude, met wracht daer al den nacht, ende men en liet die ghequetste niet rusten dye wat vermochten te doene, sy verwachten tsanderdaechs van huerlieder vianden eenen groten strijt, ende daer omme bereeden sy alle saken dye hem lieden ter weere profijtelijck dochten wi saghen huyten casteele van Pauien dat si groote houten ende balcken met groten engienen daerwaert voerden.

¶ Den.v.sten in Sporcle quamen die duytschen met sommeghen ruyters ter westpoorten buyten Pauien, sie beclommen den leghere vanden vianden, ende midts datten nyemant en bewaerde, so verbranden sijt voorbouch ende dye kuekenen die voor sconincx leghere stonden, al met hem lieden draghende dat si vonden, maer die fransoysen dit siende si maeckten huerlieder ordonnancie, ende quamen ten voorbourghe waert, maer die engien meesters die binnen Pauyen laghen schoten inden hoop vanden fransoysen, so dat sijer breede weghen thuerlieder verliese in maecten, dander sochten elck een gat om hem lieden te salueren. Dye Coninck van Vranckerijck was vier daghen daer te voren vertrocken, ende hadde sijn logijst verandert, in die lusteghe plaetse van Mirabelle naerder den legher van skeysers volcke.

¶ Den.vi.sten in Sporcle quam skeysers armeye naerder sconincx leghere, die met groten bollewercken, diepe vesten, ende wonderlike veel gheschuts van orlogen seer wel ghesterct was, si sonden vijf hondert lichte peerden ende vijfhondert voetganghers met bussen voren. Alse die Fransoysen saghen commen schoten si.vi.grote sticken engiens, maer die spaengiaerden vielen ter stont neder om tgheschut te ontuliene, ter stont vergaerdemen die Zwitsen metten trommelijns, die in huerlieder parc saten en droncken. Die fransoysen maecten een groot heyr, ende daer waren terstont ouer eenen hoop.xx.vaenlinghen Zwitsen vergadert, also ic van vp tcasteel van Pauien

{==xxv.r==} {>>pagina-aanduiding<<}

gesien conste. Daer nae quamen die Dolphinoysen ende die Italianen die den fransoysen volchden, aen allen sijden sach ic groote menichte van lichten peerde volcke, daer naer volchde een seer grote menichte van ghebardeerde peerden, ende die wapenen blincten met allen claer. In sulcker ordonnancie bleuen si alle binnen huerlieder ghedelue ende den engienen staende. Binnen desen sochten skeysers voorloopers omme eenen ghemackelijcken toeganc te vindene om huerlider vianden te beuechten, ende die lichte Spaensche voorloopers en hielden niete af die fransoysen altijts in roere houdende ende beuechtende, omme dat die fransoysen niet lichtelic ghewaer werden en souden waer dat skeysers armeye trecken wilde. Ten eynde bleuen si snachts vp.iijc.passen naer byden franschen parcke. Vp den seluen dach quamen huyter stede van Pauien die vermaerde rudder Franciscus de ponte met.C.lichte peerden, ende die cloucke spaensche capiteyn Bereganus ende Brachamons met sijnen rudders metten duytschen ende huerlieder vaenlinghen, si trocken ter westpoort huyte, diemen heet dye nieu poort, ende van drie sijden beuochten si vier Zwitsche scharen diemen heet grisaerts, ende die vaendraghers vanden grifaerts naer dat si hem lieden een lettel tijts gheweert hadden keerden si den rugghe, ende vele van huerlieder rudders sprongen in eenen gracht ende lieten hem lieden daer in iaghen. die spaengiaerden die te peerde waren veruolchdense ende iaechdense inden Tesijn, altijts verslaende ende sommege vanghende, si vinghen ooc sommeghe muylen die vele bagaegen gheladen hadden, ende brochtense binnen Pauien. Maer die duytschen en wilden gheene Zwitsen te rantsoene vphouden, maer versloughense alle die si ghecrijghen consten, daer naer bedoruen si der Zwitsen leghere, ende namen al dat si daer vonden van victaellie ende huysraet ende brochtent in die stede. Ic sach veel duytschen die brochten hasen, partrisen, costelicke gheuoerder cleederen van seer costelike ende menegher pelterye, ende dat noch meer te verwonderen es, twee groote sticken engiens met.x.tonnen buspoers brochten si met groter blijschap triumpherende vp huerlieder waghens. Die capiteyn vanden grisaerts was Paulus de Selua, hi was byden Coninck van Vranckerijc ghetrocken omme financie, omme sijn volc mede te betalene. Als hi die tijdinghe hadde dat sijn volc som versleghen was ende som veriaecht, hi versocht hulpe aen den Coninc van Vranckerijc, ende terstont gheboot hem die coninc dat hi met.iiijc.peerdevolcx sinen volcke te hulpen rijden soude, ende met.ij.legioenen voetknechten. Ende als hi in sijnen leghere quam, hy sach dat alle sijn bagaegen huysraet ende sijn peerden met alderhande goede gheladen waren vanden vianden ghenomen ende met sijnen dienaers binnen Pauien gheuoert met cracht, hi en vant nyemande van sijnen rudders ongequetst. Die spaengiaerden ende dye duytschen waren doe met groter blijschap ende met goeden butinck in die stede vertrocken.

¶ Tsanderdaechs trocken die duytschen ende die van Pauien ter westpoorten huyt, ende verdoruen dat voorbourch, ende beroofden dye waermoes lochtingen. Vp dien dach wast so seere ghesmuyct datmen van vp die vesten noch van vp tcasteel van Pauien niet gesien en conste, watmen in skeysers ende inden franschen legher dede, maer men hoorde veruaerlic schieten ende die fransoysen seer luyde crijsschen. Dye mare was dat skeysers volck wat voort ghecommen was, yegens der fransoysen danc. Ontrent den.ix.hueren trac die cloucke capiteyn Franciscus de ponter ter westpoorten huyt, ende reet nae tclooster daer die coninck ghelogiert was, daer vant hy sommeghe ghequetste, hi reet terstont naer die houten brugghe die de fransoysen ouer den Tesijn ghemaect hadden, met sijnen peerde volcke, ende si versloughen die fransoysen, diese bewaerden ende wierpen die brugghe af, die lach ontrent.iijm.passen vander stede. Binnen desen verslouch hi met sijnen blooten sweerde sommeghe fransoysen, sijn peerdevolck die leedden veel peerden ende muylen met victaelgen gheladen, ende ooc veel gheuanghen binnen Pauien.

 
            
            
        
    [Den.viij.sten dach in Sporcle]

        ¶ Den.viij.sten dach in Sporcle was in die lucht so dicke een mist, dat men inden franschen legher, noch ooc in skeysers van vpt casteel van Pauien niet ghesien en conste, maer daer was gheseyt vanden accouters dat beede die armeyen naer dat peerdevolc

{==xxv.v==} {>>pagina-aanduiding<<}

een lettel gheschermutst hadde beede weder in huerlieder legher trocken, ende ontrent dien tijde viel een cleen mistken huyter lucht Ontrent den thien hueren trocken sommeghe spaengiaerden huys met eender schare duytschen huyten casteele van Pauien, ende vochten yeghen dye vianden met bussen ende met gheschutte ontrent een huere, ende daer dat sijere veel ghewont hadden, ende daer en was maer een van hem lieden ghequetst met huerlieder vianden wapenen, ende hem lieden quam eenen hoop fransoysen gheuolcht seer haestelick, maer die spaengiaerden ende die duytschen waren binnen der stede gheuloden, ic sach van vp een voye van tcasteel eenen fransoys die seer in sijnen buyck ghequetst was, als hi sach dat hi steruen moeste hi nam al sijn ghelt huyt een bursse dye hy in sijn mauwe hadde ende wierpt naer sijn ghesellen, als hy sach dat die duytschen te hemwaert quamen om hem te pilgierene, ende die duytschen dit siende nae dat hi half doot was so gauen si hem noch meer wonden ende duerstakene.

¶ Tsnachts daer naer quamen huyt skeysers armeye.xl.spaengiaerden met lichte peerden duer veel bosschen, veel heymelicke weghen, duer drie fransche scharen, ende brochten met hem lieden.xl.saxkens met buspoere voor trijsen vanden daghe binnen Pauien Ende als dye cloucke Capiteyn Anthonius hem lieden sach metten boere was hi seer verblijt, want daer waest seer groot ghebreck, ende men en vant daer gheen stoffe om poer te maken. Naer der noenen dede die capiteyn sommeghe engienen voeren vp den torre van tcasteel, terstont dedy schieten naer die Zwitsen, ende dye engien meesters verstoorden seer die fransoysche tenten ende huerlieder armeye, ende si schoten die sommege in cleenen sticken so dat die sticken deerlick in dye lucht vloghen. Naer dat skeysers volc dat buyten lach, die van Pauien so seer hoorden schieten met bussen si beriepen die vyanden te vechtene, met huerlieder gheluyde vanden trompetten, daer waren sommege spaengiaerden te peerde die de fransoysen ghinghen verwecken om yeghen hem lieden te vechtene, ende die fransoysen maecten huerlieder ordonnancie ende quamen met groten ghedruyssche vp die spaengiaerden ghereden veel quetsende, so dat sy in huerlieder legher vlien moesten. Maer daer waren terstont vergaert.iijc.bourgoengioenen te peerde oft daer ontrent, die vosse steerten aen huerlieder lancien voerden by costume, die reden inden hoop vanden fransoysen, die fransoysen maeckten daer omme groot ghecrijsch, ende begheerden bystant, doe schoten die fransche engien meesters thien groote engienen naer dye duytschen ende Bourgoengioenen, ende daer na trocken die fransoysen ende tskeysers rudders in huerlieder legers Ende dit gheuecht was seer wel ghesien van vp den torre van tcasteel van Pauien, daer veel poorters vp ghecommen waren.

¶ Tsanderdaechs waren veel zwitsen gheuanghen listelic vanden spaengiaerden, ende waren met huerlieder victaelgie die si meenden in huerlieder legher te draghen, voor den capiteyn Anthonius brocht, si seyden hem warachtelick tghetal vanden Zwitsen ende huerlieder dispositie van vechtene, ende men sach van vp tcasteel beede die scharen yeghens malcander vechten, somtijts dye Fransoysen vlien, somtijts skeysers volck den rugghe keeren, ende als die sonne ende den dach onder ghinc eynde huer lieder battaelgie.

 
            
            
        
        
        
        
        
    [Den.xi.sten dach in Sporcle en Den.xvi.sten in Sporcle en Den.xx.sten in Sporcle en Den.xiij.sten in Sporcle en Den.xxiiij.sten in Sporcle en Den.xxv.sten in Sporcle]

        ¶ Den.xi.sten dach in Sporcle ghebuerder groote moort inder Zwitsen leghere vanden yseren clooten diemen schoot huyten casteele van Pauyen, ende huerlieder victaelgiers moesten dye marct ruymen, binnen dien schoten die fransoysen in skeysers volck, ende die lucht was vol vanden roocke ende vanden buspoere. Vp den seluen dach ontrent den neghen hueren trocken huyter stede hondert Spaengiaerts met lichte peerden met den capiteyn Franciscus de Ponte met eender scharen spaensche voetknechten met eenen vromen Capiteyn Bereganus met veel duytschen, quamen duer een poortken naer den Tesijn, ende beuochten den leghere vanden Zwitsen. Maer daer quamen twee legioenen met ghebardeerden peerden vp den Spaengiaerts met soe grooten ghedrome dat si vlien moesten. Die duytschen vinghen den Capiteyn vanden Zwitsen ende

{==xxvi.r==} {>>pagina-aanduiding<<}

sommeghe peerden, daer bleuen eeneghe edele duytschen doot gheschoten, ende daer keerden vele ghequetste ter stede waert. Sdaechs daer nae en hielden dengien meesters vanden casteele van Pauien ende vanden hooghen vesten niet af van schietene met yseren clooten, ende verstoorden so der Zwitsche leghere dat si bi malcanderen niet blijuen en mochten, maer moesten huerlieder plaetse laten ende vlien.

¶ Den.xvi.sten in Sporcle die cloucke capiteyn Anthonius metten Marschalc vanden here Vrias, ende metten cloucken rudder Mattheus de Becharia, verknaept met twee scharen spaengiaerts met huerlieder capiteyn Bereganus ende Brachamon, ende met drie legioenen duytschen met huerlieder Capiteyns Citelechius de Risach, sy sonden voren in hondert lichte peerden met Garcimandricus ende met Franciscus de Ponte cloucke capiteynen, dese trocken ter Westpoorten huyt ende voerden met hem lieden tmeeste engien naer den franschen leghere, ende ter stont bestormden si en seer groot huys dat Campesia heet vp een berchelken staende, daer eene groote gracht ende eene goede hooghe veste rontsomme lach ontrent vier hondert passen vander stede, daer in dat.iiij.scharen volcx laghen vanden cloucken capiteyn Ioannes de medicis. Die duytschen ende die spaengiaerts beuochtense met groter cracht, ende die vianden weerden hem lieden clouckelick. Daer was aen beede sijden seer gheuochten, ende daer bleeffer aen beede sijden, ten eynde die duytschen ende spaensche sommeghe wonden ontfaen hebbende quamen met groter foortse ten.iij.plaetsen int huys ende verwonnen hebbende die ruyters die binnen waren si namen.iiij.standaerden, ende in teekene vander victorie brochten si die ende der vianden wapenen ter stede waert met blijscapen, die spaengiaerden met huerlieder lichte peerden reden naer die fransoysen, die vloden ende duerstakense met huerlieder lancen Twee van huerlieder Capiteynen vielen vp haerlieder knien, ende biddende gauen hem lieden vppe den spaengiaerden. Die sommege die in dien slach gheweest hebben seyden mi datter wel vijfhondert doot bleuen, die duytschen brochten veel ezels gheladen met rentvleesch ende ander beesten ter stedewaert, ende huerlieder peerdevolc brochten menich paer ossen dye alderhande victaelge meenden te voerene na sconincx legher vp waghens, met blijschapen ter stede waert, naer hem lieden quam die clouck rudder Anthonius met schoonen state wel ghemoet, ende groette mi met eenen blijden aensichte, ende vraechde my oft mi datte wel ghedaen sijn dochte ende weerdicht langhe te ghedenckene, hi track vpt casteel ende ontwapende hem. Tsanderdaechs waeydet so seere dat skeysers volc ende die fransoysen in huerlieder leghers ende tenten bleuen. Daer quamen sommeghe bespieders seggende dat die cloucke capiteyn vanden voetknechten Gaspar Maynus de blomme van der Italiaenscher cracht, ende Bernardinus de Zereto een vermaert Capiteyn vanden lichten peerden met sommeghen legioenen vanden Sforcianen die binnen alexandrien gheleghen hadden vanden franschen voetknechten.xvij.vaenlinghen beuochten hadden vp den cant vander riuiere Bormide ghenaemt Der fransoysen capiteyn was Arentius Vrsinus een clouck man ter orloghen, dye sijn schepen ende doorloghe ter zee ghelaten hadde, ende sandt sijn volc om den coninc van Vranckerijcke te hulpen te commene. Sulcke bannieren namen dye Sforciaensche ruters huerlieder vianden den fransoysen, ende liepen wech met so groter vreesen dat dese ruyters van Arentius som in dye riuiere spronghen ende en peynsden anders niet dan om vlien.

¶ Den.xx.sten in Sporcle waren met allen vele vrouwen, kinderen, ende sommeghe lieden van Pauien buyten der stede ghegaen om waermoes cruyt, ende hout ende die sommeghe om hem lieden te verwandelene ende een nieuwe lucht te scheppene in die bogaerden ende ackers ter westsijden ongewapent. Doe quamen vp hem lieden van drie sijden drie franschen scharen, si veriaechden die vrouwen ende quetstender vele vrouwen die beurucht waren, ende cleene kinderkens die niet gheulien en consten, maer daer waren twee duytschen met groten stocken die aen deen eynde wel gheysert waren, ende versloughen twee rudders met ghebardeerde peerden, ende smeten die peerden in vele sticken, ende dander duytschen quamen hemlieden te hulpen, ende deden die fransoysen vlien, daer

{==xxvi.v==} {>>pagina-aanduiding<<}

laghen vele spaengiaerden by sinte Steuens capelle met bussen, die quamen yeghen die fransoysen, ende beletten huerlieder fellen vploop men sach daer dat die cloucke rudder Ioannes de medicis die met eender busse in sijn sijde seer gequetst was, ende tsanderdaechs wistment van sconincx trompetten, dat dye ander capiteyn Anthonius commen was om sommeghe gheuanghene te vermanghelene.

¶ Den.xiij.sten in Sporcle waren die van Pauien in die laetste benautheyt van ghebreke, want die duytschen claechden dat si gheenen wijn en hadden, ende dat sy gheenen te coope en vonden, ende alle dye poorters huysen waren ydel van wijne. Doe sant die cloucke capiteyn Anthonius eenen cloucken rudder den capiteyn vanden ghebardeerden peerdevolcke, Sancilopen tot skeysers vpperste capiteynen, die inden tweeste nacht wake duer diueersche nauwe ende ongherakelike weghen duer sommeghe fransche waken eyndelinghe gheraecte in skeysers leghere, ende hy nam raet metten capiteynen wat si doen souden om Pauyen vanden belegge te verlossene. Tsnachts daer naer ontrent den twee hueren die alder cloucste Marquis van Piscaire naer dat hi tghedelf vanden vianden wel ouersien hadde, hy quam aen dye sijde daer huerlider bussen ende engienen laghen met twee Spaensche legioenen seer clouckelic in ghesmeten, hi slouch die wakers ende bewaerders doot, ende dede alle dye engienen lossen ende in die gracht werpen Terstont quamen die fransoysen daerwaert om huerlieder volc t helpene, die Spaengiaerden schoten seer met huerlieder bussen ende met haechbussen, so dat si onder fransoysen ende Zwitsen wel vijfhondert doot schoten, ende daer waren lettel spaengiaerden ghequetst. Sconincx van Vranckerijck engienmeester gaf hem gheuanghen inden handen van den cloucken Marquis, ende daer waren noch veel edele fransoysen gheuanghen, dit was den Prinche Anthonio vertrocken byden bespieders.

¶ Den.xxiiij.sten in Sporcle vertrack mi die vermaerde rudder Sancilopes, die snachts daer naer duer diueersche heymelike weghen huyt skeysers leghere fraey ende ongequetst met eenen anderen capiteyn Miranda ghenaemt binnen Pauien quam, die wijse graue Hieronimus moronus niet yegenstaende dat hi seer ghequelt was vanden artyken nochtan wilde hy altijt in skeysers leghere bi dage ende bi nachte sijn, om den anderen goeden raet ende onderwijs vander orloghe te gheuene, som tijts slapende onder die voetknechten, ghelogiert sijn.

¶ Te dien tijde quam Ioannes baptista Crosius als die der keyserlike maiesteyt weluaert ende hoocheit beminde, om dat hi dbeuel van skeysers volcke volbrengen soude, met lettel voetvolcx int casteel van Montagu, om dat hi die vittaelge weeren soude diemen na die fransche leghers voerde van ontrent Placensen, ende ontrent den weghe van Emilien. als die walen dat verhoorden si sonden.ij.legioenen voetvolcx daerwaert, ende dedense binnen den casteele vlien, ende beleyden tcasteel, maer hi hadde hem so ghetrauwelic ende so vromelick dat hijer vele doot slouch ende bedwancse van voor tcasteel te treckene ende di siedge te latene.

¶ Den.xxv.sten in Sporcle gauen skeysers Capiteynen van vp thoochste van huerlieder leghere teeken van vechtene. als die capiteyn Anthonius dat sach van vp tcasteel van Pauien, hi was seer verblijt als oft hy van te voren die victorie gheweten hadde, hi stelde die duytschen ende die spaengiaerden in goede ordonnancie, ende dede alle manieren van engienen ende van orloochschen gheschutte bereet maken, ende hi gaf den vromen capiteyn Mattheo de Becaria ende sommeghe poorters vander stede dlast dat si die vesten en die stede wel bewaren souden. Bartholomeus Eustacius hadde lieuere metten spaengiaerden yeghen dye vianden te treckene ende daer prijs te behalene dan binnen der stede te blijuene. In die derde wake vander seluer nacht, begonste skeysers gheluckeghe armeye, huerlieder leghere latende aen den sijde naer Pauyen te commene, maer maecte eesrtwerf met wonderlicker consten, met huerlieder bussen ende engienen, met grooter haesten drye groote gaten inden muer van sconincx percke, dye den Franschen legher seer versterckte ende beschudde. Als dye coninck van Vranckerijck dat verhoorde hy dede terstont grote

{==xxvij.r==} {>>pagina-aanduiding<<}

engienen brenghen ter plaetsen daer dye schone playsante stede van Mirabelle was daerwaert dat hem dochte dat skeysers armeye quam, ende inder Zwitsen legher dede die coninc tsnuchtens veel engienen voeren, ende sandt daerwaert den prinche van Obengni, daer naer Hannibal den Gascoen, poortere van Alexandrien, ten laetsten sandt hi daer waert den cloucken Prinche van Saintpol, doen dede hi daer verbeyden die armeye van den ghebardeerden ende lichten peerden volcke in goeder ordonnancie, daer onder dat waren die Zwitsen, dye Daulphinoysen, ende sommeghe Italianen vp eenen hoop. Ende also waren die fransoysen bedeelt in vier houcken, naer dat die fransoysen skeysers volc saghen commen met cloucken ende onueruaerden moede om die Fransoysen te beuechtene, die Italianen quamen met eender schoonder bataelgen voren met huerlieder ghescutte. Ditte siende van verre die fransoysen, si schoten met groten engienen vp skeysers volc, si quetstender vele, ende dedens scheeden, so datter vele bedwonghen waren te vliene. Die grootmoedeghe rudder Anthonius de lieua, also saen als hy van vp tcasteel van Pauien al dat gheschut hoorde, al en conste hi skeysers volck noch die Fransoysen niet ghesien om den groten mist, die in dye lucht was, hi trac blijdelic met sijnen beleyden rudders ende met sijnen engienen huyter stede, ende ten eersten naer dat hy veel peerdevolcx ende voetvolcx veriaecht hadde, slouch met sijnen volcke int heyr van sijnen vianden. Maer die fransoysen ende skeysers volc hadden seer begonste te vechten, ende deerste bataelge vanden Fransoysen daer in dat waren die capiteynen, die prinche Lescu, die heere van Brion, Fredericus de Bozula dye versloughen sommeghe van skeysers volcke, ende dander begonsten te vliene, ende namen die meeste engienen van skeysers lieden, ende die Zwitsen ende dye Italianen dye metten fransoysen waren die aenueerdense, so dat skeysers volc wat achterwaert deynsen moeste, want die yseren clooten vloghen ontrent haerlieder ooren, ende verloren sommeghe van huerlieder volcke. Doe scheen die fortune (die veel vermach in saken van orloghen) metten fransoysen te sijne. Maer die cloucke here de Marquis van Piscaire dye sandt eenen bode aen den Viceroy ende aen den hertoge van Bourbon, dat doe tijt was te vechtene, ende dat datte den dach was die god ghemaect hadde, dat si vp die fransoysen victorie hebben souden, hi gaf skeysers volc goeden moet om vechten, ende als een briesschende leeu roupende ende slaende vp die fransoysen, ende veel schoone faeyten van wapenen bedrijuende ontstac huerlieder couraige, ende als ofter eenich helichdom gheweest hadde worden skeysers lieden ghemoet ende ontsteken. Die spaensche voetknechten die duerschoten ter stont met wonderlike gherasschicheyt die bataelge van den Zwitsen ende vanden landtsknechten, so dat die Zwitsen dye hem van te voren seer clouckelijc gheweest hadden, wonderlick veruaert waren ende keerden den rugghe, ende lieten daer die Italianen ende die lants knechten die metten fransoysen waren, in die bloedeghe bataelge. Dye cloucke capiteyn van skeysers voetvolcke Alphonsus de Marquis van wasti die seer vroom ende sterc was ende seer wel wiste die maniere van vechtene hi brac met vele vechtene tot in die middewaert van sijnen vianden, vele dootslaende, ende stelde dye armeye vanden Zwitsen in grooten dangiere, ende sijn edele dye hem volchden dye sloughen so groten slaghen vp die Zwitsen dat si hem lieden thooft cloofden totten schouderen, so dat beede die deelen hinghen tot vp die schouderen aen beede sijden. Die Fransche heeren ende die rudders metten ghebardeerden peerden vochten seer clouckelic, maer skeysers gebardeerde peerdevolc wederstonden ende bedwongen den eersten fellen vploop vanden fransoysen, ende sloughen met huerlieder onueruaerden handen vp hem lieden, ende dat seere te verwonderene es, daer waren vijf hondert Spaengiaerden ghestroyt met haechbussen te voete, die dicwijle die ghebardeerde rudders schoten datmense verre van huerlieder peerden sach vlieghen. Die alder stoutste capiteyn die Viceroy van Napels ende die hertoghe van Bourbon die vochten macht clouckeliken yeghen die Fransche Hertoghen ende capiteynen. Ende ooc ouer dander sijde die alder meeste coninc van Vrancke

{==xxvij.v==} {>>pagina-aanduiding<<}

rijck met sijnen edelen ontrent hem dye vacht seer stranghelic, ende hi duerstack den vromen vaendragher die ghesonden was vanden moghenden prinche Ferdinandus Eertshertoghe van Oostenrijcke, met eender armeye skeysers volcke te hulpen, die voor dander die battaelge begonst hadde met huerlieder capiteyn die graue Salmo seer clouckelic vechtende. Die alder sterckste rudder de Marquis van Piscaire naer dat hi drie wonden ontfaen hadde, int aensichte, inden buyc, ende in sijn been, hi quam den crancsten te hulpen, hy bracht nyeu volck voor die ghequetste, hy wacht seer clouckelick ende dede al dat een goet capiteyn doen mach. Dye seer vrome Hertoge van Bourbon sprac den duytschen toe, daer af die cloucke keyserlike Conseillier ende vrome rudder Iorijs Frintsperg capiteyn was, ende vermaende dye Bourgoensche knechten dat si clouckelijc vechten souden yeghen huer vianden, seggende. Goede vrome mannen, ten es bi mijnder verwaenthede niet, dat ic sol lastich een stic aenghenomen hebbe, ne maer huerlieder vromicheyt ende cloucheyt die heefter mi toe bedwonghen die meesten deel van onsen vianden sijn huerlinghen, sy vechten meer huyt vreesen dan huyt liefden, si verlaten hem lieden vp huer grote menichte, ende wi verblijden in onse vromichede, wi en sullen heden sonder eere ende prijs van hier niet scheeden, ende terstont als hi dat gheseyt hadde reed metten blooten sweerde vp sijn vianden, ende die battaelge gheduerde ontrent eene huere tijts. Doen sachmen alomme vp die velden die fransoysen ghestroyt, doot slaen, vanghen, ende vele warender so ghequetst dat si niet gheulien en consten, si en hadden gheene ruste, si pijnden somtijts vp te stane, ende men sachse terstont weder neer vallen. Ende die fransoysen waren doe van skeysers volcke verwonnen, nochtans en ghecreghen si die victorie niet sonder bloetstortinghe, want daer bleuen versleghen van skeysers volcke, twee edele capiteynen vanden ghebardeerde peerdevolcke. die Marquis van sint Angeli, ende Don Vgo de Cardona, ende ontrent vier hondert peerde volcx, ende so vele voetvolcx, maer van sconincx van Vranckerijcke volcke bleuen by nae alle die lants knechten ende die Italianen die hem lieden seer clouckelic weerden, van den duytschen versleghen, vanden Zwitsen bleuen daer deerlic versleghen ontrent vijfthien hondert, ende vij hondert diere vloon die liepen in die riuiere die gauen hem lieden gheuanghen in die handen vanden duytschen ende vanden Spaengiaerden. Men seyt dat in dese bloedeghe battaelge seuen duysent volcx versleghen was, wiens lichamen vp twee duysent passen bi malcanderen laghen vp tvelt daer den slach gheuiel. Daer bleuen ooc groote heeren van sconincx van Vranckerijcke edelen. Inden eersten die groote Amyrael van Vranckerijcke met sijnen sone, in wiens Raet ende wijshede die Coninck van Vranckerijcke hem seere betroude. Daer naer dye grote Marschalck van Vranckerijc, mijn here de la Palice, die moghende hertoge van Monfort, die edel prinche de la Trimoelle ende van Buycy, van Chiamon, ende van Bubancy, dye waren versleghen clouckelick vechtende, huerlieder lichamen waren ghedreghen in sinte Pauwels kercke, ende huer lieder inghewanden waren huyt ghedaen ende waren met costelijcken olyen ende cruden ghebalsemt, omme naermaels nae Vranckerijck te voerene. In desen slach  bleef ooc Galeam Sanseuerinus een vermaert ruddere, ende was van sijnen volcke met veel tranen ghedreghen inder Chartruesen clooster. Maer die alder moghenste coninc van Vranckerijcke seer stranghelic vechtende was van drie edele mannen die den Viceroy van Napels dienden gheuanghen, si quamen tot hem, daer sijn peert onder hem ghequetst lach, ende naer dat hi hem niet en wilde gheuanghen gheuen, die cloucke Viceroy reet daerwaert met sijnen blooten sweerde, ende nam den coninc die seer vermoeyt was gheuanghen. Terstont daer naer was die excellente coninc van Nauarre gheuanghen van skeysers volcke. Daer naer die grootmeestere van Vranckerijck diemen die groten bastaert van Sauoyen hiet, die Legaet vanden paeus, die Prinche van Memorency, die heere van Florenges die edele Marschalc van Vranckerijc, dye prinche de Lescu, ende die heere van Bonne-

{==xxviij.r==} {>>pagina-aanduiding<<}

uallis totter doot toe ghequetst sijnde gauen hem lieden gheuanghen in die handen vanden spaengiaerden, so dede ooc die here van Mentegani., die heere van Durannes. Die Hertoghe van Alenchon als hy sach dat die fransoysen verwonnen waren ende dat die Zwitsen vloon, hi reet met vierhondert peerden wech naer Vranckerijcke Die edele fransoys van Saintpol als hy sach den coninc sijnen here die hi seer beminde gheuanghen, hi was lieuere met veel wonden duerquetst dan dat hi met schaden gheuloden hadde, hem volchden dye vermaerde rudders Galeam burcgraue, Fredrick de Bozula, die prinche van Lorreynen, die here van Brion, die hertoghe van Valmont, die prinche van Obengy clouckelick vechtende gauen hem lieden gheuanghen in die handen vanden spaengiaerts. Daer naer waren ooc gheuanghen die edele heeren van Santememe, die heere van Camesyn, dye broeder vanden Marquis van Salucen, die prinche van Lorges, die heere van Guiche, van Naures, van Riaus, ende ander machteghe ende edele heeren, wiens namen te lanc waren te verhalene. Die edele ende cloucke capiteyn Anthonius de Lieua, ende die graue Lodronus met huerlieder volcke volchden die fransoysen die vloden, si versloughender vele, ende sommeghe edel rudders namen si gheuanghen. Doe skeysers rudders naer dat si byder gracien Gods die victorie ghecreghen hadden trocken met groter blijschapen met veel edele gheuanghenen met groten ouerdraghenden butinc die si huerlider vianden ghewonnen hadden triumphantelijck binnen der stede van Pauien. die coninc van Vranckerijc was tsijnder begheerten, ende midts dat hi daer omme badt, met grooten state gheleet int cloostere van sinte Pauwels, daer hi ghelogiert was eer die battaelge begonste. Dese victorie was om skeysers capiteynen seer heerlijc, ende bouen menschelijcken verstande, ende allen anderen voorledenen victorien te bouen gaende, ghemerct die grote vromichede, ende tingien vanden capiteyn ofte die saken bi hem lieden ghedaen. Want dat si den Coninck van Vranckerijcke beuochten ende verwonnen die daer te voren te water ende te lande die alder machtichste was, ende hadde daer met hem so onuertallijcke groot een armeye, so wonderlijcken wel van allen wapenen, ghescutte, ende anderen saken ghestoffeert. het es hem lieden te meerder eere dat die vyanden selue kennen ende lijden, want huerlieder hertoghen, capiteynen, ende grootste heeren, die kenden ende seyden openbaerlijc, dat die coninc van Vranckerijcke van allen den strijden die hi voortijts te watere ende te lande gheuochten hadde, noeyt vp een reys so groot verlies van volcke ghehadt en hadde.

    ¶ Vp dien seluen dach was dye stede van Pauien van die ketijuegher aermoede ende vanden langhen belegghe, byder gracien Gods, dye teeweghen daghen ghedanct ende gheloeft sijn moet, verlost ende ontsleghen.A M E N

¶ Int iaer van.xvc.xxv.doe hieltmen tgulden iaer te Roomen onder paeus Clemens.

¶ Oock int eerste van desen iare so quam die Spaensch vlote Tantwerpen wel van vijftich meerschepen. Ende doen wertter een poortegaloyser gherecht, om dat hi bi auende eenen Poortegaloyser vp die Fakens brugghe met een scheers sijn kele afsneet, ende meynde sijn ghelt te nemen, maer dye ghebueren hoorden tgheruchte, ende die misdadeghe wiert gheuanghen.

¶ In dye Maerte doe hieltmen grote feeste al omme, triumpherende, ende vierende seer costelijck draghende processie metten heylighen Sacramente, met allen ambachten ende schutteren, met barnde toortsen voor elcke gulde ende ambachten met des keysers wapenen ende huere wapenen, ende onder weghe waren seer schoone personagien ghemaect ende outaren daermen dat helich Sacrament vp settede, ende schonen sanc daer voren dede. Ende dese triumphe bedreefmen ter causen dat die coninc van Vranckerijcke gheuanghen was, alsoot voorseyde es

 
               
        
        
        
    [Opten.xix.sten van Maerte en Opten.xviij.sten dach van Meye]

¶ Opten.xix.sten van Maerte so verbarnden te Siericxzee veel ketelaers cramen af.

        ¶ Opten.xviij.sten dach van Meye doe verbarnden bi Antwerpen in een dorp gheheeten Hoboken.xij.woonsteden af, ende was vp eenen sondach.



        
        
    
    
{==xxviij.v==} {>>pagina-aanduiding<<}

¶ Vander valuacie vanden ghelde.

    Die valuacie was af ghelesen opten.xiiij sten dach van Decembre, veel vreemde munten waren verboden, dwelc qualic ghehouden was. Dye dobbel stuyuer waren gheset vp twee stuyuer ende eenen Inghelschen, maer waren wtghegheuen voor eenen braspenninc, ende also voort van allen anderen ghelde.


        
        
    
[Int iaer.xvc.xxvi.int beghintsel vanden iare]

    Int iaer.xvc.xxvi.int beghintsel vanden iare, so starf Ysabeele des keysers sustere, des conincx van Dennemarcken wijf, die langhe sieck ghelegen hadde, ende starf te Eertvelt, ende wart te Ghendt begrauen, ende liet achtere eenen sone ende twee dochteren.

¶ In desen selue maent quam die tijdinge dat het tractaet ghemaeckt was tusschen den keyser ende den coninc van Vranckerijc, ende dat den coninck van Vranckerijcke verlost soude worden vp condicie dat hi soude ouergheuen ende versaken trecht dat hi hadde aen Mylanen, aen Napels, aen Bourgoengien ende Doornicke, ende noch ander heerlicheden, ende dat hi soude reysen in sijn landt, ende seynden sijn kinderen in ostaedgie, totter tijt toe, dat dese beloften volbracht waren. Ende die Keyser soude hem te huwelijc gheuen Helenoram sijn sustere, die doen wedewe was vanden coninc van Poortegale Dwelc qualic ghehouden wart, want die Paeus metten Venetianen ende Lombaerden metten Geneuoysers meynden wel in die maent van Iunius die stadt van Mylanen in ghenomen te hebbene, maer Borbon ende die Spaengiaerden wierdens gheware ende sloughender vele deet, ende die hertoghe van Mylanen wiert gheuanghen, so dat die orloghe in Italien van daghe te daghe wies, wantter met alle veel Spaengiaerden ouer quamen. Ende wt duytslant quam hertoghe Iorijs met vele duytschen ter hulpen van Borbon, so dat daer dicwils gheschalmust wiert, maer des keysers volck behielt altoos die ouerhant, ende wonnen steden ende sloten.


       
        
    
    [Opten.xi.sten dach Februarij]

    ¶ Opten.xi.sten dach Februarij doen wesende papen vastenauont, doen wast paeys wtghelesen vp condicien voorseyde.


Hoe Ferdinandus Eertshertoghe van Oostenrijck tot coninc van Bemen ghecoren wart.

    Ende waer vrou Marie Coninghinne van Vngaren voor den Vngaren ende Turcken tot dier tijt onthouden wart, met warachteghen gront. Hoe die Turck dat voorleden.xxvi.iaer int lant van Vngaren gheleeft heeft. Ooc hoe die coninck van Vngaren doot gheuonden wart. item hoe die Turck die stadt Osen, ooc veel ander steden ende landen in Vngaren ghewonnen, naer sijnen wille ghebruyct. Ooc hoe graef Christoffel griecx Weesenburch wederomme inghenomen heeft.

¶ Dat.x.Capittel.

Nae dat die gruwelicke, ende tyrannissche Turck, sijne woedende tyrannye so gheheel barnende ende dorstich vp die christenen ghekeert, ende sijnen aenslach tot dier meeninghe ghemaect heeft die christenen tot niet te doene, oock onder sijn regement ende ghewalt te brenghen, hoewel dat dit selue by ons christen seer cleene ende voor spot gheacht wort, so ist nochtans kenlic ende warachtich, hoe dat van dier tijt af als des conincx Godefroed van Billion.die voorseyde Turck der Christenheyt af heeft ghedrongen vele lants betuecht ons die grote menichte der landen ende steden van Orienten, hoe wel buyten der christenheyt, nochtans den scriftgheleerden wel kenlic es, dye om der cortheyt wil hier gheswegen worden. Ooc dye voorseyde Turck der Christenheyt onlancx swaerlic ouerleghen es gheweest, niet alleen om der groter schaden die die ghemeen Christenheyt door sijn rasende tyrannye ontfanghen int Conincrijck van Vngaren, Bemen, int conincrijck van Polen, inder Mulda Littaw, Crabaten, Rodis, welc die alder vaste poorten der zee, slotel Europa ende der Christenheit sijn geweest. Maer noch toecomstich te besorghen es die machtichste landen ende steden, welc nv aen die Turcsche frontieren ghelegen sijn, als Apulia, Sicilia, Neapels Italia, Romen, Lombardien etc. Oostenrijc Steur, Keruten, Merhem, Schlesi, Meyssen etc. ooc die cans onuersiens versien moch

{==xxix.r==} {>>pagina-aanduiding<<}

ten daer om als sware treffelicke saken der Christenheyt niet cleyne es te achten. Want die voorseyde tyrannye die die Turck ghedaen heeft ende noch doet, lacen aen velen houcken ende claghelic beuonden wordt, welc groot iammer by allen christenen staten hertelic te aenmercken ende te bedenckene noot es.



        
        
        
    
Hoe die tyrannissche raserye der Turcken int Conincrijck van Vngaren, int voorleden ses en twintichste Iaer ghehandelt, ende veel onschuldichs christelicx bloets ghestort heeft.

 Oock hoe die Christelicke coninck van Vngaren met veel Christelicke rudders Vorsten ende heeren, gheestelick ende waerlick haer leuen gheeynt hebben.
Nae dat die voorghenoemde turck cortelinge Rodis, Griecxwitsenburch met anderen vasticheden der Christenheyt afghedronghen, ende in heeft oock naer sijnen lust ghesterct ende beset etc. is hy wederom in sijne oude voetstappen ghetreden, ende heeft hem naer den heleghen Sinxdach inden somere des ses en twintichsten Iaers by Griecxwitsenburch ouer die water vloet die Saw, heymelijck ende onuersiens vp ghemaect met eenen seer machteghen groten toech te peerde ende te voet bi twee hondert duysent sterck, oock met een groot ontallick gheschut. Ende als dye voorseyde Turck alsoo in stiller haesticheyt onbehindert, met goeder tijt dat gheschutte met alle rustinghe ouer dat water vp der Christenen sijde, in dat Vnghersche lant bracht, welc wel te doen was, aenghesien dat si den slotel van Griecxwitsenburch hadden. Daer hebben si al haer volck te peerde ende ooc te voet ghemonstert, oock haer bussen ende waghenborch ernstelijck ghestelt, ende een ordonnancie ghemaeckt vp seuen mijlen breet, alsoo in dat landt herwaerts ende ghinswaerts gheuallen, ende daghelicx voorder ghetoghen, ende dat alsoo inghenomen ende al gheheel verbarnt ende verworcht daer sy aen quamen. Sonderlinge waermen teghen hem ter weere stelde, hebben si noch vrouwen noch maechden ionck noch oudt, noch nyemanden ghespaert, maer al ghedoot, ende hebben alsoo vier weken int landt gheleghen, eer dat die Coninc van Vngaren ghewareghe kentschap mochte hebben. Ende als si nerghens hem lange en versuymden, maer met haer grote macht van volcke dye si hadden altoos voort aen toghen tot dat si quamen in dat Sinicher landt, daer den besten Vngherschen wijn plach te wassen, ende daer dat landt met prouanden alder beste versien was daer schicten si hem eerst recht ter weere ende lagherden hem lieden, ende sloughen haer Cameelen (dier si een grote somme hadden) in die wijn berghen datse dye wijnstocken met den wijndruuen tot aen die eerde af aten, ende inden gront verdoruen, want si dye verraderye ende kenschap wel hadden dat gheen wederstoot voor handen en was, so mochten si haren moet ende wille wel ghebruycken nae huerlieder begheerte. Ende doen si dat vaste slot Peeter wardijn wonnen, sloughen dye valsche rasende tyrannen vijf hondert Christenen den hals af, ende een yeghelijck stack een hooft vp sijne spies, ende ghinghen alsoo met grooter triumphen. Ende als si vp die plaetse quamen voor den Tyrannisschen  Keysere, dede eender een oratie ende sprake voor den voorseyden tyrannisschen Keysere, ende naer der seluer sprake hebben si die hoofden die vp huerlieder spiecen stonden al laten vallen etc.


[Als dan dye alder christelijcste coninck van Vngaren die saken verstont]

    Als dan dye alder christelijcste coninck van Vngaren die saken verstont, welcke bootschap hem te horen vreemt was, so schicte sijn Coninclicke maiesteyt Boden ende Ambassaten huyt, die saken te vercondighen, dye den coninc ware kenschap brochten, hoe dat dye tyrannissche Turck met groter macht van volcke int landt was, ende alles verderfde dat daer was, waer af dye Coninck seer leede te moede was, want hi ter orloghen seer qualicghestelt was ende met allen qualic daer vp versien, want daer en was ghelt noch volc te peerde noch te voet. Also dede

{==xxix.v==} {>>pagina-aanduiding<<}

hi cortelinghe huyt scriuen in allen sijn lantschappen, Bemen, Polen, Merhern, ende Vngaren, om volc ende hulpe, ooc vp den keyserlijcken rijcksdach die ionst te Spier verclaren, hoe wel hem so corts ende gheringhe gheen hulp gelijc die noot eysschet mocht ghescien, ende nochtan dye tyrannissche hont nacht noch dach en rustede etc. Nochtans dede die vrome coninc (ghelijc eenen christelijcken coninc behoorde) sijn landt ende lieden toemakende, ende versuymde hem niet langhe, tooch huyt met ynnegher viericheyt ende grooter haesticheyt met weenich volcx in een vlec gheheeten Dulua.xvi.mijlen naer Ossen aen die riuier Donaw gheheeten gheleghen, al daer slouch hi sijnen eersten legher yeghen den Turck, ende en hadde bouen vier duysent mannen niet by hem te peerde ende te voeten, ende moeste hem lieden eeuen also wel besorghen in dat dorp voor die Vngaren als voor den Turc. Ende terstont begonst een allaerm onder hem lieden van twee forieren, des conincx forier ende des bisschops van Gaus Forier, die quamen tsamen voor een herberge. Doen woude des conincx Forier sijnen heere den Coninck daer in logieren. Ende des Bisschops Forier den bisschop van Gaus daer in forieren, ende sprac, sijn heer waer coninc in Vngaren. Daer om gafmen des bisschops Forier sijn recht, ende lieten met clippelen staen dat hi starf. Ende als die coninck om hulp huyt screef maecte hem dat volck ouer al vp om hem toe te trecken, ende den hoop begonst te meerderen. Doen dedemen den legher weder trecken tot Batha, drie mijlen van Dulua. Als si noch gheen hooftlieden en hadden, ende haer regement niet besedt, noch gheen ordonnancie, oock die Vngaren malcanderen verslouchen ende verworchden, naer weynich tijts maeckten si hooftlieden, ende wart vanden Vngaren vpperste hoofman ghemaect Thamere Paul die welcke een minderbruer gheweest hadde, ende corts te voren tot eenen bisschop tot Galischan ghemaect was. Dye ander graef Iorye van Treut des van Weyda broedere, beede gheboren Vngaren. Daer naer toghen si weder naer Mahaisch aender Danen, ende al daer was eenen machteghen hoop vergadert by.xxx.duysent sterc te peerde ende te voet, die bi hem hadden.vc.goeder waghen ende hebben een stercke waghenburch ghesloten, ende haren legher gheslaghen in dye waghenburch, hoe wel si noch gheen goede ordonnancie noch regement en hadden, ooc tot die slach oorden noch nyet ghestelt en waren. so en was dat Turcsche Legher niet meer dan een halue mijle van daer gheleghen, ende haddent al rontsomme verbarnt Doen had die coninc tot hem laten commen sijn lantsheeren, sommeghe bisschoppen ende Prelaten, ende met hem lieden daer Raet ghehouden ende sijn met haren raet ouer een ghecommen, ende hebben ghesloten, als dat si yeghen den Turck slaen wouden ghelijc hier naer volcht.


        
        
         
    
Hoe dat inden slach toeghegaen es, daer die Christelijcke Coninck van Vngaren voor allen Christelijcken natien, sijn ontschuldich ionghe bloet so Rudderlick ghestort, ende sijn leuen gheeynt heeft etc.

HEt es vp der Christenen sijden wel also dye faem gheweest ende ghemeyn segghen, hoe dat die Turck sommege Vngherschen heeren soude gheuen ende toe gheseyt hebbeneen merckelicke grote somme ghelts, dat si hem in dat lant souden helpen. Hier om soude die voorseyde Turck den coninc gheschreuen hebben als dat hi hem wilde laten trecken sijn volc in orloghe te leyden, hi hadde een lant ghecocht dat soude hi besien ende innemen Daer vp aen den coninc begeerde hi spraec met hem te houden des donderdaechs den naesten dach nae dat den slach gheschiede, met ende in gheleytsche wijse. Als die Vngaren dat mercten hebben si tot den coninc gheseyt. Willen si den slach niet doen ghelijc si besloten hebben, so wouden si hem met allen sijnen volck slaen. Daer om soude die coninc met huerlieden te vreden wesen, so moest hy den slach doen nae haren wille.


       
        
    
    [Op den woensdach den neghenentwintichsten dach Augusti]

    ¶ Op den woensdach den neghenentwintichsten dach Augusti, vp sinte Ians onthoofdinghen dach ten.vi.hueren es coninc

{==xxx.r==} {>>pagina-aanduiding<<}

Lodewijck van Vngaren met alle sijnen volcke vp ghebroken ende huyt der wagenburch ghetoghen, ende als voorseyt es Damere Paul dye monick etc. haer vpperste hooftman hebben hare slach oorden ghemaeckt vp twee hoopen, ende dye voorseyde monick had dat beste gheschut tot hem waerts inden Vngherschen leghere ghenomen ende niet tot des conincx hoep. Also en heeft die coninc niet langhe ghetoeft ende es den Turck onder oghen ghetoghen. doen heeft hem die Turck laten sien met eenen verlorenen hoop, ende te beyden sijden met crachten vp malcanderen ghetoghen, ende hebben begonst te schermutsen, ende schoten dat ghescut af op die Turcken al waer sijt meenden te ghelucken, maer die Turcken en deden noch gheenen schuet. Dat hadde gheduert van smorghens ten viij.hueren af tot vier heuren snamiddaechs Doen hebben dye Turcken begonst te vlien maer dat deden si vp huerlieder vordeel om naerder te locken tot den gheschut, ende sijn so met listen achter hem gheuloden neffens hare waghenburch, welc ghesloten was met enckel Cameelen. Doen heeft dye coninck met sijnen hoope tot hem in gheschoten also crachtich dat si die waghenburch met den Cameelen verlaten hebben. Ende haer vpperste Capiteyn Damiri Paul met sijnen Vngherschen hoop had dat stercste ende beste ghescut al te vergheefs af gheschoten al eer dat ghescut vianden reycken mocht, ende oock veel te hooch gheschoten. Doen sijn die Turcken voor ghecommen ende hem met haren gheweldeghen hoop laten sien. Hoe wel si haer lossinghe goet hadden so en hebben si nochtan haerlieder voordeel nyet ouer ghegheuen, ende hadden hare scans gheweer ende gheschut tusschen twee diepe grauen vp der Mahischen heyden verborghen toe ghestelt, ende haer gheschut begrauen een ontallike grote menichte, daer bi sy Rodissche lieden hadden. Doen nv dye coninc sijnen rechten aengreep doen woude, hart ende vast vp hen haestede tot dat sy hem selfs int gheschut liepen, hebben sy eerst haer gheschut af gheschoten ende altemael wel ghetreffen, dat duerde ontrent een huere lanc. Ende dat gheschut ghinck crachtich vp des conincx hoop af, ende niet vp der Vngaren hoop. Doen es dye Damiri Paul als vpperste, met sijnen Vngherschen hoop gheuloden, ende also eene vlucht sonder noot ghemaect, want die Turck met sijnen gheschut den Vngherschen hoop nerghent na en hadde moghen reycken. Maer die vorme coninck met sijnen rudderlicken volcke duytsche ende Bemen, bleef staende tot dat die Turck driemael gheladen ende af gheschoten hadde. Maer doen daer gheen hulpe oft verlossinghe en was, ende si met den gheschut ende volc vanden Turck so te peerde ende te voet ouervallen worden, vloden si achterwaerts nae den waghenburch, welc die Vngaren in haerder vlucht oock ghebroken hadden, ende met den waghen wech gheuloden waren, den coninck met eenen cleenen hoop alsoo verlatende. Also volchden hem die vianden van achter vp die hielen totten wagenburch, daer en halp gheen weere meer, ende quam menich vroom man schandelic om sijn leuen. Also quam coninck Lodewijck met sommeghen heeren ende edelen ooc vp die vlucht. Ende als si die peerden met vollen toom lieten loopen, so quamen sy aen eenen moschachteghen dootlegge daer quamen si eensdeels door, een deel lieten die peerden steken ende ontliepen te voet van daer. Ende als die coninck met eenen swaren peerde ende harnasch ooc nae reet, es dat peert met hem inghesoncken, so dat hi hem verhaelde ende weder om wilde trecken, heeft dat peert hem hooch vp gheworpen ende met den Coninck achter rugghe gheuallen, dat hem dat kurisch heeft den hals af ghestooten ende also in die dootlegge of somph inden kurisch met dorstigher begeerten der Turcken moeten versticken ende verderuen, ende sijn leuen (als een wreker der verlorender kercken sinte Sophyen tot Constantinopelen) gelijc een christelicke rudder, salichlic gheeynt, die almachtege god sy hem ghenadich, ende loons hem inder eewicheyt. Ende es also doot met peerde ende harnasch niet verde van eenen vlietenden water (dye Trab gheheeten) gheuonden van eenen Vngherschen here ghenoemt Ceterus, ende die heuet onsen ghenadichsten here Ferdinando coninc van Bemen Eertshertoghe van Oostenrijck etc. also verclaert. Ende en

{==xxx.v==} {>>pagina-aanduiding<<}

hadden die Vngaren niet so seere schandelick gheuloden, maer by haren coninc ende sijnen volc, die hem so langhen tijt rudderlic weerden, blijuen staen, ende dat costelijcke gheschut, welck van veel coninghen ende Keyseren langhen tijt, tot wederstant der Turcken gheordonneert was tsamen met den waghenburch totten voordeel recht ghebruyct hadden, so waren si wel vp dien dach ongheslaghen ghebleuen, ende hadden den Turck grote schade ghedaen, hem ende alle sijn heyr te rugghe ghedreuen etc.

    ¶ Daer naer swoensdaechs nae sinte Symon ende Iudas dach had onse ghenadichste heer coninck van Bemen, Eertshertoghe van Oostenrijck etc. den voorseyde coninck van Vngaren etc. seer heerlic ende costelic laten begaen tot Ween in Oostenrijc in sinte Steuens kercke, welcke heerlicke beganckenisse nyet wel te bescrijuen en waren etc. Ende als met dier tijt grootelick ghesolliciteert wart om dat Coninckrijcke cen Praga in Bemen van sommeghen Coninclicken ende Vorstelicken grote Ambassaten, welcke om die Coninclike croon te ontfanghen groot ghelt huyt boden, sonderlinc coninc Franciscus van Vranckerijck etc. Ende Ferdinandus als Eertshertoghe van Oostenrijck etc. sijn treffelike Ambassaten ooc daer schicte, die welcke vp die selue tijt Ferdinando die bootschap brochten, hoe dat hi Coninc van Bemen ghecoren was etc. Also hadde dye voorseyde Ferdinandus dat coninclicke sweert huyt Bemen ontfanghen ende aenghenomen vp sinte Symon ende Iudas auont, welc men hem als sijnder Conincliker maiesteyt tot Coninck van Bemen ghecoren vp die beganckenisse hadt voor ghedraghen etc. 

¶ Item daer nae also gheringhe die Turc den slach ghewonnen hadde, heeft hy op Ossen ende Pescht toe ghehaest. Pescht in eender hueren ghewonnen ende verbarnt, ende alle tvolc dat hi daer in vant verworcht ende duersteken. So es hi daer naer voor Ossen ghetoghen, ende dat beleghen ende beschoten. Maer om dattet niet beset en was, ende dat meeste deel daer huyt gheweken. Ooc die weere dye si ontrent drie hueren lanck deden teghen die vianden, voor niet te achten was, hebben sijt ouermits sommege huysen die aen der stadt mueren laghen, beclommen ende in ghedronghen. Ende alsoo vp onser lieuer vrouwen gheboerts dach in ghenomen, wat duytsch volc si daer in vonden trichs volc oft wat duytsch conde spreken hebben si te lijue ghelaten. Ende wat Vnghers volc was, man, wijf, ende kinder hebben si al verworcht ende duersteken. Voort dat slot terstont aengheloopen ende twee stormen daer aen verloren. Ten derden male heeft hy begheert men soude hem dat slot vp gheuen ende souden haer leuen behouden, want ten holp gheen ghewalt. Doen hebben si begheert die daer in waren, men soude hem lieden versekeringhe van lijf ende leuen doen. Dat wardt hem toe gheseyt, ende hebben dat slot vpghegheuen. Als dye Turck dat slot in nam, hadde hi den ioden eenen wille vp ghegheuen, oft si wouden met hem trecken oft te Ossen blijuen. Doen es haerder alder meeninghe gheweest tot Ossen te blijuen. Op dat selue hadde hi hem beraet ghegheuen drie daghen, ende als dese drie daghen om waren so es noch haerder alder meeninghe gheweest tot Ossen te blijuen Doen heeft dye Truck drye hoopen ghemaect huyt den Ioden, te weten, die Ioden van.xxx.ende.xl.iaren vp eenen hoop, die ionghen onder.xx.iaren vp den anderen, ende die wijuen ende kinder vp den derden hoop, ende een yeghelicke partye soude kiesen op wat plaetsen si wouden blijuen. Alsoo es haerder alder meeninghe gheweest te Ossen. Doen dat die Truc vernam, liet hy die oude Ioden nemen ende al verworghen, die ionghen onder.xx.iaren des ghelijcx wijuen ende die kinderen heeft hy allen met hem wech gheleyt, ende ontrent vier duysent Ioden doot gheslaghen. Also heeft hy Ossen huyt ghebarnt behaluen dat slot ende den Marstal. Ende heeft daer brocht.xiiijc.Cameelen, al dat yser ende goet dat hi vant, welc ghelt weert was heeft hy vp die Cameelen gheladen. Oock niet alleen die cameelen, maer ooc vele te schepe, latende alle die fonteynen ende hoecken vaghen die inder stadt waren.

¶ Also heeft die Truck af ghetoghen ende die cameelen voor hem gheschict, die welke hebben ghegaen eenen dach ende ghe-

{==xxxi.r==} {>>pagina-aanduiding<<}

heelen nacht sonder eynde. Daer na heeft die Turck nae ghetoghen, ende doen hy ouer die Brugghe es gheweest, liet hi die brugghe af werpen. Nochtans en wistmen doen gheenen anderen Turck int lant dan Graef Hans weyda huyt Seuen borghen, welcker dien van Pescht ende Ossen toe screef, hy woude hem met.xl.duysent mans te hulpen commen, hem te verlossene ende tontsetten, dwelc si wachtende hoepten, waer en was niet te voorschijn commen. Dye selue Weyda had die Vnghersche croon ende seyde, so wie die hebben soude die soudese metten sweerde winnen. Desghelijcken so begheerde hi ooc, datmen soude hem die coninginne van Vngaren gheuen, oft neen, hy woudese met ghewalt halen. Also had dye Coninck van Bemen Eertshertooch van Oostenrijcke  etc. Vrou Marie coninghinne van Vngaren, gheboren van Castilien, hertoghinne van Oostenrijc, sijner.Coninclijcker.M.suster, den voorseyde Weyda vernomen te ouercommen, ende es te Ween huyt ghetoghen des dinxdaechs voor sinte Marten, om dies wille ende meeninge sijn suster te halen ende te brenghen tot Ween. Doen hi vp den wech quam met eenen machteghen toech te peerde ende te voet naer Presburch te trecken, die tijt heeft een Vnghersche hooftman te Presburch int slot gheleghen die goede kenschap daer vp hadde. Ende als hi dat mercte, heeft hi bi nacht vp ghebroken, ende heuet al vp of gheplondert ende gheruymt dat int slot was, dat hem hem in een schip nemende, ende es also bi nacht met dat goetwech ghetoghen. Des morghens Ferdinandus met sijnen volck foor die stadt commende, terstont lietmen hem in sonder eeneghe weere. Doen es hi totter voorseyde coninghinnen sijnder suster vpt slot ghecommen. Als gheplondert ende nyet meer daer in en was, heeft hi dat slot weder om ghespijst, ende also met duytschen volcke besedt, dattet met gods hulpe, voor den Weyda ende turck wel beuesticht ende bewaert es. Alsoo es die voorseyde Coninghinne te Presburch int slot bi haren erfgoeden ende renten bleuen etc. 

¶ Item Marcgraue Iorye ende dye Beemsche Cancelier met veel Beemschen heren sijn in haerder rustinghen gheweest vp den wech totten slach te trecken. Doen had hem dye bisschop van Grahij, als Cancellier in den naem des Conincx ghescreuen, si en dorsten niet commen, want daer en was voor gheenen Turck meer anxt te hebben, men hadde hem lieden niet van doene, si mochten wel weder om keeren ende thuys blijuen. Also es door des bisschops schalcheyt ende des conincx onwetenheyt dat beste volck achter bleuen.

¶ Item het es een capiteyn Woscha, in dye stadt vijfkercken met sijn volc gheweest, ende hebben hem dye van Vijfkercken der stadt slotel twee mijlen weechs teghen gebracht, met begheerte ende ghebuechde knien ghebeden, dat si die stad vp nemen souden in ghenaden. Hoe wel hi hem lieden dat toe seyde, also in dye stadt commende ende twee daghen met vreden daer in ghebleuen es, so hadde hi nochtans des derden daechs laten vp blasen, dat alle man, out ende ionck etc. vp dye marct soude commen, al daer soude men hem lieden wat voorhouden. Als si nv, ghelijc die ghehoorsaem, ende als die gheerne met vreden ende rusten ghebleuen hadden, daer commen waren, hadse die voorseyde Woscha dat christelicke volc al by malcanderen laten doot slaen ende doorsteken. Oock wat si der iongher vrouwen ofte ionghen meyskens verworchden, bedreuen si haren wille daer mede, ende schenctense die een den anderen voort, als sijse dan ghenoech hadden, soe sloughen sijse den hals af. Ten can so iammerlic niet bescreuen worden, of ten es noch veel tyrannisscher gheschiet.

¶ Die voorseyde Woscha hadde den Coninck ende sijn heerschappen laten soucken onder doode ende leuende eer hi vonden wart, van hertooch Nycolaus Matheaschko, maer nyet vindende soe vonden si alleender den Eertsbisschop van Gelitscan ende heeren faxiamisch. Doen hadde hy den Eertsbisscop vanden dooden lichaem thooft laten af slaen ende den Keyser voor ghebracht. Ende als si onder die gheuanghen ende doode sochten gheen heerschap vindende, behaluen sommeghe edelinghen, so hebben si sommege gheuanghen Vngaren, ouermidts hare bequaemheyt los ghemaect, dye in dye vlucht oock sommeghe Turcken versloughen, des liet dye Keysere huyt toornich-

{==xxxi.v==} {>>pagina-aanduiding<<}

schap haerder duysent, den hals af slaen, ende gaf den voorseyden die daer soecken moesten, het tuych, fluweel ende teeringe ende lietse met.iiij.hondert peerden van Ossen hen vp brenghen.

¶ Item desghelijcken salmen ooc weten, dat Graue Christoffel van Crabaten dye Gricxwittenburch in nam in deser manieren ende volbracht. Als hi te velde es gheleghen, heeft die ouerste van Griecxwittenburch met sijnen dienaren, vp den roef ghereden, dat hadde graef Christoffel vernomen ende hem niet langhe versuymt, maer vp hen ghereden ende hem gheuanghen. Doen seyde die ouerste huyt Griecxwittenburch, dat hi hem sijn leuen liet, hi wilde hem aen dye stadt helpen, alsoo es hem dat leuen toe gheseyt. Doen nam die ouerste aen.iij.hondert duytsche knechten ende leyde hem hare handen vp haren rugghe, of si ghebonden waren gheweest, nochtans hadden si hare bussen ende dengiens bi hem lieden ende verborghen ghedraghen. Also hadden graue christoffel der gheuanghenen Turcken cleeder aen ghedaen ende gheleyt voor die stadt. Doen was nyemant ghebonden, maer alleen die helft hebben Turcken cleeder aen ghehadt, ende die ander helft ghinghen als arme gheuanghen lieden ende also gheuanghen ghebracht voor die stadt Een Turc hadde begheert men soude die poorte vp doen, want daer quamen gheuanghen lieden. Also hebben si haest elc die poorte vp ghedaen. Doen hebben graue Christoffels knechten een lofsinghe ghegeuen als die stadt vp was, met dien nam hi Griecxwittenburch in, ende doorstack wat Turcken daer in waren.

¶ Maer naer dyen Ferdinandus als Coninc van Bemen, ghelijc voorseyde es van Presburch, van vrou Marie Coninghinne van Vngaren etc. sijnder suster ghescheyden es gheweest, ende weder vp na Ween tooch, so heeft hi hem met eender groter machte toe ghemaect, ende es van Ween huyt ghetoghen naer Praga in dat Beemsche landt. Die Coninclijcke croon van Bemen vp dat nyeuwe iaer des teghenwoordighen iaers van.xxvij.te ontfanghen, ende hadde voorseyde Ferdinandus bi hem, ende in die besettinghe tegen den Turck wel tsestich duysent mans, te peerde ende te voet, ende warden alle wel betaelt, dat gheen clacht noch ghebrec aen dye betalinge en was. Men was ooc des sins, terstont naer der crooninghe teghen den somer, in Vngaren te trecken die Vnghersche croon oock te halen, ende dye Vngaren tsamen met den Turc huyt den lande te slaen, ooc den Turck met ghewalt thuys te versoucken, hoe wel dat selue met Raet der Keyserlijcker maiesteyt ende andere christelijcke Coninghen, Vorsten ende heeren gheschieden moeste, dye almachtighe God wil sijne ghenade daer toe verleenen, ende die ghemeen Christenheyt voor alsulcken vreeselicken tyrannie behoeden ende beschermen.

¶ Item die Coninck van Poortegael heeft ghescreuen aen dat Keyserlick regement ende ander duytsche Vorsten, hem gheboden ende ghewilleget, waert sake dat een vpgherechten toech vander ghemeender Christenheyt teghen den Tyrannisschen Turck gheschiede, so woude sijne Coninclijcke maiesteyt daer toe gheuen hondert werf duysent angelotten, alle maent, een gheheel iaer lanc te betalen, ende oft van noode waer twee iaer lanck.

¶ Item desghelijcken ooc die Coninck van Inghelandt, als hy merckte des wreeden Turcx rasende tyrannie, heeft hi oock sijn treffelijcke Ambassaten met eender machtigher sommen ghelts ouer dye zee naer dye stadt van Antwerpen gheschickt, met scherpen beueel alsulcken somme den naesten ende profijtelicsten hoeck ende eynde te beschicken, om den Turck wederstant te doen. Noch es ghesweghen van veel andere christelijcke coninghen, vorsten ende heren, die ooc wanneer een vpgherechte christelicke toech teghen den Turck gheschiede, haer lijf ende goet daer by te setten presenteerden.

¶ Item die Turck laet sijnen krijsch volck al wat si ghewinnen, gout, siluer, ghelt, ende andere haue, behaluen steden sloten, ende landt behielt hi voor hem seluen. Ende die lieden die hem aen den Turck gheuen, die moeten hem hulden ende sweeren, ende nyemant van hem lieden mach wat eyghens hebben.


        
        
    
    
{==xxxij.r==} {>>pagina-aanduiding<<}

Die coninclike doorluchticheyt van Bemen, Eertshertoghe Ferdinandus etc. Ende sijnder Coninghinne crooninghe, ghelijck gheschiet es tot Praga. Anno.xxvij.

    [VP den sondach den.xxiiij.sten dach der maent Februarij]

    VP den sondach den.xxiiij.sten dach der maent Februarij. Anno.xxvij.so es Coninck Ferdinandus als Eertshertoghe van Oostenrijck, in root karmesijn fluweelen choor mantel, ende met een Eertshertoghen hoet met een gulden cruys, ende beyde mantel ende hoet waren gheuoeyert met ermijnen, des morghens te seuen hueren, met drie gheestelicke Vorsten, te weten den Bisschoppen van Olmunts, Preslau ende Trent, ende met twee weerlicke Vorsten, Casimirus ende Iorien broeders, Marcgraue van Brandenburch, oock noch.vi.ander Prelaten, veel Grauen, heeren ende edele met trompet stekers seer costelick in sinte Wentzels kercke te Praga vpt tslot inghegaen in eender schoonder processien, als hier na volcht.

¶ Inden eersten allen die Canoniken van Praga, daer na allen Abten ende Proosten ende daer nae die Bisschop. Veruolghende sijn ghedraghen gheweest die cleynoden ende offer van drien vander rudderschap. Die een was een vergult vaetken met wijn, ende die ander twee, twee vergulden brooden, ten offer, nae die ordonnancie Melchisedech. Op dyen seluen offere hadde heer Apel ghenaemt vander ghemeender rudderschap weghen het sweert ghedraghen. Ende heer Dislawff ghenaemt vander Leyp vpperste lantrechter den scepter, heer Adam van Nyeuwen huys Cancellier den maiesteyt appel. Dye croone es van heer Leben vpperste Burcgraue ghedraghen gheweest, ende twee heeren van Rosenberch hebben van beyden sijden neffens hem ghegaen, ende hebben die croone aenghegrepen ende helpen draghen.

¶ Op dese clenoden die alsoo nae malcander ghedraghen sijn, heeft dye Coninclijcke maiesteyt ghegaen, daer nae des paus ende des conincx van Inghelants ambassaten, des Paus ter rechter sijden, ende des Conincx van Inghelant ter slincker sijden. Op dese twee hebben ghegaen dye twee Marcgrauen ende die Ambassaten van Vngaren, op die seluen een seer lange processie van Grauen, heeren ende Rudderschap, welcke veel guldenen stucken ende sabulen voeder nae den besten droeghen, oock met grooten ketenen ende clenoden costelijck ghechiert.

¶ Als nv die Coninclijcke maiesteyt inder kercken voor den outaer quam, die tsamen metten gheheelen choor es behanghen gheweest met guldenen stucken ende met seer costelijcker tapitserien, heeft die coninclijcke maiesteyt neder gheknielt, soe hebben die heeren welcke die clenoden droughen oock die gheestelijcke ende gheheele heerscapie om die Coninclijcke maiesteyt ghestaen. Ende dye Bisschop van Olmunts die benedictie ghegheuen, die Coninclijcke maiesteyt es weder vp ghestaen, ende in eenen stoel dye ontrent vijf schreden van den outaer midden inden choor stont, ende met gulden stucken seer costelic ghechiert, gheleyt. Dye vier voorseyde heren hebben met den clenoden voor den stoel ghestaen ende hebben die seer heerlick voor die Coninclicke maiesteyt eenen langhen tijt ghehouden. Ende heer Lebe heeft in Beemscher spraecken dryewerf naer malcanderen luyde gheroepen voor allen staten, met desen woorden. Wildy desen Fenandum etc. tot eenen Coninck. Daer vp hebben allen menschen gheroepen. Iae wil willen hem hebben. Op sulcx hebben alle trompette blasers gheblasen met grooter vruechden. Doctor Ritius domproost van Trent, heeft vp eenen preecstoel die met gulden stucken omtoghen was ghestaen, in eenen swerten fluweelen rock, ende heeft een schoon Latijns sermoon ghedaen, vp den theem, Waer die sonne niet en schijnt daer es dat Eertrijck onvruchtbaer. Alsoo ooc, welck volck van God nyet voorsien en es met eenen coninc daer en wordt ter eeren gods, noch ter sielen salicheit niet gheregiert etc. Ende heeft desen Coninck seer hooch ghepresen, wel een gheheele huere lanck gheduerende.



        
        
    
    
{==xxxij.v==} {>>pagina-aanduiding<<}

Naer dat sermoon es dat officie der missen begonst vanden Bisschop van Olmunts met Cantorie, Orghelen, Susamien, sincken ende trompetten vpt costelicste.

 Nae daer Gloria in excelsis, heeft dye Coninclijcke maiesteyt voor den outaer ghetreden, neyghende hem met den aensicht ter aerden een goede wijle also blijuende ligghen. Doen hebben Bisschoppen, abten, Proosten die Letanie ouer dye Coninclijcke maiesteyt ghesonghen, ende also veruolghende weder vp ghestaen Ende dye bisschop van Olmunts heeft der Maiesteyts hooft, handen, ende tusschen die schouderen ghelijck eenen Coninc toebehoort, ghesalft.

¶ Nae der saluinghe es dye Coninclijcke maiesteyt in eenen anderen tabernakel, die ooc nae byden outaer vp die slincker hant met costelijcken guldenen chieragien toegemaect inghegaen, ende inden seluen tot het eynde vander Epistelen ghebleuen. Dat Eertshertoochs habijt af ghedaen, ende in die stede aenghedaen, ten eersten een witte albe met guldenen stucken gheborduert, manipel, stool, ende een gheheel guldenen choor mantel naer den alder schoonsten. Ende in sulcken habijt es dye coninclijcke maiesteyt huyt den seluen tabernakel voor den altaer gheleyt, hem neygende, sijnder sommeghe oratien ouer sijnder Coninclicker maiesteyt, dye wijle sijn Coninclijcke maiesteyt knielde ghelesen. Daer naer es sijn Coninclijcke maiesteyt op ghestaen, ende heeft gheoffert twee vergulden broyen en de een cleene vergulden vaetken met wijn, ooc hondert ducaten. Ende die voorseyde Coninclijcke clenoden sijnder Coninclijcker maiesteyt vanden bisschop van Olmunts ghegheuen aen den altaer.

¶ Ten eersten dat sweert in die hant, ende des sweerts schee om tlijf ghegordet, also had die Coninclijcke maiesteyt dat sweert dreiwerf nae malcanderen met beeden handen gheswonghen ende weder om in ghesteken. Daer op heeft dye voorseyde Bisschop sijnder Coninclijcker.M.die Coninclijcke croon gheheel een schoon oudt werck van grooten edelen steenen vp thooft gheset daer na den scepter in die rechter hant, ende den appel in die slincker hant ghegheuen. Also gheringhe daer vp hebben dye trompetten blasers vp gheblasen, ende dat Choor Te deum laudamus ghesonghen met groter vruechden. Ende die coninc es alsoo met die croon, scepter ende appel weder om inden maiesteyt stoel gheleyt, ende sijnder maiesteyt dat sweert voor ghedraghen, ende voor sijnder maiesteyt ghehouden gheworden. Also hebben die bisschoppen sijnder maiesteyt een Euangelie boeck voor den coninclijcken stoel ghebracht, heeft sijn Coninclijcke maiesteyt die croon van thooft laten nemen, ende dat Euangelium Iohannis selfs ghelesen, ende daer nae door den bisschop van Olmunts ghesonghen. Ende alsmen met die misse totter communicatien quam, es dye Coninclijcke maiesteyt weder om voor den altaer ghegaen aendachtelick neder knielende, ende heeft dat helich Sacrament ontfanghen, daer naer weder inden stoel ghegaen.

¶ Nae het eynde der missen had heer Lebe openbaerlic int choor, dwelc met rooden lakenen ouerleyt was, ende hooghen stocken den eenen ouer den anderen, daer vp dat theerschap ende die edele in groter chierlicheyt stonden, ende met costelicken laken van gout siluer, ende meer anders behanghen, wtgheroepen. Alle die desen coninc ghetrouwe ende ghehoorsaem sijn willen, die sullen totter croonen sweeren. Also es hi, ende al dye andere heren ende die vander rudderscap des Conincrijcx van Behemen ende der aenhanghende landen, die een nae den anderen toeghegaen ende hebben yeghelijc met twee vingheren met behoorlicker reuerencien aen die croone gheroert, ter wijlen datse die coninc vp sijn hooft hadde. Nv dit al volbracht was heeft heer Apel Vitstums sijnder conincliker maiesteyt dat sweert inden stoel ghebrocht, daer met sijne Coninclijcke maiesteyt Vorsten, heeren, die van edelheyt waren, ende die vercoren waren heeft hi rudders gheslaghen. Die twee Mercgrauen hebben hem ten eersten laten slaen. Die.Coninclijcker.M.heeft ooc die twaelf edel ionghers dye in swerte fluweelen rocken die toortsen onder dye ghe

{==xxxiij.r==} {>>pagina-aanduiding<<}

heele misse int choor hielden, allen rudders gheslaghen.

¶ Daer nae es sijne Coninclijcker.M.onder die croon scepter, ende appel, oock in andere voorghenoemde coninclijcken habyten, effen in die ordonnancie als inden inganc weder om huyt der kercken in dat slot, ouer den grooten sael in die grote stoue, daer in men die groote Lantafel te setten plach, ghegaen, ende hem dat sweert voor ghedraghen met trompetten blasers ende ander speellieden. Inder seluer stoue es oock een seer chierlicke canterye toe ghemaect, sijnder Coninclijcker.M.ende coninghinnen tafel bereet wesende, ooc den ambassaten gheestelijcken ende weerlicken, Vorsten, ende sonderlinghe den ghenen die de clenoden droeghen, eenen yeghelicken bysonder vander officie wegen es een besonder tafel ghedect Ende dye coninghinne (druck verlatende) is een gulden stuck, met edelen ghesteenten met peerlen gheuesticht, ende met anderen clenoden verchiert, met haren ende veel meer anderen Beemsche vrouwen te voren ooc in die selue stoue ghegaen,  biedende den.Coninclijcker.gheluc, ende onlancx daer na met sijnder Coninclijcker.M.ter tafelen gheseten, ende haer hebben die Beemsche herauten ter tafelen ghedient, die trompetters al vp blasende, ende hebben also een costelick bancket ghehouden, daer die Coninclijcker.M.croon, scepter ende appel voor hem allen vp die tafel hadde. Ende es die.Coninclijcker.M.voor ende na met trompetten, pausonnen, sincken, ende ander instrumenten ghedient geweest.


       
        
    
    [Vp den.xxv.sten dach der voorseyde maent Februarij]

    ¶ Daer nae des maendaechs vp den.xxv.sten dach der voorseyde maent Februarij es het huysghesin der Coninclijcker.M.tsamen met haren vrouwen verchiert in aschvarwe damasten rocken met silueren stucken, ende den slinckeren mau van ghewonden siluer ende grauwe damasten stricken ghedeelt, ende fluweelen bonetten met peerlen vpt chierlicste toe ghemeact Ooc met veel Beemschen ende ander vrouchieragie een groot ghetal in gulden ende silueren stucken ten hoochsten verchiert. Ende dye Coninclijcker.M.ter rechterhant in een gulden stuc, met seer goeden zabulen gheuoeyert, ende dye coninghinne in een silueren stuc ooc met goeden zabulen gheuoeyert, daer onder een root gulden stuc met costelicken peerlen. Marcgraue Casemirus heeft die Coninclijcker.M. gheleyt, ende Margraue Ioryen heeft den steert des rocx nae ghedraghen.

¶ Het hebben ooc dye ambassaten met den bisschoppen, Prelaten, grauen, heren, ende edele, ende sonderlinge die heren met die drie clenoden, Croone scepter, ende appel, wtghenomen des sweerts, dat voor die Coninclijcker.M.alleen ende niet voor die coninghinne ghedraghen is in die processie ghegaen, in alle manieren alst met der K.M.te voren ghesciet es gheweest, wtgenomen dat die Keyserlicke Ambassaet die alder eerst na des conincx croninghe commen es te vorsten, neffen de Pauselicken ende Inghelschen ambassaten bouen aen ginc

¶ Als nv die coninginnelike maiesteyt in die kercke quam, heeft si inden choor met den coninc voor den altaer neder gheknielt, daer nae die coninc in sijnen maiesteyt stoel ghetreden, ende die coninghinne so lange tot dat men sommeghe oratien ouer haer las knielende ghebleuen voor den altaer, veruolgens ooc in eenen stoel dye midden inden choor vpt chierlicste met gulden stucken behangen, gheleyt gheworden, daer in si een wijle knielde Corts daer nae es een Abdisse met eender croonen vp haer hooft totten stoel commen, ende die coninghinne wederom voor den altaer gheleyt gheworden, ende haer vp die knien met den aensicht ter aerden gheneycht ghegheuen, daer by die voorseyde Abdisse ende der Coninclijcker.M.Hoefmeesterinne ghestaen hebben. Als dan dat lesen in dye saluinghe dat haer die bisscop van Olmunts aen haer handen ende vp den hals doende gheeynt heeft in gelijcker manieren als den coninc, wijn, broot, ende gout gheoffert, es si daer nae in eenen chierlicken tabernakel gheleyt, al daer selfs door haer Hoefmeesterinne ende die voorseyde Abdisse haer hooft ende haer, welc si in een gulden ende peerlen huyue gebonden, ende daer vp een root bonet met peerlen ghestict had, bloot makende slechts in openen vliegenden haer, es weder om tot den altaer gheleyt, ende na sommege woorden die de bisscop anderwerf ouer haer ghelesen had, heeft Lebe in Beemscher spraken een lange spraec gedaen, in deser manieren ende meeninghe Of die bemen die voorseyde Coninghinne tot eender Coninghinne hebben wilden. Daer vp si met luyden woorden antwoorden, iae wy willense hebben.

{==xxxiij.v==} {>>pagina-aanduiding<<}

Op alsulcken maniere es die coninclijcke maiesteyt, die coninclijcke croone door den voorseyden bisschop van Olmunts vp gheset, oock een peer ende appel in haer handen ghegheuen, ende daer naer ghebasunet ende ghetrompettet. Te deum laudamus ghesonghen, ende dye coninghinne onder die croone met eenen scepter ende appel weder om in haren stoel gheleyt gheworden. Als dat al volbracht was es si in allen wesen soe si in die kercke quam met der processien onder dye croone, met scepter ende appel weder omme huyt der kercken in dat voorseyde slot ouer dye groote sale in die stoue daer in die Coninclijcke maiesteyt des daechs te voren ter tafelen hadde gheseten met allen voorseyden vrouwen, Ambassaten, Vorsten, heeren ende rudderschap ghinghen si al daer met haren heeren, ende die andere alle in haer ordonnancie, als bi des conincx crooninghe gheschiede ter taflen gheseten, dat bancket met groter triumphe ende vruechden eyndende.

¶ Des dinxdaechs daer naer es door dye coninclike maiesteyt vp dye grote sale int slot te Praga tsauonts by lichten, een seer schoon ende chierlic steecspel ghehouden. Daer in Coninclijcke maiesteyt met sijn xiiij.in bruyn ende witte sattijn wapen rocken, ende dye peerden met alsulcken decsels becleet sijn geweest, ende heeft vp sijnder maiesteyt sijden ghehadt, Marcgraue Casemirus Marcgraue Iorye, graue Bartolt van Heuuenberch, Graef Niclaes dye ionghe van Salm, heer Andries Vngnade heer Iorye Ausburgher, ende meer andere. Op die andere partye, Coninclijcke maiesteyt vpperste stalmeester Thumpeeter de Corduba, ooc.xiij.in root ende gheelen sattijn wapen rocken ende decselen, al spaengiaerts ende nederlanders.

¶ Ende midts dien dat die voorseyde sale aen sommeghe hoecken aen den inganc een grote stoue heeft, so heeft die coninclicke maiesteyt in die eene sijde ende Thumpeeter in die ander sijde yeghelick met den sijnen ghehouden. Ende in die sale waren langhe bancken die een ouer die ander wel ouer.xxx.Daer vp die Coninghinne met haren Beemschen ende allen anderen vrouwen heeft ghestaen in so groter costelicheyt, dat dier ghelijcken niet ghesien en es gheweest. Dese voorseyde sale heeft oock scraghen ghehadt, waer achter die heeren ende ander toesienders trompetters ten eersten huyt den stouen yeghen malcanderen vp den sale ghetoghen, ende hebben een goet treffen ghedaen, ende daer naer totten sweerde ghegrepen. Daer na twee en twee met malcanderen voor hooch ende achte leeghe saeyels hebbende, malcanderen stoutelic af stekende, ende weder om vp die peerden commende ende die bouen blijft slaende. Als dat volbracht was sijn.xiij.endexiij.te samen commen, ende alle.xxvi.een sterck erstelic treffen ghedaen, daer onder veel af ghesteken worden, diemen weder vp settede. Daer naer hebben si al haer sweerden ghegrepen ende wel een halue huere onder malcanderen gheslaghen, also datter hier twee daer drie vp een waren, ooc dye eene bedt dan die andere gheslaghen wardt. Ende die Coninclijcke maiesteyt heeft hem in dat spel met den anderen ghelijc ghehouden. Daer aen dye Bemen groot verwonderen ende behaghen hadden segghende. Al so lange als Praga ghestaen heeft en isser desghelijcken tornoyspel niet ghesien gheweest. Sy sijn met.xxxi.trompetters gheweest, al vp blasende, een yeghelicke partye met openen visieren in haerder ordonnancie voor tvrouwen volc, ende weder om in hare stouen treckende hem lieden af ghedaen hebbende sijn si weder ghecommen ende hebben begonst te danssen. Den eersten dans had die Coninclijcke maiesteyt met der coninghinne, ende den anderen met die Cancellarinne van Nyeuwenhuys ghedaen.

¶ Ende die coninghinne had.xxiij.ioncfrouwen, dye al aen hadden swerte fluweelen rocken met wijden mouwen, dye mouwen ende ooc tlijf met ghewonden stricken met guldenen stucken ghedeelt, ende andersins ouer al met gulden stucken gheborduert.


        
        
            
Van die crooninghe van Fernandus in Vngheren, ende eerst sijn incomste in dye stadt Stoelwittenburch. Int iaer.M.vc.den lesten dach Octobris.


{==xxxiiij.r==} {>>pagina-aanduiding<<}


{== afbeelding 	==} {>>afbeelding<<}
    

DIe edel Prinche Ferdinandus hadde te wijue des conincx dochter van Behem, ende was die suster vanden coninc van Vngaren. Waer om als dye coninc van Behem door was, so wert daer in sijn stede ghecoren ende ghecroont die seer edele prinche Eertshertoghe van Oostenrijcke Ferdinandus met groter eeren, solemniteyten ende ceremonien dat toe behorende, in die stadt van Prage. Int iaer.xxvij.soot voorseyde es. Ende dit es die derde reyse dattet Conincrijc van Behem es verstoruen opt huys van Oostenrijc. Ende int selue iaer wert hy ooc ghecroont.Coninc.van Vngaren inder manieren hier na volgende


       
        
    
    [Den tweeden dach in Nouembre]

¶ Inden eersten sijn inghecommen Hongeren ende Huseren wel toe ghemaect tsamen.vic.elc een schoon peert ter sijden leydende, daer na quam graue Iulius van Hardec, ende Dieric spaet met meer edel mannen, met.M.mannen te peerde int harnasch. Doen quam van Rechenberch met.xx.peerden vp dye Tartarsche maniere, ende.L.Huseren met haer targien lanskens ende vaenkens. Daer nae Molzan die velt Maerscalc met.L.mannen te peerde Daer naer heer Ioris van Awrsperch, ende ander edelmannen huyter Stiermarck met hondert ende.xxx.peerde volcx wel ghewapent. Die hoofman van tpeerde volc huyt Oostenrijck van Lichtensteyn met.C.ende.L.peerden ghewapent Des conincx hofmeester met sommeghe vanden huysgesin met.C.peerden Die graue van Salm, ende ander edelen met.C.ende.L.peerden, ende.L.ghebardeerde peerden int volle harnasch. Dye capiteyn vanden Artchiers met.L.peerden. Doen quamen.xl.van des Conincx pagien vpt Turcx ende ander schoon peerden. Dye graue van Mansuelt, die Lantgraue van Lichtenberch, ende die graue van Hennenberch met sommeghe Spaengiaerts vanden huysgesin in sijden ende fluweel ghecleet, met ander heren int harnasch met xc.ghebardeerde peerden ende den standaert Heer Andries ongenaed met.xx.peerden Doe des conincx trompetters ende ketel trommelers, doe der conincliker maiesteyt raet ende Cancelliers, Rentmeesters, ende sommeghe ander heren int sijden ende fluweel, graue Ny-

{==xxxiiij.v==} {>>pagina-aanduiding<<}

    claes van Salm die ionge, die hofmeesters vanden.coninc.ende coninginne Doe volchden die vngersche bisscoppen met groten staet, doe een Vngers graue, daer na die grote.G.van Vngheren, ende die Mercgraue van Brandenborch. Daer na quam die.coninc.selue in een gulden stuc onder eenen gulden hemele, ende die wert ghedragen vanden vngerschen priesteren, ende ter rechter sijden vanden.coninc.vrou Marie die oude coninginne sijn suster, ende ter slincker sijden vrou Anna zijn huysvrou. Doe volchden dye coninginnen, ioncfrouwen, doe doude ioncfrouwen vp hangende wagens, doe der ouder coninghinnen huysgesin al gecleet int swerte, doe een hongers here met.ijc.ende.L.peerden, heer Ian van Hilchen met.lxxx.peerden. Ooc quamen in stoelwittenberch opten eersten dach van Nouembre veel Vngersche ende huseren, ende die bisschop van Gran met.ijc.ende.L.peerden. Ende den tweeden dach in Nouembre quam in Peeter Weyda van Seuenborghen, die eerlijc in ghehaelt was, noch ooc ander peerde volc seer veel, ende noch.vim.voetknechten vanden coninc hadden die vaerden den eersten dach ende nacht


       
        
    
    [Opten derden dach in Nouembre]

    ¶ Opten derden dach in Nouembre, ende was een sondach, es.Coninc.Ferdinandus met zijn huysvrou ende met zijn suster in onser vrouwen kerk te Stoelwittenburch bracht met bisscoppen vorsten, heren huyt duytslant ende hongeryen, met Italiaensche ende Hongersche trompetten ende keteltrommelen. Ende die grote graue van Vngaren heeft voor hem gedragen die croone van Vngaren. Primi Petri weyda van Seuenborch den sceptre, heer Alexius dorsij den appel, ende graue Wolfposing dat sweert. Ende so wert hi gebracht in onser vrouwen kercke inden choor, daer voor hem ghebracht worden.v.rijckelicke bannieren, die een was metter.coninclijcker.M.wapenen ende colueren, die ander.iiij.waren vanden conincrijcken van Vngaren, Bemen, Dalmacien, ende Croacien. Ende die coninclijcker.M.wert ghestelt in eenen costelicken stoel, ende doe es hi vp ghestaen ende ghegaen voorden outaer, ende daer knielde hi, ende die bisscop van Neytra las hem veel dinghen voor huyt een boec, daer dye coninc doe sijn vingheren vp den boek leyde ende beswoer dat. Dat ghedaen sijnde salfde die bisschop van Neytra sijnen rechter arm metter heyliger olyen tusschen den elleboge ende die hant ende tusschen sijnen rugghe. Ende hi was weder in sijnen stoel gheleyt ende die misse wert doen ghedaen, ende als dye Epistele ghesongen was so wert hy weder ghebracht voorden outaer, daer hi knielde. Doe vraechde die grote graue van vngaren drie mael den Vngerschen, oft si wilden Ferdinandum hebben tot eenen.coninc.Doe riepen si al ghemeenlic. Iae wi, iae wi. Doe sloegen dye ketel trommelijns, ende die trompetters bliesen die trompetten ende maecten vruecht. Ende die bisschop van Neytra nam de croone vanden outare, daer veel Vngersche heren dye hant aen hielden, ende heeft den.coninc.daer mede ghecroont ende doen gauen si den.coninc.den appel ende dat sceptre in sijn hant, ende gorden hem met dat sweert dat hi voor den outaer huyt trac, ende stac dat doe weder om vp. Ende na die misse ende als die ceremonien ghedaen waren so es die.coninclijcker.M.huyter kercken ghegaen, ende es vp een peert gheseten, ende es ghereden buten tot een cleen kercxken, daer hi tusschen wegen veel ghelts, honghers rijnsch gouts, ende croonen dede huytwerpen ende ander siluer ghelt van.xij.penningen vi.penningen ende batsen. Aen welc kercxken was een stellagie seer costelijc bereyt, daer vp die coninc der gemeenten weder eenen eedt moeste sweeren, vp datghene dat hem die bisschop van Vesperijn als cancellier des rijcx voor ghelesen hadde, daer die gemeente den coninc.gewinst heeft door gods gracie victorie geluckich ende goet regeren Ende doe es die.coninc.weder int stadt gereden, ende sittende vp zijn peert track hy huyt sijn sweert bloot, ende dede eenen streec tegen turckyen, ende noch.iij.streken tegen.iij.ander deelen der werelt, ende es doe in sijn hof ghereden, daer hi metten heren grote chiere maecte. Ende opten.iiij.dach nouembris wert Anna sijn huysvrou ooc in dier gelijcker manieren coninginne gecroont, sonder dat si met dat coninclijck habijt, noch metten sweerde nyet te doen en hadde. Ende nader missen es si weder te houe gecommen, daer al die heren goet chiere maecten.


Van die stadt van Roomen, hoe die ghewonnen was van des Keysers volcke, ende hoe mijn here van Bourbon int beloopen doot gheschoten was.


¶ Dat.xi.Capittel.


{==xxxv.r==} {>>pagina-aanduiding<<}


{== afbeelding 	==} {>>afbeelding<<}
    

Mijn heer van Borbon metter armeye vanden Keyser passerende door Sennes, om dye meeste diligentie te doene om Roomen in te nemene, hebben ghelaten alle haer grote artellerye tot Sennes voorseyde. Ende om des wille dat die vianden haer hadden benomen alle die victaellie, waren si thien oft twelf daghen sonder broot teten, ende en aten anders niet dan vleesch, want si vonden grote menichte van beesten int plat landt.

¶ Die voorseyde mijn heere van Borbon met sijnder armeyen, als sy Roomen naecten dede hy onsen heleghen vader den Paeus bi een trompette waerschouwen, hoe dat hi al daer ghecommen was, ende dat sijn begeerte was dat goet paeys mocht wesen tusschen sijn heylicheyt ende den Keyserlicken maiesteyt, ende dat hy altijt was een goet kint vander heligher kercken, ende soude seer droeue wesen waer dat haer eenich ongehual toequame. Ten dien dat hem ghelieuen wilde te bemerckene wat tractaet hy maken wilde met die voorseyde keyserlicke maiesteyt. Ende bi alsoo dat ware eeneghe redelijcke aenghenamelijcke presentacie van tractate, dat wilde hi aen nemen gheuende den Keyser dat hem van rechts weghen toe behoort. Ende aengaende dien dat hy hem beclaechde gheen ghelt te hebben om te betalene dye hondert ende vijftich duysent ducaten die hi hem gheeyscht hadde, dat hy noch soude beyden acht daghen, iae.xv.daghen, ende so vele doen soude dat hi die gendarmen betalen oft te vreden stellen soude. Ende dat hi wel ouerdencken ende ouerleggen soude wat perijckel daer af commen soude, dat hi bi ghewelt ende foortse te Roemen binnen quame.


       
        
    
    [Den.vi.sten dach van Meye]

¶ Wat versoeck oft insinuatie datmen hem dede sijn helicheyt en woude hier toe nyet verstaen, dwelc mijnen heere van Bourbon seer mishaechde, ende also moeste hy gheuen het beloop vp Roomen. Maer eer hi dat dede so biechte mijn heer van Bourbon hem ende hoorde met groter deuocien misse also hi ghewoone was, ende also naecten si Roomen ende lagender wel vaste bi. Ende mijn here van Bourbon dede een huys af worpen, ende vanden houte vanden seluen dede hi hey

{==xxxv.v==} {>>pagina-aanduiding<<}

    melijcken maken menichte van leederen ende als die ghemaect waren, den.vi.sten dach van Meye so beval mijn heere van Bourbon voorseyde datmen dassault doen soude. Ende siende nae dat hem dochte datter eeneghe waren die bloodelijck hem daer toe stelden, so es hi van sijnen peerde ghescreden te voete, hem den wech wijsende ende seggende, ghesellen laet ons goeden moet hebben¸ want heden sullen wy goede dachreyse doen. Ende also ghinc die goede heere van Bourbon recht toe nae die mueren, ende als hy den voet vp gheheuen hadde om vp die leere te terden so was hi gheschoten met een colouer in den buyc in die slincke sijde, daer hi af starf dat hi noeyt anders en sprack dan. Och moeder gods ick ben doot, ende also vallende vp eenen van sijnen edelen mannen, ghenaemt Lorain, gaf hi sijnen gheest.

¶ Mijn heere dye Prinche was vaste by mijn heere van Bourbon, ende als hy hem in dien staet sach dede hi hem een bonette vp sijn hooft setten seggende, het en es nyet het en es niet, hi en es maer een weynich ghequetst, ende deden draghen in een huys.

¶ Dit ghedaen sijnde seyde mijn here die Prinche van Aranien totten ghesellen ende crijschlieden dat si hem moesten stoutelic hebben ende clommen vp die leeren, ende die vander stede deden groote weere om hem te wederstaen, maer als god gaf so wast doncker weder van Neuele, waer by die van binnen ons lieden nyet en mochten sien, want en hadde dat ghedaen dye van binnen der stede souden ons volc groot hinder ghedaen hebben met schieten. Ende ons lieden deden so vele dat si binnen quamen ende wonnen dye borch van sinte Peeter, ende als si binnen waren so ghinghen si recht toe naer tpalleys, meynende daer den Paeus te vinden dye vertoghen was vp die selue huere vpt casteel van Inghelenborch.

¶ Daer naer quem n ons lieden bespringhen die stadt ter sijden, gheheeten du pont Sixte, dwelc die heer Rauce capiteyn generael hadde doen doen, maer sy vonden cleyne resistencie also dat si binnen der stadt quamen, ende daer starf een Cardinael om dat hi weere boot, ende was in die wapene, maer sijnen naem en weet men niet. Ende daer sijn doot bleuen int beloopen seuen duysent ende drie hondert mannen.


       
        
        
    
    [Den vij.sten dach van Meye]

    ¶ Des anderen daechs, dwelck was den vij.sten dach van Meye, soe beleyden ons volc tcasteel van Inghelenborch, also datter nyemant huyt commen en mochte van eenegher sijden. Des anderen daechs den.viij.sten dach van meye so pilieerden sie die stadt ende tpalleys van sinte Peeter, al daer die armeye groote winninghe hadde.

¶ Als ons volc te Roomen commen was die armeye vanden Fransoysen volchden hem, ende ons volc hadde ghemeent dat si hem hadden commen beuechten, ende die fransoysen waren in ghetale van dertich duysent mannen, ende vp seuen mijlen nae Roomen, hadden si voort ghecommen si hadden ons volc moghen doen deynsen. Die armeye vanden fransoysen die bleef daer seuen oft acht daghen, ende daer na toghen si naer Viterbe.

¶ Noch als ons volc was voor Inghelenborch maecten si haer schansen ende en maecten gheen gheschal van schieten om dat sy huer gheschut achter ghelaten hadden als voorseyde es.

¶ Mijn here die prinche ghinc in die schansen om te wetene wat tijdinghe dat hem metten trompette ghesonden was, mijn here dye Prinche was ghequetst met een colouere onder sijn ooghe dat den cloot achter sijn ooren huyt vlooch, waer af hy ter aerden viel ende lach.xxiiij.hueren sonder spreken, ende men meende dat hy nemmermeer vp ghestaen en soude hebben, maer god si gheloeft hy en hadde gheen noot, maer bleef wat in huys ende ghinc lancx sijn camere hem verwandelende, ende die Cyrurginen hem versekerden dat hi huyten perikel ware van steruen.

¶ Den auent als mijn here van Bourbon doot bleef, so ghinghen alle die capiteynen wijwater gheuen vp tlichaem van Bourbon in die capelle vanden paus daermen tlichaem ghestelt hadde, ende al daer ghinghen een groot hoop crijschlieden ende volc van wapenen, ende men soude niet connen ghedencken den groten druck die si bedreuen, also wel groot als cleene, segghende dat si gheschent waren, want si verloren hadden so groten duechdeliken personagie.

{==xxxvi.r==} {>>pagina-aanduiding<<}

¶ Daer nae eest tlichaem van Bourbon ghestelt gheweest in een loon tombe wel ghebalsemt, ende ghedraghen in sinte Iacobs kercke, ende al daer eest bewaert vanden religieusen, ende daer doetmen schone ende grote diensten van exequien.


       
        
    
    [Den.v.sten dach van Iunio]

    ¶ Als die armeye vanden Keyser was voor tcasteel van Enghelenborch so minderden sijt. Ende die van binnen makende hem contreminen, hoorden si ons volc, dewelc onsen helighen vader den paeus gheseyt was waer by hy in vreesen was. Ende sinede ooc dat al reede.xxxij.daghen gheleden was dat hi beleghen was ende besloten, ende hem gheen behulp oft sercours ghecommen en was binnen dyen tijde, began te sprekene, ende metten cortsten so tracteerde hi den.v.sten dach van Iunio bi compositie als hier na volcht.
¶ Inden eersten heeft hem gheuanghen ghegheuen ende alle die Cardinalen met hem, in handen vanden Keyser, stellende Inghelenborch, Cundad, Vecha, Hostie, Ciuita, Chastellans, Modenne, Palma, Plaisance, daer mede te doene des der Keyserlijcker maiesteyt belieuen soude. Ende daer waren ghestelt personagien om die plaetsen te bewaren.

¶ Ende dat mees es gheloefde sijn helicheyt vier hondert duysent croonen, om te helpen betalen het wapen volc vander Keyserlicker maiesteyt. Ende omme sijn helicheyt ende sijn gheselschap te houden in meerder sekerheyt so leydemen hem tot Gayete, ende die here van Alarcon hadde daer den last af hem te bewaren totter tijt toe dat dye Keyserlijcke maiesteyt daer van beuolen soude hebben sijnen goeden wille.

¶ Men seyde dat ons armeye soude vertrecken van Roomen, ende dat si verwachten die spaengiaerts ende die duytschen die van Spaengien commen waren metten Vyceroy, die al reede waren vp thien mijlen na der stadt van Roomen, ende als si by een ghecommen waren souden sy den wech nemen naer Florencen, die welcke si hoepten haer gheen rebellicheyt doen en souden ende haer te openen huere poorten, ende te obedierenden den Keyser, ende van daer sullen si nemen haren wech recht toe nae thertoochdom van Mylanen.

¶ Mijn heere die Prinche heeft ghesonden drie edel mans aen den Keyser om hem int langhe te aduerteren die affairen van Italien. Deerste was Tinteville die gheuanghen es gheweest vanden fransoysen. Die tweede was mijn here van Vauldry. Die derde was mijn heere van Salmi die Hoefmeester es van mijn heere die Prinche van Araengien.

¶ Mijn heere dye prinche riep den rade den heere don Huygo de moncada, den heere Alarcon den capiteyn, Iehan Burbyn ende mijn here de la mote, die welc es capiteyn vander iusticien van Romen ende van alle dier armeyen, ende gaf paspoorte alle dye Roomsche houelinghen die in huer landt keeren wilden.

¶ Mijn heere Daigemont was te Ferrare sieck ghebleuen, als mijn heere van Bourbon nam den wech naer Roomen, ooc bleef sieck aldaer George van Frongeuberque capiteyn vanden lantsknechten.



¶ Vanden Tractate des Conincx van Vranckerijcke, ende der Keyserlijcker maiesteyt.

NAe dat Franciscus den Coninc van Vranckerijcke deerste van dien name, in eenen openbaren strijt int velt gheuanghen wert van skeysers capiteynen met veel edelen des Landts van Vranckerijcke, daer van sijnen volcke wel acht duysent verslaghen waren, met sommeghe groote heeren ende Princhen, soe werdt hy ouergebracht in Spaengien met sommeghe heren als gheuanghen, ende daer gheleuert der Keyserlijcker maiesteyt, om met den Coninck sijnen wille te doene. Ende dit was int iaer ons heren, alsmen screef duysent vijf hondert ende vijuentwintich vp Sinte Matthijs dach, ende int iaer van sessentwintich wert vp condicien een tractaet tusschen den Coninck van Vranckerijcke ende dye Keyserlijcke maiesteyt ghemaect te Madril in die maent van Ianuario, so wel om paeys eewelijck gheduerende te hebbene als om verlost te werden. So gaf die voor seyde coninck van Vranckerijck ouer dat

{==xxxvi.v==} {>>pagina-aanduiding<<}

Conincrijck van Napels, Thertoochdom van Mylanen ende van Ienuen, dye stadt van atrecht, Doornicke met haer toebehoorten Schelt oock quijt alle die actien die hi ghehadt heeft in Vlaendren ende Artoys, ende in alle landen den Keyser toebehoorende, ende in allen den landen des Keysers in die contreyen van Vranckerijck, ende gaf ouer dat Hertoochdom van Bourgoengien met al, so dat hertoghe Karel beseten hadde, ende gaf ouer Hesdijn. Ende hi soude restitueren den hertoghe van Bourbon alle sijn goeden ruerende ende onruerende, ende alle die goeden hanghende den tijt so langhe als hy huyt Vranckerijc gheweest hadde. Ende hi soude los laten den Prinche van Aranien, ende alle ander gheuanghen ter eender sijden, ende ter ander sijden vry laten gaen. Ende die coninck abandonneert den hertoge van Wertenborch, ende daer was ordonnancie ghemaect van heer Robrecht de la marche, ende aengaende den Hertoghe van Ghelre, dat hi dat lant besitten soude sijn leuen lanc, ende naer sijn doot der Keyserlijcker maiesteyt toe commen, ende ghecreech die hertoge eeneghe wetteghe kinderen, die sal die Keysere elders gracelic versien. Ooc soude die Coninck van Vranckerijcke den keyser leenen om sijn reyse te doene in Italien waer dat hi wilde alle sijn armeye ter zee, ende.vic.lancien, ende.vi.duysent voetknechten voor een half iaer te betalen. Ende daer was ghesloten thuwelijc tusschen den coninc ende Leonora die wedewe van Portegael, die hebben soude twee hondert duysent croonen, ende dye Graefschapen van Malcouuez tesserois, ende Bar vp die Seine naer die versakinge van allen successien. Ende om dese tractaten te volbrenghen moeste hi selue in Vranckerijc sijn in sijnen persone, soe moeste hi voor ende eer seynden in ostagie in die handen van den Keyser, den Dolphijn van Vranckerijc ende sijnen tweesten sone. Ende als dye coninc voldaen heeft salmen hem duechdelijc sijn kinder weder om seynden etc.

¶ Opten eersten dach.Anno.xxvij.wardt die valuacie huyt ghelesen, dye hueren soude tot inden Maerte, om daer en binnen alle schulden ende wederschulden betaelt te moghen worden.


       
        
    
    [Opten eersten dach van Maerte]

    ¶ Opten eersten dach van Maerte wart die valuacie in allen landen ende steden huyt ghelesen ghelijc si voortijden gheweest hadde, ende daer wart seer grote peyne vp ghesedt Ende alle rechters ende dienaers onder den Keyser moesten ten heleghen sweeren dat te onderhouden ende te doen onderhouden.


       
        
    
    [In die maent van Iunius den.x.sten dach]

    ¶ In die maent van Iunius den.x.sten dach doen vierdemen ende ghinck processie ende dancte god vander victorie die de.Ke.Ma.ghehadt hadde. Ooc om dat hem God verleent hadde eenen sone, die gheboren was inden Meye des anderen daechs naer Sinxen, ende was ghenaemt Maximiliaen na sijnen grootvader.


        
        
        
    
¶ Verraderye van Doornicke.

Inden somer dees selfs iaers so ghebuerdet datter.xv.oftxvi.al meest poorters van der stadt van Doornicke, een verraetschap toe ghemaect hadden om te leueren die stadt voorseyde, inden handen vanden Coninck van Vranckerijcke. Dit verraetscap quam huyte, ende die princepale wierden gheuanghen ende die melden die ander, ende wierden al gherecht, maer die princepale waren tot achter nae ghehouden ende gheuierendeelt vp alder sielen dach. Daer na om dit verraetschap wille so wasser gheordonneert dat in alle vergaderinghe, als bruloften wtuaerden, ende ander der ghelijcke dinghen souden altoos daer present sijn eeneghe vanden Saudeniers om te hooren watmen daer seyde ende dede.

¶ Opten.viij.sten dach van Nouembre ghinc men processie, louende ende danckende den almoghenden god, om dat den hertoghe van Septen castrum die des Turcx vrient was, wert veruolcht int Lant van Septen castrum, dat hi wilde behouden voor den Turc, maer sijn eyghen volc geleyden hem, ende wilden hem den coninck leueren, ende gauen haer selue onder die ghehoorsaemheyt vanden coninck. Doen was Ferdinandus Coninck van Hongherien, van Bemen, van Dalmacien, van Croacien, Eertshertoghe van Oostenrijcke etc.


        
        
    
¶ Pestilencie ende orloghe in Italien.

Int laetste deel van desen iaere doen wast seer groote Pestilencie meest alle Italien duere, so dat sommeghe steden ydel worden

{==xxxvij.r==} {>>pagina-aanduiding<<}

nam volcke ende vloden nae Mylanen, daert doen niet en starf, ende des Keysers garnisoen hadde daer huer sercours, do dat dye fransoysen in namen die stadt van Pauien met sommeghe andere steden die si niet langhe en hielden, ende wierden weder van des keysers volck in ghenomen, so datter menighe scharmutsinghe onderlinghe gheuielen, ende menich man versleghen wardt maer die victorie was altoos meest aen des keysers sijde.


¶ Hier beghint dye gheschiedenisse vanden iare.xvc.ende.xxvij.

Op Sinte Anthonis auent doen wardt Paeys ende tractaet huytghelesen, dat ghemaect was tusschen den paeys ende den Keysere so dat den paeus sommeghe steden ende landen ouer gaf, die hi den Keysere onthouden hadde. Ende die Keysere stelde den paeus weder te Roomen in sijnen staet, alsoo hy van te voren gheweest hadde.


        
        
    
    [Vanden huwelick der Keyserlijcker maiesteyt int corte]

    Vanden huwelick der Keyserlijcker maiesteyt int corte, hoe hy trouwe vp half vasten dach, dwelc was den.xi.sten dach van April des conincx van Poortegaels dochter in Spaengien, in die schoone stadt gheheeten Sibilien, des morghens vroech inden dagheraert, met seer grooter triumphen ende chierlicheyt ende met alderhande costelicheyt.

{== afbeelding 	==} {>>afbeelding<<}
    

    
{==xxxvij.v==} {>>pagina-aanduiding<<}


        
        
        
    
    [Vpten.xiiij.sten dach van Meerte en den xi.sten dach van April]

    INt iaer alsmen screef duysent vijfhondert ende vijuentwintich wert ghemaect ende gheconfirmeert dat huwelijc tusschen des Conincx suster van Poortegale, ende Kaerlen den edelen ende hooch gheboren Keyser, welcke Coninck van Poortegale was des ouden conincx sone van Poortegale, dye daer ghetrout hadde die oudtste suster van onsen Keyser Leonora ghenaemt. Ende als die oude Coninck doot was, soe wert die sone Coninck in sijns vaders stede, die daer ooc had ghetrout des keysers ioncste suster Katherina. Ende als dit huwelijck dus vanden Keyserlijcken maiesteyt ende van des conincx suster ghemaect was, so wert daer ghereeschap ghemaect van allen staten van heeren, ende hebben die edele coninghinne ouerghebracht verchiert met huytnemende costelijcheyt ende seer groot gheselschap, ende si quamen in Sibilien, daer si seer hoochlick met seer groter triumphen ontfanghen was. Ende alle die heeren quamen ende custen elc van hemlieden bysundere haer hant, ghelijc daer in die landen dye castuyme es. Ende so quam die edel wel gheboren princersse vpten.xiiij.sten dach van Meerte int iaer voorseyde in die stadt van Macharien in dat conincrijc van Sibilien dye seer rijckelijck ghecleet was met witten atlas, verchiert met peerlen, ende costelicke ghesteenten, so dat niet te werderen noch te schatten en was die costelicheyt ende wtnementheyt der cleederen, ende si wert seer eerlijcken ende triumphelijcken ontfanghen vanden bisschop van Toleten ende vanden anderen heeren ende grote meesters des rijcx, ende van al den edelen van Castilien, die alle quamen ende custen haer hant ende hietense seer feestelijc willecome. Doen wert der Keyserlijcker maiesteyt die tijdinghe ghedaen dat sijn bruyt die edel princersse van Poortegale, die bloeme der vrouliker figueren ouer ghecommen was in Sibilien, so dat hi hem bereyde ende quam met groten state in Sybilien den xi.sten dach van April, int Iaer voorseyde van xxv.daer hijse seer minlijc ontfanghen heeft met seer groten state ende costelicheyt Ende nae dat hijse dus ontfanghen hadde soe es daer ghecommen die eerweerdighe Cardinael ende Eertsbisschop van Toleten met veel ander bisschoppen, Abten ende gheestelijcke Prelaten met groten state totter feesten. Ende dye Cardinael gafse te samen in die coninclike sale, ende die Eertsbisschop dede die misse nae middernacht, ende daer ontfinghen si dat heleghe Sacrament, ende doen worden sy ghetrout ende den bant wert daer ghebonden, daer seer groote blijscap bedreuen wert ende triumphe, ende open hof veel daghen lanck.etc. Ende daer was gheordonneert een seer costelijc bancket na der trouwinghe smorghens inden dagheraert, waer in waren banckenterende seer vele edele ende moghende Princhen ende heeren, ende daer naer so ordonneerdemen een seer schoone steecspel, waer in schoone sticken van wapenen ende vromicheden bedreuen waren, welc hier te lanc ware hier int langhe te verclarene.

    
    ¶ Des sondaechs nae Sacraments dach soe dede die Factuer van Poortegale processye draghen, misse singhen, dye groote clocke luyden, om dat hueren Coninc den Turck af ghenomen hadde meer dan hondert schepen, die sijn Eylant nemen wouden dat hi gheuonden hadde. Sy vierden ende bedreuen seer groote ghenouchte, ende hueren schepen oock van dier ghelijcke ligghende int watere voor der stadt van Antwerpen schoten met allen seere door dese blijde tijdinghe.

¶ In Iulio doen werdt die valuacie ghelesen, ende vele vreemde munten verboden dwelck niet ghehouden en wart.


    [Hoe ende in was manieren die Keyserlijcke maiesteyt ontseyt was van twee Coninghen]

    Hoe ende in was manieren die Keyserlijcke maiesteyt ontseyt was van twee Coninghen, te weten vanden Coninck van Vranckerijcke, ende vanden Coninck van Inghelant, ende hoe ende in wat manieren die keyserlicke maiesteyt daer vp antwoorde metten monde ende in scriptis.

        
        
    
¶ Dat.xij.Capittel.

    
{==xxxvij.r==} {>>pagina-aanduiding<<}


{== afbeelding 	==} {>>afbeelding<<}
    

INt iaer ons heeren duysent vijf hondert ende achtentwintich, die Keyserlicke maiesteyt sijnde te Bourges in Spaengien, quam dye Heraut vanden Coninck van Vranckerijcke, ende dye Heraut vanden Coninck van Inghelant, ende seyde inden name van hem beyden. Heere confirmerende alle rechten inuiolentelick ghehouden byden Keyserlijcken statuyten uwer voorsaten etc. Wy begheren datmen ons lieden wil hooren dye beuelen van onsen heeren ende Coninghen, uwer maiesteyt te declareren ende daer antwoort vp te gheuen, ende noch voort dat uwer maiesteyt belieuen wil ons te gheuene vry gheleye door v landen te passerene weder int onse Ende die heraut van Vranckerijcke seyde dat sijn meester die Coninck hem beuolen hadde te segghen, dat hy droeue was dat die grote onvrientscap soude weder commen in sijnen alder eersten ganc, niet alleen tusschen v en die uwen, ende tusschen hem ende den sijnen, maer alle Kerstenrijc duere met groten bloetstortinghe. Ende aenghesien dat mijn meester die coninck van Vranckerijcke hem seer gheern voeghen wil tot alle redelijcke ende rechtelijcke saken, maer my dunct dat nochtans die orloghe niet cesseren en wilt, want v volck heeft dye helege stadt van Roomen oueruallen ende berooft ende den Vicarium Gods gheuanghen ende ghepriueert van sijnder vryheyt. Ende ghy houdt oock sijn kinderen gheuanghen in sijn ostagie, ende hi heeft nochtans dicke ghepresenteert costumelic rantsoen te betalen. Ende oock en behoort v nyet te houden aen die gheloften die hi v bi foortsen gheloeft heeft, want dat ware hem onmoghelick om doen, ende ghi sijt die cause
    
{==xxxvij.v==} {>>pagina-aanduiding<<}

    van dye groote orloghe tusschen v beyden ende dye al Christenrijck door es. Die Coninck van Inghelant heeft goeden paeys met hem ghesloten, ende die Venechianen Florentinen, die hertoghe van Berri ende meer ander sijn verbonden met mijnen here den coninck. Aldus ontbieden si v ghelijc u viant te sijn nu voort aen, ende reuoceren alle alianchien hier voortijts met v ghemaect, ende sullen v ende uwen landen beschadighen totter tijt toe dat ghi weder om leueren sult sijn kinderen om eenen redelijcken rantsoen, ende den paeus weder in sijnen auctoriteyt, ende den coninck van Inghelant betaelt hebt sijn ghelt, so es te vreden mijn heere die coninck van Vranckerijcke ende dye coninck van Inghelant, dat die cooplieden van beyde sijden sullen moghen haer goeden elck dat sijne salueren binnen veertich daghen nae den date. ghesloten ende ghemaect den.xi.sten dach Nouembris. Int iaer ons heeren duysent vijfhondert ende.xxviij.



Die keyserlicke maiesteyt antwoorde den voorschreuen Guienna, Heraut vanden Coninck van Vranckerijcke, die woorden hier nae volghende.

Ic heb verstaen tgeen dat ghy van v smeesters weghen den Coninc, hier hebt ghelesen. Ende het verwondert mi, dat hy my ontseyt, sijnde mijn gheuanghen van rechtueerdich orloech, ende houdende ben dat ick hem gheloeft hebbe, van rechts weghen en mach hijs niet doen. Dat dunct mi nyeu sijn, van hem ontseyt te sijn, want es.vi.oft.vij.iaer, dat hy altijt met my orloecht, sonder oeyt ontseyt te hebben, ende noch met die gracie gods, so heb ic my van hem gheweert, als yeghelic ghesien heeft, sonder dat hi mi onseyde oft waerschoude, ende ouerdacht die rechtueerdicheyt, in welcke ick mi heb ghestelt, daer en meyne ic God nyet mede hebben mesdaen. Ick hope nv ghi mi waerschout, nv wil ic mi noch veel beter ter weere stellen, bi alsoo, dat mi die coninck v heere gheen schade doen en sal, want nv hy my ontseyt, nv houde ick my half voor versekert.


Aengaende vanden Paeus, so en heeft noeyt met mijnen wille gheweest, ende dat es sonder mijn weten ende consente ghedaen.

Ende oock es dye Paeus langhe daghen in sijnen staet weder ghestelt. Ende uwes meesters kinderen die ick in ostagie hebbe, es aen mi niet ghehouden dat sy nyet verlost en sijn, soe sijn Ambassaduers wel weten. Die coninc van Inghelandt mijn goede oom en es nyet wel gheinformeert van allen voorledenen dinghen dat hy my dese dinghen scrijft, wist hy van alle dinghen wel die rechte waerheyt, hi en soude tot mi niet anders sijn, dan hy tot my hier voortijts heeft gheweest. Oock en heb ik noeyt die schult gheloochent, ick met bereet hem te betalene. Ende wilt hy oock ymmers teghen my oorloghen, so moet ick mi teghen hem defenderen. Die woorden van uwen brief luyden seer groot ende suet, maer elck can scrijuen dat hi wilt.


Die Heraut vanden Coninc van Inghelant.

Mijn souuerayn here die Coninck belast mi te segghen, aenghemerct dat groot ghebrec van paeyse in Christenrijck, waer omme dat die tyrannissche Turck, viant van dat ghelooue der helegher kercken, nv daghelijcx seer groot ghewelt doet ende foortse in Christenrijck, raserende steden ende sloten ende dye goeden der Christenen ende derghelooueghen nemende met haer leuen, deerlicken vermoordende. Ende dat v ondersaten hebben oock vercracht dye heleghe stadt van Roomen ende die ghedispoliert ende berooft, ende die persoon van onsen heleghen vader den Paeus inder stadt Gods Vicarius gheuanghen ghenomen, ende hebt oock grooten twist metten Christelijcken Coninck van Vranckerijc, die v groote ghiften ende Rantsoenen ghepresenteert heeft, hem submitterende al wat redelijck es te doene om paeys ende accoort te hebben. Oock sijdy hem schuldich een groote somme van penninghen die hy v

{==xxxviij.r==} {>>pagina-aanduiding<<}

gheleent heeft in uwer noot, begherende hem die te betalen. Voort mijn Souuerayn heere ende Coninck om dat hi groote presentacie ende rantsoen v ghepresenteert niet en wilt accepteren, doet v weten met sijnen perpetuael vrient den coninck van Vranckerijcke, die tsamen ghesloten hebben v by foortse van wapenen doen leueren vry ende quijt den Paeus ende oock die kinder van Vranckerijck, v te betalen dat rantsoen dat behoorlijck is. Hier omme begheert van v mijn souuerayn heere ende Coninck, dat ghi den paus terstont vry ende vranck wilt laten gaen, ende die kinderen van Vranckerijcke los laten by een redelic rentsoen, ende dat ghy hem terstont betaelt sonder eenich delay om eenen goeden paeys te hebben. Ende eest dat ghi so niet en doet, so defieren v voort aen mijn Souuerayn heere metten Christelijcken coninc van Vranckerijcke, ende declareren v haer vyant te wesen.


Die antwoorde der Keyserijcker maiesteyt.

Ick en ghelooue niet wiste dye Coninck van Inghelandt die rechte waerheyt, hoe dat ick my ghesubmittert hebbe om eenen paeys te hebbene, hi en soude dit niet scriuen. Ende van die gheuanckenisse vanden paus, dat en es noyt met mijn consent gheweest, ende ooc es hi weder ghestelt in sijnen state.

¶ Aengaende vanden kinderen van Vranckerijcke. Als hi mi doet dat hi mi sculdich es sal icse hem leueren, ten heeft noeyt aen mi ghebroken dat si nyet vry en sijn, ende dat wi paeys souden hebben ghehadt. Maer dat v meester mi ontbiet dat hijse my met foortsen sal doen leueren. Ick hope byder gracien gods ende met behulp mijnder ondersaten dat ickse so bewaren sal datse my met gheender foortsen ghenomen sullen worden, want ick en ben nyet ghewoone in mijnen dinghen ghefoortseert te sijne. Ende die schult en heb ick hem noeyt gheloochent, ende ic ben bereet om hem te betalen so ick schuldich ben, ende ick heb sijnen Ambassaden daer af brieuen ghegheuen ende doen gheuen. Daer omme en can ick niet gheloouen dat hi daer om vp my orloghe aennemen wil, maer wilt hi vp mi orloghen, dat sal mi leedt sijn ende sal mi daer teghen moeten verweeren. Ende noch meer ander dinghen beual die keyserlijcke maiesteyt den Herault sijnen meester te seggen, dat die Herault beloefde te doen. Ende hy dede dye antwoorden maken in scriptis tot beyde den coninghen, dat hier te lanc waer te verhalen.


        
        
        
    
¶ Van die orloghe vp Vranckerijck ende Inghelant.

Nae dyt voorseyde ontsegghen van desen twee coninghen, so werden die palen van Zeelant ende Hollant wel bewaert, ende die Coninck van Inghelant sandt eenen heraut int hof van Mechelen. Ende weder omme sandt me vrouwe Margriete brieuen aen den coninck van Inghelant, ende men seyde dat den Abt van sinte Bernaerts twee mijlen buyten Antwerpen, daer ghesonden was als Ambassaet, die welcke accoordeerden ende wiert paeys. Ende dye schepen die in Inghelant ende hier ghehouden waren die waren ontslaghen, ende des ghelijcke die gheuanghenen.


        
        
    
[Vpten.ix.sten dach van Maerte]

    Vpten.ix.sten dach van Maerte, int iaer ons heren.xvc.ende.xxviij.dwelc was vp eenen maendach, so gebuerdet datter een tenghieter Tantwerpen aen die kercke van sinte Michiels clooster wat souderen soude aen een clocxken dat inden cleynen torre eerst ghehanghen was Ende terwijlen dat den meester beneden gheloopen was yet halen, was den wint int vier gheslaghen ende gheiaecht in dat dack, midts den seer groten wint diet waeyde, so dat die kercke begonste te bernen naer noene ten.iij.hueren. Ende eer die clocke van.vij.hueren tsauonts, was alle dat dack metter capellen ende pant af, maer het vier conste in die kercke niet ghecommen noch schade doen midts dat het ghewelfsel vander kercken ende pande so sterck ende so dicke was. Ende ontrent den.vij hueren begonste den grooten torre vanden seluen clooster te bernen ende die clocken vielen ende bernde van binnen tot aen dat huerewerc, ende daer

{==xxxviij.v==} {>>pagina-aanduiding<<}

en conste dat vier niet gheuesten om dattet soe hooghe was, ende om dat den wint so sterck was. Dit bernde tot snachts na den xij.hueren, soe dat alle die huysen daer ontrent staende, daer den wint waeyde, in groter vreesen waren. Ende dese schade was weder vp ghemaect al voor kerstmisse daer naer, dwelck groot goet coste.

¶ In Iunio wast bestandt huyt ghelesen, tusschen den Coninck van Vranckerijcke ende onse landen aen dese sijde vander zee, maer het duerde nyet lange. Doen wert corts daer nae weder een ghebot ghedaen nyemant te moghen roouene vp die laghe, ende dit bestant gheduerde.viij.maenden lanck.


        
        
    
    [Hoe dye Hertoghe van Gheldre quam binnen der stede van Wtrecht]

    Hoe dye Hertoghe van Gheldre quam binnen der stede van Wtrecht, ende hoe hi orloochde teghen den Bisschop van Wtrecht, ende hoe die Bourgoenschen den  bisschop te hulpe en quamen, ende hoe dat sticht van Wtrecht commen es onder dye protectie der Keyserlicker maiesteyt.

    
{== afbeelding 	==} {>>afbeelding<<}
    

    
INt iaer ons heeren.M.vc..xxvi.was een grote commotie binnen der stadt van Wtrecht ontrent Ascencioens auont, so dat dye ghemeente ende ambachten waren int harnas, ende quamen so ter straten met haren wapenen, als bussen, stocken ende stauen, ende wilden rekeninghe hebben, waer omme dat sommeghe huyter stadt waren ghedaen, ende dye burgheren verboden inden cloosteren gheen ambachten te doen vander stadt, waer bi dat der burgheren neeringe mochte vermindert ende vercort worden, want dye stadt van Wtrecht hadde beloeft te betalen een grote somme van penninghen ten twee termijnen, dwelc der ghemeenten te swaer viel, ende begeerden dat si malcanderen souden helpen betalen die binnen Wtrecht waren, so wel dye rudder-

{==xxxix.r==} {>>pagina-aanduiding<<}

schap ende gheestelicheyt als die ghemeynte, elck naer dat sijne. Ende sy wilden dat dye gheestelijcke oock souden ghehouden sijn te gheuen acchijsen ende schattinghen, elck naer goeder ordonnancie, dat stont so in twist ontrent een iaer tot int Iaer van xxvij. Maer die bisschop naemt in handen, om desen twist te middelen, ende hi verleende der ghemeenten grote preuilegien met brieuen ende seghelen, meest deel al dat sy begeerden, maer die gheestelicheyt en wilde (om dit te middelen ende te ouercommen) niet gheuen soe dat die ghemeente weder vergaderden ende maecten eenen vploop inder stadt vp die gheestelicheyt, door sommeghe quaetwilleghe dye daer Raet toe gauen. So dat die bisschop weder dede casseren alle die brieuen van preuilegien dye hi hem verleent hadde, ende hi vertrac huyter stadt tot Wijck daer hi meesten deel lach. Ende als hi weder tot Wtrecht quam wilden sommeghe quaetwilleghen hem niet in laten commen, ende daer wasser veel dye den Hertoghe van Ghelre ontboden dat hi soude commen beschermen ende bewaren haer stadt van Wtrecht, si souden hem die poorten openen ende ontfanghen hem voor een beschermer. Ende terstont es die Hertoghe binnen Wtrecht ghecommen met sijn ruyters ende knechten, ende hi liet daer den Graue van Meurs voor sijnen stadthouder met veel hondert knechten, so dat al wat metten Bisschop hielt en de van des Bisschops partie was wert huyter stadt verdreuen, ende veel van haren goeden berooft ende die neuter saten ende hem met gheenen dinghen en moeyden bleuen in haer huysen sitten, so wel vander eender sijden als vander ander. Dit siende die bisschop sloech een sterck blochuys vp die vaert ende maecte daer een belegge met veel knechten, ende hi leyde oock knechten vpt swarte water, end vpt huys van Abcouwe, ende benaude dye stadt van Wtrecht seer deerlijck, ende hi benam alle die weghen, ende besloot so alle die passagien daer hem lieden victaellie mochten commen, soe dat dye ghemeente was in seer grooten drucke ende lijden. Van binnen waren si verdruckt ende verheert vanden Ghelderschen, van buyten was hem benomen die victaellie, so datter groot ghebreck was van spijse ende dranck, dat si den hertoghe te kennen gauen, so dat hi inden meye quam met veel ruyters ende knechten ende spijsde dye een luttel, maer het quam der ghemeenten luttel te baten Als die Gheldersche dus binnen der stede van Wtrecht laghen, so en begheerden sy niet stil te wesen, ende die Hertoghe nam in met subtijlheyt dye stadt van Harderwijck, die hy sterckelijc besette met knechten, die dye Hertoghe meende te houdene voor sijn eyghen. Ende dye knechten van Wtrecht deden den Hollanders grote molestacie ende ghewelt.


[So vergaderden vp een tijt die knechten bi een met sommege burgheren]

    So vergaderden vp een tijt die knechten bi een met sommege burgheren, ende namen met hem veel schuyten, ende quamen so in Hollandt ontrent den Haghe, ende die helft vanden knechten bewaerden die schuyten, en de die ander helft track inden Haghe, commende daer in met Bourgoensche cruycen, so dat die van den Haghe gheen quaet en dachten, maer meenden dat si quamen om dye plaetse te bewaren ende te besetten. Maer als si quamen in middel vanden Haghe, doe sloughen si die trommelen ende riepen Ghelre Ghelre. Dit hoorende die van binnen waren seere veruaert, ende elck sach om een goet wech commen, want sy en wisten van gheenen vianden. Die knechten ghinghen doe spolieren ende roouen, ende ghecreghen daer groot goet, dat sy al in dye schuyten brachten, ende si vinghen alle die si vonden Daer naer rantsoenden si die plaetse met brandschat voor veel duysent guldenen, ende keerden doe metten roof weder binnen Wtrecht. Oock hadde dye Hertoghe van Ghelre in ghenomen dye stadt van Renen daer hy een stercte in dede maken, dat ooc des Bisschops was, ende een slot daer bi gheheeten ter Horst, ende hy besette al dese plaetsen met sijnen knechten meenende die te houden voor sijn eyghen. Ende die selue hertoghe van Ghelre dede groote schade den steden van ouer den Ysele met sijn stercheden ende blochuysen, die hi slouch

{==xxxix.v==} {>>pagina-aanduiding<<}

int ouersticht ontrent dye steden van Deuenter, Zwol ende Campen, die hy seere molesteerde met schieten, met roouen ende branden, so dat die steden voorseyt met des Bisschops wille hebben hulpe ghesocht aen die Keyserlicke maiesteyt, vp condicien dat die Bisscop heeft ouere ghegheuen dat gheheel sticht den keyserlijcker maiesteyt. Ende die Key.M.heeft den Bisschop daer huyt ghegheuen een pensioen sijn leuen lanck. So es int sticht ghecommen die stadhouder van Vrieslant Iorijs schenck van Routenborch met ruyters ende knechten, ende heeft beleghert die stadt van Hasselt, ende daer es ooc ghecommen die graue van Emden, ende hebben die stadt so banaut met schietene ende stormen datter nauwelijck een heel huys binnen der stadt was. Als die van binnen eenen tijt wederstaen hadden ende groote weere ghedaen, siende dat hem lieden vanden hertoghe gheen hulp noch ontsedt en quam, so gauen sijt vp, behouden lijf ende goet. Ende die hertoghe had hem ontset gheloeft,, des quam hy voor Hasselt ende liet hem sien, maer als hi hoorde dat die stadt vp ghegheuen was, so track hi weder nae huys. Ende hier nae sijn die graue van Bueren ende heer Iorijs schinck als vpperste veltheeren voor hattem gheuallen, ende hebben nae veel schieten ende stormen die stadt ende dat stercke slot in ghenomen, dat hem vp ghegheuen wert behouden lijf ende goet, ende dye Bourgoenschen manden al dye plaetsen die si in namen. Als dit die knechten van Altenae hoorden datter stercke slot van Hattem in ghenomen was, so vloden die knechten daer huyt ende verbranden dat huys, ende dye van Deuenter hebbent voort gheheel af ghebroken. Als die van Harderwijck dit hoorden quamen si int heyr van onsen volck ende gauen hem in handen, vp datmen die stadt niet beschieten en soude. Binnen desen middele heeft die hertoghe van Ghelre knechten daer binnen ghesonden. Dit horende die vpper capiteynen dat daer knechten in die stadt van Harderwijc waren ende dat si haer tractaet af gegaen waren, sijn si terstont voor die stadt gheuallen, ende die van binnen dit siende dat si beleghet waren ende beschoten, so gauen sy dye stadt vp behouden lijf ende goet, ende die ruyters moesten daer laten al haer peerden. Oock wert in ghenomen die stadt van Renen daer die Gheldersche waren huyt gheuloden, ende der stadt en es nyet mesdaen, ende so wonnen si veel plecken, stercheden, sloten, ende steden tot.xxi.toe, als dat stercke slot Coeborch, die knechten daer vp sijnde ende waren al verslaghen bleuen, dat huys te Hulckensteyn, dat blochuys vpt swarte water bi Hasselt, dat slot van Ameronghen tusschen der stede van Wtrecht ende den Rijn, dat slot ten Ham bi Wtrecht dat slot te Doerem, toebehorende den dom proost, dat slot te Bethuwe, dat slodt van Welpe toebehorende Ian van Renesse.

¶ Dye steden van Hasselt, van Reenen, van Hattem, der Elborch, Harderwijck, dat iach huys mijns heeren van Ghelre, dye moghensterre oft kijk inden pot voor die stede van Deuenter, Leuendael dat huys ghewonnen ende verbrant, dat huys ter Eem bi Amersfort.

¶ Pyronen was oock ghewonnen, ghebrant, ende gheheel af gebroken, waer af Marten van Rossem here was. Daer na lach onse armeye in die Veluwe sommeghe daghen, ende vielen daer na voor Tielt, daer die hertoge sandt.vij.hondert knechten welcke stadt seere bestormt wert ende oock beloopen, maer die van binnen weerden hem vromelijck, so dat ons volck daer gheen profijt en dede, ende si trocken ten lesten af door den grooten reghen ende onwerder, wand die groote engienen soncken al in die eerde.

¶ Inden seluen tijden waren twee vaenkens knechten van des Bisschoppen volc huytghetrocken int lant van Ghelre in die Bethuwe om eenen roof te halen, ende daer quamen hem lieden die Gheldersche knechten onuersiens ouervallen, dat si teghen malcanderen schermutsten, ende die ghelderschen vloden te rugghe, ende die ander veruolchdense tot dat si aen den groten hoop quamen dye daer verborghen lach, ende so worden si verwonnen, ende gauen hem gheuanghen ende leyden af alle haer gheweere. Doen seyde haer hooftman, lieue knechten ghedenct van Coeborghe, daer hadden

{==xl.r==} {>>pagina-aanduiding<<}

sy alle die knechten der Ghelderschen die daer vp waren verworcht ende doorsteken. Doe dit haer hooftman vermaent hadde doe vielen die Ghelderschen metten gheheelen hoop vp die gheuanghen knechten ende sloughen die al doot.
    
    ¶ Int iaer ons heeren.M.CCCCC.ende xxviij.quamen huyt Spaengien sommeghe hooftlieden in Septembri, ende brachten met hem twee duysent Spaengiaerts, dye langhen tijt vp die zee versteken hadden gheweest ontrent.vi.maenden lanc door contrarie wint ende groten storm, ende si waren ghesonden om hulp ende bystant te doen den ghenen die daer orloochden vp tlandt van Ghelre.


        
        
    
    [Vpten Sinxen dach]

[Int iaer van xvc.ende xxviij.maeckten die Gheldersche een vergaderinghe tot Romunde]

    Int iaer van xvc.ende xxviij.maeckten die Gheldersche een vergaderinghe tot Romunde so van knechten, burgheren huyt Remunde ende Venloe, ende ooc met een deel huyslieden van sommeghen dorpen daer bi gheleghen, tot vijf vaenkens toe soe men seyde, daer hooftman af was ioncker Henrick van Wissche. Ende sijn so ghetoghen vpten Sinxen dach in die Meyerie vanden Bossche om dat landt te verheeren ende te brantschatten, Hese, Leen ende die dorpen daer ontrent, ende so te commen tot Ghele vp den ommegancx dach, om so te ghecrijghene die casse van sint Digne, maer faelden heel van huerder meyninghe ende voornemen..In desen middelen tijden was ioncker Dieric van Batenborch stadthoudere vanden Graue van Bueren ten Bossche die dit int heymelijck vernomen heeft, ende es met ruyters ende knechten daerwaerts ghetoghen, ende heeft alle die huyslieden vp dye beenen ghehadt, ende es so inden Ghelderschen hoop gheslaghen die meest doot bleuen ende gheuanghen, so datter niet veel weder thuys en quam, dat iammer was, want dye daer ontliepen waren veruolcht tot aen der masen, daer van hem lieden veel verdroncken. Ende dye onse namen al dat dye Ghelderschen met hem hadden ghebracht, te wetene veertich haechbussen, veel leeren, veel hout horden om ouer die grachten te loopene, veel menckysers, veel duymysers, ende veel coorden om die schamele huyslieden daer mede te bindene ende gheuanghen te leyden, maer waren selue daer mede met dye ghereetschappe die si mede gebrocht hadden ghebonden, ende so in vanghenissen ghesloten ende rentsoene ghestelt. Op welcken dach sy wel dencken mueghen. Oock hadden si met hem lieden ghebracht veel victaelien, meenende daer wat te vercoeuene, maer dye fortune sloech anders. Als dese tijdinghe binnen Remunde quam was daer seer groten druck bedreuen vanden vrouwen die haer mans verloren hadden, ende vanden kinderen die haer vaders verloren hadden seer deerlijck, dat iammer was om sien ende om horen, maer si ontfinghen loon naer huer wercken die si voren hadden.

¶ Inden seluen tijt dat ons volc van voor Thiel vp ghebroken was, so quam heer Ioris Schinck int Graefschap van Zutphen in die Oostmaent, daer hi eenen groten roof haelde, daer sommege Gheldersche door bleuen die dat wilden keeren ende beletten. Ende die knechten die binnen Thiel waren hadden tot Hattem beleydt gheweest die gheloeft hadden bi eede, dat si binnen een maent teghen die Keyserlicke maiesteyt niet doen en souden. Ende die selue knechten quamen doen bi Megen, daer si een blochuys ende dye stadt van Megen in namen die wijle dat dye knechten van Megen huyt waren ende gheleyden sommeghe wijn waghens, ende die Ghelderschen maeckten haren aenslach te commen tot Os ende Nyeulant, maer die van shertoghen Bossche sonden daerwaerts ter stont hondert peerden, ende dye Ruyters vanden Graue quamen oock bi. Dit vernemende die Ghelderschen verlieten Megen, ende trocken metten gheuanghenen ende roof nae huys.


        
        
    
Hoe des Bisschops van Wtrecht volck die stadt van Wtrecht in nam, met consente van sommeghe burghers binnen der stede.


{==xl.v==} {>>pagina-aanduiding<<}


{== afbeelding 	==} {>>afbeelding<<}
    

BInnen desen tijden als ons volc dus onledig was metter oorloghen int landt van Ghelre, so waren sommege burgheren vergadert by een in die stadt van Wtrecht, om dat dye gemeente so seer verdruckt was vanden Ghelderschen ende van haren capiteyn den graue van Meurs, die al huyt was om tghelt bi een te vergaderen, ende die burgheren maecten daer eenen aenslach, hoe si best die stadt souden leueren inden handen van den bisschop. Ende som van dyen burgheren quamen tot Amersfort ende gauen den Bisschop te kennen haren aenslach, des hi verwondert was, ende hi gaf hem mede te reysen ioncker Willem Turck met sijnen knechten, ende die hooftlieden vander vaert tot.iiij.vaenkens toe, ende si bleuen ligghen vpt swarte water om tijdinge te hebben. Als dit dye van die Weert vernomen hadden maecten hem somme ooc ghereet daer toe. Vp dye selue tijt waren dye Gheldersche om eenen buyt huyt ghetrocken van Wtrecht naer Goylant, ende haelden eenen groten roof, ende int wedercommen naer Wtrecht sijn sy des bisschops volc int ghemoete ghecommen, die die knechten namen gheuanghen ende namen hem den roof. Aldus bleef des bisscops volc al stille tot des anderen morghens. Doen ghinc wter poorten een vrouwe met eenen corf aen haren arm bi des bisschops volck, ende seyde. Die knechten sijn nv vander wake ghegaen ende sijn meest al slapen als die clock sint Iacobs slaet, com dan stoutelijc in, met sal vp v wachten, want daer goede reetschap ghemaect es om v in te helpen. So ghebuerdet vp onser vrouwen visitacien auent. Anno.xxviij.dat des Bisscops volc aen dye poorte quam, daer die poortier dye poorte wijde open ghedaen hadde, so

{==xli.r==} {>>pagina-aanduiding<<}

dat sommeghe van des Bisschops volck in die stadt waren. Dit worde die wachter gheware die vpter poorten lach, ende liet die scofpoorte vallen, daer waren terstont vier oft vijf mannen huyten Weert met groten bijlen daer toe te voren gheordonneert, ende si hebben som balcken van die schofpoorte in stucken ghehouwen, daer des bisschoppen volc terstont door quam ende sommeghe ruyters te peerde ooc. Ende so quamen si binnen der stadt sonder wederstoot al dye straten lancx tot byden minrebroederen, daer hem sommeghe knechten vergaderden ende meendense te rugge te drijuen, maer twas al om niet, want des bisschoppen volc viel hem lieden te machtich, ende si sloeghen vanden Ghelderschen doot ontrent.xlij.ende ontrent.iijc.ende.L.gheuanghen. Ooc waren daer gheuanghen die Graue van Meurs, ende sommeghe van shertoghen raet, als doctor Wynant, ende sommeghe andere, die al inden tractate vanden paeys quijt ghelaten waren. Ende die vp die poorten laghen vanden knechten liepen wech, ende sommeghe burgheren liepen mede huyter stadt dye metten Ghelderschen ghehouden hadden. Die ballinghen dye vandes bisschops weghen huyter stadt waren die quamen weder metten bisschop binnen. Ende eer den tractaet vanden paeyse ghetracteert was, so worden daer.xij.derghelijcke mannen gheiusticiert, ende twee goede heren Canoniken int water gheworpen, ende die bisschop commende daer na binnen der stadt souder bi auontuer noch meer ter iusticien ghebracht hebben, maer dye discrete wijse graue van Hoochstraten dye vpten seluen auont met groter haest binnen quam van Vianen door groten storm ende reghen, dye belette dat quaet. Ende die knechten van den bisscop spolieerden alle die huysen der burgheren die metten Ghelderschen ghehouden hadden ende sloughen dye veynsteren ende glasen ontwee, ende groeuen die vloeren ende delen om, om dat ghegrauen ghelt te soucken dat si veel vonden. Ende die knechten namen der partyen goet so gheheel, dat wijf ende kinder niet en behielden, ende si deden grote foortse ende ouerdaet in dye huysen. Nyet teghenstaende van dyen wert die stadt van Wtrecht ende die schamel ghemeente properlic verlost vanden groten last ende benauthede, want hadden dye Gheldersche daer in ghebleuen, het hadde te besorghen gheweest voor een belegghe, dat der stadt tot meerder schade soude hebben gheweest ende tot destructie van haren schoonen huysen ende meerder verlies van goeden. Dies danct nv al tsamen god den heere van sijnder gracien, ende dat hijt den ontschuldighen weder wil versetten aen lijf ende goet tot salicheyt der sielen

¶ Als die stadt van Wtrecht commen was in handen vander.K.M.so was daer vanden houe ghestelt een oudt here, om iusticie te doene ouer die quaetwilleghe ende dye partyscap ende muterye verdrijuen huyter stadt van Wtrecht. Ende om die badt te volbrengen so wert daer ghemaect aen sinte Kathelijnen poorte een seer sterc blochuys door ordonnancie vanden houe van Bourgoengien, om die burghers te badt te onderhouden in goeder pollicien ende eendrachtigheit. Ende als die armeye van onsen volcke vp ghetrocken was van Tielt, so werdt tot Gorichom een dachuaert gheordonneert van weghen den hertoghe van Ghelre ende den bisschop van Wtrecht. Daer oock waren van weghen der.K.M.graue Florijs van Bueren, die graue Anthonis van Hoochstraten, die bisschop van Palerme ende die Audienchier. Ende van weghen des Hertoghen van Ghelre waren meester Henric kiespenninck, Roelant kerckelant ende Vetessen, ende sijn daer gheaccoordeert in manieren van goeden paeyse, waer in veel punten besloten zijn, die hier te lanc waren te bescriuen. Ten behoort ooc niet der heeren secreet te openbaren. Ende die graue van Meurs ende doctor Wijnant dye gheuangen waren, worden quijt ghelaten ende die ballinghen van Wtrecht ende Swol worden elc haren tijt ghestelt dat si weder in haer steden souden moghen commen, elc int sijne co hijt soude vinden. Om desen paeys te vestighen waren daer vanden rade des hertoghen van Ghelre Ian van Rossem, heer van Broechuysen, meester Henric kiespenninc, doctor Erkelens, Veressen, Scholaster van Zutphen, ende si sijn metten graue van Bueren graue van Hoochstraten, heer Ioris schinc ghetoghen te Mechelen, daer den raet van vrou Margriete ende vanden hertoghe van

{==xli.v==} {>>pagina-aanduiding<<}

Ghelre vergadert waren in sinte Peters kercke, ende hebben daer ghetrouwelijc haren eedt ghedaen van haers heeren weghen, ende hebben daer vp ontfanghen dat heleghe Sacrament, ende sijn doe huyter kercken ghegaen tot in haer herberghe, daer sommeghe heeren vanden houe bi hem lieden quamen goet chier maken. Ende vrou Margriete heeft die Commissarissen seer eerlick beschoncken, elc met een silueren cop, met groot ghetal van Karolus guldens daer in, ende si sijn ooc vry huyter herberghen ghelost, ende sijn doe vriendelijc van malcanderen ghescheyden. Daer naer quamen si Tantwerpen, daer hem die stadt ooc vry hier van allen haren  costen al daer ghedaen, ende sijn so bi haren heere ghecommen met goeden tijdinghen. Doe sandt die hertoghe van Ghelre Marten van Rossem here van Pyronen totten coninck van Vranckerijc, ende gaf hem te kennen dat tractaet dat hi metten Keyser ghemaect hadde, daer dye coninc wel mede te vreden was. Nv bidt god dat wi paeys ende vreden moghen houden hier vpter aerden, ende hier na bi hem in sijn rijcke Amen.


        
        
        
    
[Int iaer van.xxvij. was een cort bestant ghemaect tusschen den Fransoysen, ende dese nederlanden]

    
    [Tot lichtmisse en in Meerte Anno.xxix]

    Int iaer van.xxvij. was een cort bestant ghemaect tusschen den Fransoysen, ende dese nederlanden, aengaende den Keyser, ende dat bestant duerde tot lichtmisse Anno.xxviij. als lichtmis dach huyt was, so waren die fransoysen in dye voorbate, ende roofden ende branden sommege dorpen ligghende vp die frontieren van Henegouwe ende Artoys, ende hebben veel schamele dorplieden gheuanghen, ende schepen ghenomen vanden Hollanders ende Zeelanders ende deden grote schade te water, ende ons volc en wist van gheender orloghen, ende men en deder niet teghen, daer ons volc grote schade bi hadde.
ALs die coninck van Vranckerijc nv los was van sijn gheuangenisse so had hy gheloeft paeys te houden. Niet teghenstaende van dien, so stelde hi huyt den coninck van Nauarre met grooten heyre, ende sandt hem weder in Italien ende dede weder om veel quaets, ende hadden aliancie ghemaect met den Venechianen om malcanderen te helpen teghen des Keysers capiteynen. Hier om int iaer van.xxvij.ghinghen die Venechianen te rade om die fransoysen te helpen, ende den Keyser ende sijn volc te beschadighen, die daer in Italien waren van skeysers weghen, als Don Fernandus, die prinche van Araengien, Graue Ioris van Zassen. So stelden die Venechianen te ghecrijghen ende te winnen met foortse dat Conincrijck van Scicilien, so schicten si huyt.xl.schepen van oorloghen wel voorsien van als, ende si sloughen doe ghelijcker hant ter zee waert inne. Als si nv een wijle tijts in dye zee gheuaren hadden, so quam daer sulcken onwedere van donre, blixem, ende van storm van winde, datter wel.xl.schepen soncken ende verdroncken Als die ander schepen dit saghen so keerden si terstont ende liepen in die naeste hauene die si vonden om haer lijf te salueren. Dit horende die Venechianen waren seere gheturbeert van dit groot verlies. Maer nyet teghenstaende van dien, vergaderden si weder een groote heyrcracht van.xl.duysent mannen ende sonden die naer Roomen, die die Bourgoenschen vp den wech vernamen Doe sloughen die Venechianen hem neder ende maecten haren leghere, om die Fransoysen te verbeyden. Als nv die fransoysen wisten dat die Venechianen int velt waren, so quamen si ooc metten Zwitseren te velde om die Venechianen te helpen, so dat die Bourgoenschen waren beleghen van achter ende van voren teghen den auont, dat sijs selue niet en wisten. Des morghens vroech als den dach vp ghinck, soe was die Prinche van Araengien in die weere ende sach dattet al omme vol vianden lach, ende dat si aen allen canten vanden vianden beleghen waren. Doe ghinc hy met sijnen capiteynen te rade ende met graue Ioris van Zassen ende seyde, wi sullen ons hier vp moeten gheuen. Doen seyden die knechten. Neen so niet, ter eeren van onsen edelen keyser so willen wi ons lieuer doot vechten dan so vp te gheuen. Als dit die prinche hoorde stelde hi sijn peerdevolck ende dat voetvolc elck in ordonnancie. Doe seyde die prinche, laet ons nv vallen vp onse knien ende spreken eenen Pater noster. Ende bidden god om gracie ende victorie, want

{==xlij.r==} {>>pagina-aanduiding<<}

wil god met ons vechten, wi hebbent goet genoech. Als dye Bourgoensche vp haer knien gheuallen waren so quamen die Fransoysen ende ooc die Venechianen stoutelijc aen meynende dat die Bourgoenschen ootmoet hadden ghesocht, maer dat Bourgoensche heyr hadde hem so sterckelic bi een ghestelt, datmense niet en conde ghescheyden, nochtans waren daer wel.vi.mannen teghen eenen Bourgoenschen. Daer wert seer vreeslic ghestreden, so datter vanden Venechianen (somen seyde) bleuen verslagen.xxm.mannen. Ende van den fransoysen bleuen verslagen die Coninck van Nauarre, die sone van heer Robrecht de la Martche, ende die Hertoghe van Orliens met seer veel fransoysen, twee Capiteynen vanden Venechianen, ende veel fransche capiteynen. Dit siende dat ghemeyn volc ende die knechten dattet al verloren ghinc gauen sy die vlucht, ende die Bourgoenschen behielden dat velt met victorien, daer si god af dancten, maer ten was niet sonder grote schade.

¶ Item in Meerte Anno.xxix.als die Venechianen den groten schade hadden ghehadt ende dat hem af ghedroncken waren.xl.schepen van orloghen met groot volck door storm ende onweder vp die zee, so dat nyemant daer af ghesalueert en wert, wel siende dattet dye plaghe gods was, wilden nochtans niet af laten des Keysers volc te veruolgen. So ontboden si die Fransoysen dat si commen souden vp eenen sekeren dach, si wilden ooc commen des Keysers volc besoecken, ende si vergaderden.L.duysent mannen ende trocken so nae Napels. Ende als die fransoysen vernamen dat die Venechianen int velt waren, so quamen si ooc bi hem, endesi sloughen haer tenten niet verre van des keysers heyr. Ende als des keysers volc haer vianden vernamen commen met so groter macht, so quamen die prinche van Araengien Graue Ioris van Zassen, ende gauen haer volc goeden moet, ende stelden haer oorden te voet ende te peerde inder nacht, ende si quamen so bedectelijc als si mochten ende sloughen die wakers doot, ende si oueruielen ten leghere verslaende daer menich fransoys eer si ter weerde conden commen Daer wert seer vreeslic gheuochten, ende den strijt duerde tot des anderen daghes. Don Ferdinandus hadde dese tijdinghe die terstont met sijnen volcke aen quam ende slouch met cloucken assaute in die vianden, ende hi dede des Keysers volck groot ontset, dat si den meesten hoop haerder vianden verslouchen, ende hebben daer veel gheuanghen, ende dye ontcommen conden namen die vlucht, so dat tmeesten deel der franscher macht daer bleef. Dit horende die heren van den parlemente des conincx van Vranckerijcke waren seer verstoort, ende si deden huytmaken ende ghereyden.L.schepen van orloghen met een grote armeye van volcke wel voor sien met bussen ende artelrye, meynende met machte die kinderen te halen, ende quamen daer met in die zee ende arriueerden in Spaengien sonder eenich wederstant, ende deden daer veel quaets roouende ende brandende, ende hebben ooc veel volcx ghedoot ende gheuanghen. Dye spaengiaerts dit horende maecten hem ghereet ende si lieten die fransoysen dieper int lant commen sonder eenich wederstant, ende si waren seer wel ghemoet segghende, ons macht es so groot, wi sullen al Spaengien wel verwinnen ende ons conincx kinderen met ons voeren n spijte van hem allen. Maer die Spaengiaerts hielden hem verborghen ende lieten die fransoysen al passeren, ende quamen doe met groter cracht van achter in slaen ende sloughense al doot de si conden becomen, soe dat die fransoysen niet en wisten waer loopen, so datter menich fransoys verslagen bleef, ende voor die ander gheuanghen. Dus worden dye fransoysen daghelicx tonderghebrocht door haer houaerdie, maer si en willen haer pruesheyt ende hooch herte niet bedwinghen,


        
        
    
[Int iaer van.xxix.in Iunio]

    Int iaer van.xxix.in Iunio, so was Mylanen ende dat stercke slot ghenoemt Arx Iouis beset van des Keysers volc,ende die armeye vanden keyser lach te Ienuen. Aldus ghinghen die fransoysen te rade ende stelden haer ordonnancie om Mylanen in te nemen, met subtijlheyt, ende ordonneerden wel.L.vaenkens inder manieren van des keysers volc, ende quamen so voor Milanen. Ende die van Mylanen siende die bannieren, niet anders wetende dan dattet was des keysers volc en schoten niet eenen schoot maer lietense in commen sonder slach oft

{==xlij.v==} {>>pagina-aanduiding<<}

stoot. Als die fransoysen binnen waren riepen si al. Viue le roy de franche, ende met dien vielen si vp die spaengiaerden dye die stadt bewaerden ende sloeghen die al doot, ende hebben so met subtijlheyt die stadt in ghenomen, doende grote foortse ende moort. Ende als die fransoysen aldus binnen Mylanen waren, so meenden si dat slot Arx Iouis ooc te crijghen sonder wederstoot. So ghinc die graue van saintpol ende dye graue van Vendome ende hielden sprake metten casteleyn, ende si eyschten dat slot vp te gheuen inden handen vanden coninc van Vranckerijc. Neen seyde die Casteleyn ic en sal gheen verrader sijn om den coninc van Vranckerijc, noch om uwer lieden wille, noch om v ghiften oft gauen. Ic sal den Keyser ghetrou blijuen tot in mijn doot, ghi en sult hier hiet halen dan slaghen. Dit horende die fransoysen waren seer ghestoort ende seyden, dat sal noch ghewroken werden. doen seyde die Casteleyn comt als ghi wilt, ick noode v te gaste, ic sal vp u koken. Ende die casteleyn heeft terstont brieuen gheschict aen den Prinche van Araengien ende aen Andries dory sijnen broeder, ende aen graue Ioris van Zassen, hem lieden te kennen gheuende dese grote subtijlheyt der fransoysen. Waer vp des Keysers capiteynen niet en hebben gheslapen, maer brochten terstont al haer macht voor Mylanen. Dye capiteyn van Ienuen ende graue Ioris van Zassen met haren volcke sijn stoutelic aen die mueren gheuallen Ende die Capiteyn vanden slote dit siende dat hem ontset commen was, liet dye brugghe vanden casteele neder, ende quam soe metten knechten in die fransoysen slaen, so dat die fransoysen niet en wisten waer bliuen, ende die van den slote vochten so seere vp die fransoysen, dat des keysers volc ooc binnen quam hem te hulpen, so dat dye meesten deel der fransoysen bleuen daer doot metten graue van simpol ende den graue van Vendomme met veel edelen. Ende dit es al ghedaen vanden coninc van Vranckerijc, als hi noch al was gheuanghen man.


¶opye van meester Ian baptista Gruenwaelt, van dye ouercomste des Keyserlijcke maiesteyts huyt Spaengien in Italien. Int iaer.xvc.xxix.


{== afbeelding 	==} {>>afbeelding<<}
    


{==xliij.r==} {>>pagina-aanduiding<<}


        
        
    
    [Anno.xxix.den.vi.sten dach Februarij]

    NAe dat dye Keyserlijcke maiesteyt ghehijlic was metter Coninghinne Ysabeele van Lusitanien, dwelck es Poortegale, so heeft god die gracie ghegheuen dat si hem baerde eenen ionghen sone recht erfghenaem der landen ende Rijcken. So hebben die heren ende princhen der landen ende Conincrijcken een dachuaert ghehouden ende gheordonneert Anno.xxix.den.vi.sten dach Februarij, hoe dat die edel coninc ende keyser Karel eerlicxt sijn reyse in Italien soude moghen volbrenghen. So hebben si ghesloten eenpaerlijc ende daer in gheaccoordeert dyt nauolghende.

¶ Inden eersten hebben si gheordonneert.xvc.mannen die die.K.M.administreerden elck duysent gouden ducaten, dat waren te samen xvc.M.ducaten. Ende tot bescherminghe der landen van Spaengien so es gheordonneert vpperste capiteyn die hertoghe van Alba met.xv.duysent voetknechten, ende.iijm.peerden om die frontieren te bewaren teghen die fransoysen.

¶ Dese nauolghende dienen den keyser vp haers selfs costen een iaer lanck.
Des hertoghen sone van Limphanten met L.edelmannen ende.C.peerden.
Dye hertoghe van Nagera selfs in persone, met.L.edelmannen ende.C.peerden.
Des grauen sone van Boneuente met.L.edelen ende.C.peerden.
Des Marcgrauen sone van Vileyna met L.edelen ende.iij.hondert peerden.
Die hertoghe van Medina celi met.xl.edelen ende.L.peerden.
Die Hertoghe van Siuilia met.L.edelen ende C.peerden Noch sijnder veel ander heren, grauen Marcgrauen dye den Keyser ooc dienen te peerde ende te voet elc nae sijn macht, dat te samen maect.iiij.duysent knechten ende.iijc.peerden, dye alder.K.M.dienen een iaer lanck vp haren cost ende al versolt.

¶ Noch hebben ghewillich te dienste ghecommen der.K.M.oock een iaer vp haren cost die landen ende Conincrijcken met veel knechten om sijnen wille daer mede te doene, oft hijse met hem wil nemen in Italien oft int lant al daer te laten, so hem dat belieuen soude.

¶ Inden eersten dat conincrijck van Castilien.iij.duysent knechten.
Dat oudt conincrijck van Castilien ende van Galissien twee duysent knechten.
Dat conincrijc van Toleten twee duysent.
Dat conincrijck van Granaten ende Anthelosien.iij.duysent knechten.
Die conincrijcken van Aragon, van Valentia ende Cathelonia.iiij.duysent knechten. 
Die coninck van Poortegale sandt der keyserlijcker maiesteyt.xxx.groote schepen al wel besorcht van alles dat hem van noode was, om dye keyserlijcke maiesteyt mede ouer te brenghen. Ende ooc hadde dye keyser so veel scepen bi een, dat hi mocht ouerbrenghen.iij.duysent peerden ende.xx.duysent voetknechten, ende hondert sacken met coren.etc. 


       
        
    
    [Den eersten dach Februarij Int iaer.xxix]

    ¶ Ooc quamen den eersten dach Februarij Int iaer.xxix.twee schepen wt die nyeuwe Insulen waert sijnde hondert duysent ende L.duysent gouden ducaten aen gout, ghesteenten, peerlen, ende ander goet, tot profijt van den keysere, ende hondert duysent voor dye coopluyden, welcke somme voorseyde die coopluyden leenden der.K.M.een iaer lanc, om sijn knechten daer mede te betalene.

¶ Als dan alle dinck ghereet was, dat sijnen staet toebehoorde, so nam hi oorlof aen sijn landen ende heren, ende hy ghinc met sijn volc te schepe ende sloeghen in die zee, ende quamen met goeden winde arriueren in die hauene van Ienuen. Ende die Capiteyn van Ienuen quam hem teghen met veel Galeyen, ende bracht so den keyser eerlijcken in, daer hi met blijschappen ontfanghen was, van daer track hi tot Placencien. Ooc quamen met hem groote heren ende Hertoghen, die door liefde om sijn hof ende staet te vermeeren, quamen hem te dienste vp haer eyghen cost.


    [Vanden paeyse ghetracteer te Camerijck]

    Vanden paeyse ghetracteert te Camerijck, tusschen den Keyser ende den coninc van Vranckerijck, ghemaect byden Princerssen ende vrouwen, te weten bi mijn vrouwe Margriete, ende mijn vrouwe die regente, Lowise van Valoys hertoghinne van Engolemme.etc.

¶ Dat.xiiij.Capittel.

        
        
        
    

{==xliij.v==} {>>pagina-aanduiding<<}


{== afbeelding 	==} {>>afbeelding<<}
    


    INt iaer.xvc.ende.xxix.vpten tweeden dach in Iulio quam in Camerijc, om den paeys te helpen maken die eerweerdige Legaet vanden paus die Cardinael van Saluia, ende wert eerlicken inghehaelt byden bisscop van der stadt metter gheestelicheyt. Ende vpten vijfsten dach van Iulio quam in Camerijc met groten state me vrouwe Margriete regente dese landen, mijn here die Cardinael van Luydic, mijn here van Yselsteyn, met meer ander grote meesters van onser sijden die haer teghen reden commende huyter stadt, ende quamen ooc inne met haer commende in oordenen. Eerst die artchiers ende dienaers van den heren, daer nae een grote menichte van edelmannen, daer nae die bisschop van Palerme metten bisschop van Camerijc, ende mijn here van Pottelles sijnen broeder. Doe die graue van Bueren, die cardinael van Luydic, die graue van Hoochstraten. Daer nae me vrouw alleen sittende in eenen rijckelijcken osbaer, ende om haer commende.xxiiij.Artchiers met swarten paltrocken met fluweel gheboort, ende so wel die edel mannen als dye Artchiers saten vp dye schoonste peerden ende courcieren die men vinden mochte. Ende na me vrouwe quamen haer camerieren gheseten vp schone hackeneyen ende ander courtauwen. Ende me vrou Margriete es ter herberghen ghereden in die Abdye van sinte Aubert ende een yegelic vertrack na sijn herberghe


       
        
        
        
        
        
    
    [Den.viij.sten dach in Iulio totten.xxiiij.sten dach Iulij en vpten.xxix sten dach der seluer maent den iiij.dach Augusti]

¶ Opten seluen dach quam in dye regente Lowise van Valoys etc. Ende die bisscop met veel edelen der stadt van Camerijc quamen haer teghen buyten der stadt, ende eer si binnen quam quamen voor haer wel twee hueren lanc duerende muylen gheladen met bagagien ende waghenen, ende karren gheladen met coffers ende bedden, ende der muylen waren ontrent acht hondert, ende soe muylen ende peerden van harnasch waren ontrent drye duysent oft meer, dye welcke als si ontladen waren ghinghen si buyten haer logijsten maken. Daer na quamen die paeygien in ordonnancie wel gheaccoutreert, elc een plume

{==xliiij.r==} {>>pagina-aanduiding<<}

    vp haer bonetten, ende dier wasser wel.iiijc. Daer nae quamen die edelen van Vranckerijc meestdeel met fluweelen paltrocken ende met hoeykens vpt hooft met plumagien, daer onder waren veel grote heren ende Princhen ende grote meesters van Vranckerijc, als die hertoghe van Valgouuerneur van Britanien, mijn heere de la Tour gouuerneur van Lymogien, mijn here van Humieres, mijn here van Canapels, graue van Nantes, ende meer ander dye wel onderhalfhuer waren eer si passeerden. Daer nae quam die Cancellier ende Cardinael van Vranckerijc verselschapt met veel Eertsbisschoppen, bisscoppen, prelaten ende andere edel mannen. Daer naer quam me vrouwe die regente in eenen osbaer, ende by haer sadt haer dochter die coninghinne van Nauarre. Ende om den osbaer ghingen.xxiiij.hellebardiers zwitsers. Daer na quam noch een osbaer van die.ij.vrouwen van Vendomme, die oude ende die ionge, mijn vrouwe de Latrimoille, daer na een groot ghetal van vrouwen ende camerieren sittende al vp schone hackeneyen Ende als dese twee vrouwen malcanderen willecome hadden gheheeten, so vertrac een yegelick na sijn logijs. Ende daer na was gheordonneert in dye stadt van beyde sijden, noch paeygien noch der heren knechten noch nyemant en mochte geen messen draghen, noch ooc gheenderley yseren stocken, dat gheen edel mannen en waren, ende die knechten, dienaren ende ander leechganghers moesten die stadt ruymen. Den.viij.sten dach in Iulio begonsten dye vrouwen tsamen te spreken, ende daer worden sommege posten ghesonden nae die.K.M.ende daer wert veel ghesproken, dan aen deen sijde ende dan aen dander sijde om paeys te makene, dwelc duerde totten.xxiiij.sten dach Iulij, vp welcken dach tsauonts tusschen.x.ende xi.hueren den paeys ghesloten was. Ende.iij.oft.iiij.dagen daer na wert den paeys weder heel ghebroken door een tweedracht ende discoort dat daer vp stont, so dat me vrouwe die regente ende al haer edelen waren bereet ende beraden wech te trecken des morgens vpten.xxix sten dach der seluer maent. Maer god seynde sijn gracie vpten seluen nacht, dat die vrouwen weder vergaderden ende deden so veel dat den voorseyde paeys weder van nyeus gheapprobeert ende gheratificeert wert vpten lesten dach der voorseyde maent. Daer na so wert den Inghelschen haren paeys mede ghesloten den iiij.dach Augusti tsauonts te.viij.hueren.


       
        
    
    [Den.v.sten dach Augusti]

    ¶ Item den.v.sten dach Augusti maectemen grote reetscap in onser vrouwen kerck voor die vrouwen ende heeren, daer dye bisschop van Camerijc die misse sanc, ende na dat Euangelie dede die bisscop een sermoen vanden paeyse ontrent een half huere lanc duerende. Ende naer die missen was daer voor den outaer een bancken ghestelt, bedect met gouden laken ende met cussens van gouden laken, daer die.ij.vrouwen vp quamen knielen, ende die Ambassadeur van Inghelant, daer si ghelijcker hant den paeys beswoeren vp dat cruys ende vp dat helege Euangelie. Als den eedt ghedaen was so luyden alle dye trompetten ende schalmeyen ende alle dye instrumenten van musijcken, ende men sanc Te deum laudamus. Ende daer nae wert den paeys wtgeroupen ende ghelesen inden choor vanden Deken vander kercken int bi wesen van den herauten Roydarmes, Toyson, Granaten ende noch een van des conincx van Vranckerijc sijde, ende een vanden coninc van Inghelant hebbende in haer handen burssen vol gouts ende siluers. Ende als den paeys wtghelesen was worpen si ghelt aen allen sijden roupende Largesse largesse



        
        
    
    [Den vijfsten dach van Augusto]

Die Copye vanden paeys, ghepubliceert byden voorseyde Deken.

MEn condicht v ende laet weten, dat eenen goeden sekeren ende eewelicken paeys ende vrientschap es ghetracteert gesloten ende gheaccoordeert tusschen onsen helegen vader den paus Clement die.vij.ste van dyen name, ende den heleghen stoel van Roomen, alder hoochsten doorluchtichsten ende machtichsten prinche Kaerle byder gracien gods, ghecoren Roomsch Keyser, coninc van Germanien ende van Castilien etc Franchoys byder seluer gracien coninc van Vranckerijcke dalder kerstelijcste, Ferdinandus byder ghelijcker gracien. Coninc.van Hongerien, van Bemen, Eertshertoghe.etc. Henric byder seluer gracien.coninc.van Inghelant, here van Yrlant ende beschudder vanden helegen gheloue. Om ende tot bescherminghe van hueren personen, hem goet, staet, landen, heerlicheden, ondersa

{==xliiij.v==} {>>pagina-aanduiding<<}

    ten, ende wassalen, ende dat bi middel ende toe doen vander alder hoochste ende excellenste vrouwe mijn vrouwe Margriete Eertshertoghinne van Oostenrijc, hertoginne ende douaresse van Sauoyen, moeye vander.K.M.ende van Louise van Sauoyen, hertoginne van Angolemme etc. Moeder vanden voorseyde alder christelijcsten coninc. In sulcker vueghen ende manieren dat nv voort aen alle wapenen, viantscap beroerte, tweedracht ende hatenijt sullen onder hem vp houden ende cesseren, ende ooc onder ende tusschen haren ondersaten ende wasselen. Ende sullen mogen verkeeren, frequenteren, comenschappen met malcanderen ende met alle comenschape niet verboden sijnde, gaen, commen, stille ligghen, weder keeren respectiue ouer beyde sijden in haer landen, so wel ter zee, te lande, als ander suete wateren ende riuieren vry ende vranck sonder eenich hinder oft letsel, midts betalen die ghewoonlike rechten ende penningen van tollen. Ende een yegelic sal weder keeren in sijn goet, ghelijc hi gheweest heeft voor doorloge. Ende wert ende es midts desen den wassalen verboden niet te segghen teghen tghene dat voorseyde es maer dat sijt na al haer vermogen sullen onderhouden ende doen onderhouden, vp die peyne van ghecorrigeert te sijne als ouertreders vanden paeyse. Ende es gheboden ende belast allen gouuernueren van Princhen, Admiralen, vie admiralen, van dien haren Prouincien, baeliuwen, Seneschalen, Preuoosten ende casteleynen, ende allen haren anderen officieren te doen onuerbrekelic onderhouden den voorseyde paeys, ende corrigeren douertreders na dinhout vanden seluen paeyse. Ende om dat nyemant en soude moghen alligeren oft pretenderen cause van ignorancie, hebben die voorseyde princhen ende heren gheordonneert dat den voorseyde paeys wtgheroupen sal worden ter ghewoonliker plaetsen, daer men proclamacien mandementen es ghewone te publiceren. Aldus ghedaen te Camerijc den vijfsten dach van Augusto. Anno.M.iiijc.xxix


       
        
    
    [Den.vi.sten dach Augusti]

    ¶ Daer na sijn die vrouwen gheleyt elck in haer hof vanden drye Cardinalen ende ander edelen, ende men riep den paeys achter straten, ende men wierp hantuollen gouts ende siluers, roupende weder Largesse. Daer wert grote blijscap ghemaect aen allen canten, ende daer was ghemaect een neerhof met twee dueren, ende daer stont een tresoor van fijnen siluere voor me vrouwe die regente, ende al dat siluer was meest al vergult, ende men gafser te drincken, al die daer ghinghen ende quamen groot ende cleyn, arm ende rijck. Daer na trac die regente bi haren sone den coninc van Vranckerijc vp den.vi.sten dach Augusti bi.s.Quintens in een Abdye, daer si des nachts bleef.


       
        
    
    [Op den.ix.sten dach Augusti]

    ¶ Op den.ix.sten dach Augusti quam den.coninc.van Vranckerijc binnen Camerijc, daer hi van al den heren ende grootmeesters van beyden sijden seer feestelic in gehaelt ende willecome gheheeten wert, daer hi met groter triumphe vrolicheyt hanterende met me vrouwe Margriete ende met sijn moeder, gheuende grote bancketten met groter costelicheyt, daer hi thoonde sijn coninclike maiesteyt, daer hi sulcken feestelicheyt bedreef dattet wonder waer om scriuen. Ende ooc so was sijn Coninc.M.te vreden ende approbeerde den paeys die daer ghesloten was, ende al dat die regente sijn moedere ghedaen ende gheconsenteert hadde. Ende den.xij.sten dach der seluer maent so vertrac dye.Coninclijcker.M.met sijn moeder ende met al sijn volck ende waren tsauonts tsinte Quintens. Ende des anderen daghes na dat die coninc van Vranckerijc vertrocken was vertrac ooc me vrouwe van Sauoyen met haren volcke ende comitijf. Ende so es die dachuaert eerlic, duechdelick ende met grooter vrientschap eendrachtelijc vergaen.


       
        
    
    [Int eerste Iulij]

¶ Int eerste Iulij quam die tijdinge dat dye fransoysen den slach verloren hadden voor Mylanen, daer veel volcx verslegen was, ende daer bleef den nieuwen hertoghe van Borbon, mijnhere van saint pol, ende noch vele edelen gheuanghen ende doot.


       
        
    
    [Opten.xiij.sten dach Iulij]

    ¶ Opten.xiij.sten dach Iulij quam Tantwerpen in.iij.oft.iiijc.ghemonsterde peerden, die den anderen dach trocken nae Mechelen ende vuylvoorden, die daer bleuen liggen tot dat den raet te Camerijc ghesceyden was, ende trocken weder nae Ghelderlant. Ende dit was die bende van mijn here van Rauesteyn, want hi doot was, ende doet paeys ghemaect was so wert den hertoghe van Ghelre dese bende ghegeuen om den dienste te houden vanden keyser


       
        
        
        
    
    [Vpten xxvi.sten dach van Septembre en Op sinte Berthelmeus dach]

    ¶ Op sinte Berthelmeus dach quam mijn vrouwe Margriete vande dachuaert te Bruessel, daermen eerlijc vierde van blijscap dat den paeys ghemaect was.

{==xlv.r - xlv.v==} {>>pagina-aanduiding<<}

    
{== afbeelding 	==} {>>afbeelding<<}
    


{==xlvi.r==} {>>pagina-aanduiding<<}

    INt Iaer.xvc.xxix.als coninck Ferdinandus weder veel plaetsen in Vngherien inghenomen hadde lancx der Tonauwe tot Ossen toe, ende ooc dye stadt van Ossen daer graue Hans Weyda huytgheuloden was oer dat water, dat hem seer spijtede, so dede hy so veel dat dye Turcsche Keyser weder om quam, ende nam alle die steden, casteelen ende plaetsen weder om in van coninc Ferdinandus, daer nv (god betert) Hans Weyda wel versien van volcke dat meeste regement af heeft. Binnen desen tijden quam die palsgraue binnen Ween met veel duysent mannen om den coninck bystant te doene. Aldus quam dye Turck in Oostenrijck met groter heyrcrachte te peerde ende te voete ende beleyde die stadt van Ween met.v.groote heyren vpten xxvi.sten dach van Septembre, daer die Turcsche keyser selue in persone by was ende belegerde die stadt seer sterckelic dat hem lieden geen victaelie commen en mocht, want hi had twee hondert duysent ende vijftich duysent mannen, ende had.xlm.tenten vp gheslagen. Ende eer die turc daer voor quam hadden die van binnen alle dye stercheden ende tymmeringhen die voor die stadt stonden af gheworpen ende verbrant, om dat die turcken geen plaetse en souden hebben om neder te slaen. Aldus die turck commende int lant, es die Satturam den Turcke al omme voor ghegaen ende heeft al dat hi vant vernielt ende verbrant, ende heeft seer veel volcx van mannen, vrouwen, ende ooc kinderen gheuanghen, so dye gheuangen turcken dat seyden waer te sijn ontrent oft meer dan.xxxm.personen alomme wech gheuoert, ende wat niet gaen en conde slougen si doot. Ende hebben dus al dat lant van Oostenrijck onder den Ens vast heel aen dat watere tonder ghebracht, verwoest, verbrant ende berooft, ende al dat aen deen sijde vander Thonauwe gheleghen was so datter nyet veel plaetsen ongheschadigt en bleuen. Ende die ander steden daer om gheleghen sijn ooc bedwongen ende benaut geweest, huytgenomen Prugk aender Leyta, ende Gey creghen si in ende verbranden dat. Ende die turcken hebben alle dye plaetsen bewaert dat dye van binnen gheen victaelie commen mochte. Maer die hondert duysent dede sijn beste om dye stadt te victaellieren, maer dat was bi lange toeuen versuymt. Nochtans quamen die van binnen veel troostelike brieuen ende hem wert dicwijl beloeft hulpe, bystant ende ontset, maer hadden si hem daer vp verlaten so hadden si qualic ghestaen. Dye  burgers van Prugk aender Leyta hebben hem ouerghegheuen den Turcschen Keyser, des hi haer Ambassaten cleede met fluweel, ende heeftse van al sijn volc onbelastich ghelaten. Maer naer dat dye Turck met cleender eeren van Ween vertrocken was oft si doen dat fluweel betaelden dat weten si wel. Als die Turck na Ween track soe sloech hi eerste neder voor Altenborch, daer iijc.Behemer vp waren, dye hem vp gauen met cleender eeren sonder foortse oft bespringhen behoudelic haer leuen, ende dye Turck namse met hem voor Ween om hem voort te gheleyden. Doen sandt hy eenen Behemers die wel duytsch conde spreken ende dede hem segghen, wilden si dye knechten van Altenburch binnen hebben (dye hem goetwillich vp ghegheuen hebben) hi soudese hem lieden binnen seynden. Die van Ween sonden den Behemer weder om met twee gheuanghen turcken dien si elcken gauen twee ducaten, ende deden hem segghen, dat si die Bemen niet en behoefden, maer dat si te veel volcx hadden in die stadt ,ende dat hy die Bemen wel soude tracteren na sijn gheloften. Als hem dye Turcken eerst voor Ween verthoonden reden huyter stadt veel peerdevolcx teghen die Turcken te slaen, maer si worden so verscrict dat si hem gheen hinder en daden, maer die vaendraghere was daer verslaghen, ende dye Turcken hebben veel van dat peerdevolc gheuanghen, die si elcken twee turcsche ducaten gauen ende sonden die so weder binnen Ween om dat die van Ween weten souden die grote macht der turcken, ende in wat vreesen dat dye ruyters gheweest waren. Maer die Turck dede die van binnen met hem lieden segghen, wilden si die stadt ouergheuen, ni noch sijn volck en wilden daer niet binnen commen maer hy wilde voort trecken den coninc soecken waer hy waer. Ende wilden si dat niet doen, hy soude sijnen noenmael houden des anderen daghes in dye stadt,

{==xlvi.v==} {>>pagina-aanduiding<<}

en dat was des daechs na sinte Michiels dach, ende die kinder souden vermoort werden in haer moeders buyc, ende al die in stadt waren soude hy met een wreede doot doen steruen. Dye van Ween en sonden daer vp gheen antwoort, maer hebben hem seer neerstelijc toe ghemaect om hem te verweeren. Aldus es hi nae Ween ghereyst, ende al dat ontrent der stadt lach heeft hi verdoruen ende verbrant, ende hi heeft terstont die voorstadt inghenomen, dat waren sommege huysen die voor die stadt stonden, ende es met sijnen Iauiten ende hantbusse schutters neder gheslaghen onder die verbrande mueren vander stadt. Doen heeft hy seer sterckelick die stadt beschoten, dat dye knechten van binnen hem nyet en mochten laten sien vp die mueren. Ende in dien rooc ende dampe ende in dat groot gheluyt der bussen, so sijn die Turcken aen dye mueren gheloopen ende hebben eenen torre ende een groot deel vander meuren va een doen springhen, dat di van binnen seer versaeft waren, maer die van Ween hebben den torre ende dat casteel ghehouden met teghen te grauen, ende hebben dat bolwerc in dat teghen commen af ghebroken.


       
        
        
    
    [Opten.ix.sten dach van Octobre en vpten xi.sten dach Octobris]

    ¶ Opten.ix.sten dach van Octobre dede dye turck twee bersten ontrent.xi.vayemen lanck, neffens eenen torre, den heelen muer wech nemende, ende bestormden die stadt seer vreeslijc, maer die knechten van binnen weerden hem so sterckelijck, dat si haren propheet Machumet dancten dat si van daer quamen, so seer veel bleuen daer der Turcken doot in afscheyden. Daer nae namen si wech vpten xi.sten dach Octobris een groot deel vander meuren vp die ander sijde vanden torren, daer die turcken doe weder die stadt seer vreeslijc bestormden, maer dye knechten van binnen slougense so clouckelic af, dat si daer meer volcx verloren dan si oyt te voren ghelaten hadden Ende die turck sandt altijt nieu volc aen deen vp dander, maer die van binnen worpen so groot vier vp die turcken dat si gheen stadt houden en mochten. Ende die turcken hebben weder vp dye plaetsen voorseyde dye stadt bestormt, maer si werden clouckelick weder om af ghesmeten.


       
        
    
    [Op den.xiij.sten dach Octobris]

    ¶ Op den.xiij.sten dach Octobris namen si weder een groot deel vander mueren bi die ander gaten, so dat die halue muere wech was vander Karnnerpoorten. Ende doen quamen si weder die stadt bestormen seer fellicken, maer si werden weder so af gheslaghen dat si weder wijcken moesten, ende daer bleuen weder seer veel turcken.


       
        
        
        
    
    [Opten.xvi.sten dach van Octobre en den.xxiiij.sten dach Octobris en vpten.xv.sten dach Octobris]

    ¶ Opten.xvi.sten dach van Octobre soe heeft die Turck bemerct, dat aen beyde sijden van der stadt die muere al neder was, so heeft hy die stadt met breeder ordonnancie, met al zijn macht diemen niet tellen en mochte tot allen plaetsen doen bestormen. Maer die knechten binnen Ween int aencommen vanden Turcken hebbense so met haren ghescutte ghegroet dat hem lieden nyet seer stormens en luste, ende si hadden gheerne af ghetrocken maer sy en conden, want die Turc hadde achter die stormers groote macht van peerde volcke ghestelt met blooten sabelen ende met groten clippelen, om dat si dye stormers soe met ghewelt voort souden stouwen ende ter stadtwaert drijuen, maer si en conden nyet bedrijuen ende al haren arbeyt was verloren, ende dye stormers schuweden die stadt ghelijcke die doot. Daer nae die turcsche Keyser siende die bloodicheyt van sinen lieden ende dat sijn beste crijchknechten onpacientich worden ende gheheel onwillich, ende datse nyet langer blijuen en wilden, ende dat den winter aen quam, so es die Turck vpten.xv.sten dach Octobris met sijnen legher des nachts te.ix.hueren vp ghebroken, ende daer nae die tweede leghere, ende so voort al dye ander leghers, sonder eenen legher van Ymbri wasscha met sijnen volcke, dye sant eenen Ambassade binnen Ween sprekende Italiaens ende seyde (dat die turcsche Keyser anders niet ghemeent en hadde dan die.Coninclijcker.M.selue daer binnen hadde gheweest, want also gheringe als hi vernam dat die coninc daer niet en was so vertrac hi, want des Turcx meeninghe was niet teghen die knechten van Ween te slaen in des conincx absencie. Ooc was hy ghetrocken huyt Turckyen meenende dat v Coninck hem eenen slach soude gheleuert hebben, ende heeft daer vp tot noch toe ghewacht. Ende binnen Ween werden ghesonden.iiij.paeygien seer rijckelic ghecleet, ende Ymbri wasscha schreef die van Ween dat hi niet meer gheuanghen en hadde, ende dat si hem weder seynden souden die gheuanghen vanden turcken

{==xlvij.r==} {>>pagina-aanduiding<<}

        ende dat si dan vry sonder achterdencken in haren leghere mochten commen ende gaen. Maer die van Ween verwondereden seere dat hi die slechte personen so rijckelic begaeft hadde, hebben vermoet quaet ende bedroch, so namen si dese Pagyen gheuanghen ende hebbense ghepijnicht, so dat sy bekenden dat si souden die stadt van Ween in brande hebben ghestelt, ende si werden by iusticien gheuierendeelt den.xxiiij.sten dach Octobris. Ende die gheuanghen aen beyde sijden seyden dat die Turcx Keyser sijnen volcke gaf te verstane, dat hi af ghebroken was vander stadt van Ween, om dat coninc Ferdinandus selue in persone bi hem gheweest was ende met hem ghecomposeert hadde, ende dat dye stadt hem tribuyt hadde gheloeft te gheuen. Dus wart die stadt van Ween verlost byder gracien gods ende niet by crachte van volke, want alle dye  binnen Ween int belegge waren en waren niet meer dan.xvij.duysent sterck. Maer het was groot iammer dat die wreede Turck soe veel willen bedreef, ende hy verderf alle die wijngaerden ende trocken alle die rancken metten wortelen wt, ende vedoruen dat gheheele landt. Ende oock dat hi noch menich Christen met hem heeft gheuoert, sommeghe oock deerlijck vermoort, ende heeft meer dan vijftich duysent tot Aemst toe laten trecken sonder wederstoot. Ende so sommeghe seyden die binnen der stadt van Ween hadden gheweest int belegghe, soe had dye stadt van Ween in seer grooten last gheweest, ende dat die Turck had vp dye stadt ghedaen wel.xx.assauten, ende die leste duerde twee daghen ende eenen nacht, ende dat daer bleuen vanden Turcken veertich duysent mannen, ende veel Turcsche heeren, capiteynen ende ander edelen.

¶ O kersten menschen laet ons malcanderen broederlike liefde bewijsen, ende laet ons malcanderen helpen beschermen van die grote tyrannye des Turcx, ist ons salich.


Van een seer vreemde siecte die noeyt ghesien en was gheheeten die sweetende sieckte.


{== afbeelding 	==} {>>afbeelding<<}
    

VP dese selue tijt quam bouen inden landen een vreemde sieckte dye noeyt ghesien noch gehoort en was, gheheeten die sweetende oft die Enghelsche siecte, ende daer storuen veel lieden van deser siecten, want binnen.xxiiij.hueren waren si doot, die dye.xxiiij.hueren ouer ghinc die bleef leuende. Dese siecte quam den Rijnstroom af int lant van Cleuen, int lant van Ghelre, in westfalen, int sticht van Wtrecht in Holland, in Brabant, ende principalijc tot Antwerpen, so dat die cooplieden veel vloden wt Antwerpen in ander plaetsen, so datter veel onder wegen vp die wagen ende in die herberghen doot bleuen. Daer sterf menich treffelijck rijc coopman. Het sterf Tantwerpen vp sinte Michiels auont ende dach ende den dach daer na so seer datmen niet ghenouch kisten noch grauen maken en conde, so datter wel storuen binnen.iij.oft.iiij.daghen.vc.personen Van daer quaemt te Ghent ende so te Brugghe, ende vele vanden cooplieden die van Antwerpen gheuloden waren nae Brugghe, storuen daer, met menich ander mensche, ende die ghemeyn man was so verbaest dat si nyet en wrochten ende sloten haer winckels toe, ende ghinghen hem biechten ende den heleghen Sacramente, ende ghinghen hem bereyden so sy leuen ende steruen wilden.

¶ Op sinte Nycasius auent tseghen auent rees eenen groten storm, so dat voor Antwerpen bleuen.iij.huen met goede gheladen, ende eenen Bortoen in stucken vpten werf, ende sanc

{==xlvij.v==} {>>pagina-aanduiding<<}

datmen maer het vpperste vanden mast en sach, ende by Vlissinghe ende Ermuyen, ende in meer ander plaetsen bleuen.v.oft.vi.hulcken, ende vp sommeghe plaetsen deet grote schade ende verdroncken veel menschen.

¶ Dit iaer wast eenen slappen somer, so dat den wijngaert niet vrouch en rijpte, so dat den eersten Rijnschen most hier quam in Nouembre den.viij.sten dach, ende ten was ooc gheenen winter voor Kersmisse.

¶ Int laetste van desen iare nam dye Factuer van Poortegale vele busschieters aen, omtrent twee oft drie hondert, die met groten gheschutte schieten costen, om met dye te treckene vp die swarte mooren.

¶ In die maent van Decembre was een cruysvaert ghepreect, ende daer was een beelt by ghehanghen daer in ghefigureert stont, hoe dat dye turcken den kerstenen martelizeerden die niet commen en wilden ter subiectien van den Turck.

¶ Op alder sielen dach int iaer voorseyde, so was geboren in spaengien skeysers tweeste sone.


¶ Van die gheschiedenisse vanden Iare van.xvc.ende.xxx.

Dit Iaer beghinnende te kersmisse wast eenen slappen winter, anders dant recht te Kersmisse vroos.x.oft.xij.dagen, so datmen ij.oft.iij.dagen vp die vesten vander steden ginc voort soe en vroost noch en sneeudet noch hagheldet niet meer, so dat int eerste vanden Meerte alle pruymboomen ende kriecboomen wit stonden ghebloesemt, ende den brem hadde bloemen inden Maerte, ende voort alle bomen na den April ende tbeghinsel vanden Meye was seer hart ende cout, so dat vele late vruchten verdoruen, ne maer was noch eenen redelicken somer van allen grane.

¶ Ontrent Lichtmis soe bernde een dorp af gheheeten Ieteghem, van eenen bouue die twist hadde teghen dye Schouteeten, ende stack des Schouteetens huys aen, ende verbernde so voort alle het dorp.


        
        
    
[Hoe triumphelijck ende met hoe groten staet, die Keyser Karolus te Boulongien binnen quam.


¶ Dat.xv.Capittel.


{== afbeelding 	==} {>>afbeelding<<}
    


{==xlviij.r==} {>>pagina-aanduiding<<}

    INt Iaer.M.CCCCC.xxix.in Nouembre, es die keyserlike maiesteyt voort ghereyst met groten state nae die stadt van Boulongien, daer doen ter tijt die Paeus van Romen Clemens dye.vij.ste van dien name sijnen Paeuselijcken stoel hadde. Ende als hi der stadt ghenaecte, so quamen.xxv.cardinalen die van haren muylen af saten ende ghinghen hem teghen ende hebben hem ende alle sijn maiesteyt ontfanghen met groter reuerencien, ende sijn doe weder vp haer muylen gheseten, ende der sijden vanden Keyser ghinc dye Cardinael Danconne ende die cardinael Vernese. Ooc sijnder.Ke.M.teghen ghecommen.iiijc.mannen van wapenen. Ende vp den vierden dach Nouembris quam hi doen in die stadt voorseyde. Ende ten eersten quamen in.iijc.lichte peerden volcx wel ghewapent al van eender leuereyen van laken. Daer nae.x.grote stucken gheschuts of artelryen. Daer nae.C.voetknechten Pioniers, ende elc hadde in sijn hant een tacxken van een laurenboom. Doe dye capiteyn van orloghen wel vp gheseten, daer naer quam dat middelbaer gheschut ende artelrye. Doe quam Anthonis de Lyeua dye ghedraghen wert vp een stagie gemaect van caneyt fluweel. Doe quamen.xiiij.vaenkens duytsche knechten wel toe ghemaect. Doen twee grote heeren vp ghebardeerde peerden in haer vol harnasch vanden hoofden totten voeten, ende voor elcken werden ghedraghen bannieren van gouden laken met eenen swarten Arent, ende noch een banniere van wit damast met een root cruys daer in, welc die paeus den keyser hadde ghegheuen. Daer naer mijn heere van Reulx met.iijc.mannen van wapenen wel toe ghemaect, met rocken van sijden ende fluweele, blaeu, gheel ende root. Daer naer die grote heeren ende meesters wt Spaengien met ghebaerdeerde peerden wel vp gheseten ende gheaccoustreert met gulden laken, met iiijc.mannen van wapenen. Doe quamen van skeysers paeygien.xxv.ghecleet in gheel fluweel, sittende vp genetten ghebaerdeert met gouden laken ende ander triumphelicheyt. Daer naer ander groote heeren wt Spaengien wel ghewapent, ghecleet met gouden laken met ghebardeerde peerden. Daer nae.vi.hondert hallebaerdiers ghecleet int gheele. Daer nae die Keyserlijcke maiesteyt sittende vp een honghers peert seer costelic ghebaerdeert, die steghelreepen ende dat ghebeet was van fijnen goude, sittende onder eenen hemel van gouden laken, ende hy was seer edelijck ghewapent int harnasch, daer bouen eenen costelijcken rock van gouden lakene, ende voor hem sijn Maerschalck draghende een bloot sweert. Ende aen die sijden ghinghen te voete.xxv.edel mannen van Bononien, ghecleet met wit satijn doorsneden, gheuoeyert met gulden laken, met coussen van root fluweel, ende wambeysen van root carmesijn. Doen quam mijn heere van Nassauwen int volle harnasch, met eenen rock daer ouer van gouden lakene, ende sijn peert ghebaerdeert met gouden laken, ende met hem veel ander edele mannen ende grote heren wel ghewapent, ende noch.lxxx.mannen van wapenen ghecleet daer ouer met swarte fluweelen rocken. Daer naer noch vele ander met diueersche leuereyen tot wel int ghetale van twee duysent. Daer na quamen noch.vi.vaenkens Spaengiaerden te voete, meest deel al busseschieters ghecleet int gheele.

¶ Als die Keyserlicke maiesteyt binnen der stadt was so brachtmen voor hem dat cruyce, dwelck hi custe, ende terstont daer naer wert daer ghelt gheworpen, so in gout ende so in siluere ontrent.iij.duysent ducaten. Doe liet hem die Paeus draghen buyten den pallaeyse tot vp die trappen vander kercke van sinte Petronius, daer hi sadt in sijnen stoel, ende bi hem sijn Cardinalen. Als die Ke.M.quam aen die voorseyde trappen, so es hy af ghestaen vanden peerde met mijn heere van Nassouwe ende sijn ander heren, ende es so met sijnen gouden hemel oft ouerdecsele bouen ghebracht daer die Paeus sadt, die sijnder keyserlicker maiesteyt tot drie reysen reuerencie dede. Doe quam die Keyser byden Paeus ende viel vp sijn knien ende custe sijn voeten, daer naer vpstaende custen hy sijn handen ende aensicht, daer nae quamen alle die heeren ende custen des Paeus voeten. Doe stont die paeus vp ende custe die Keyserlike maiesteyt aen sijn wanghe tot drye reysen toe, segghende. Ick bidde v om ghenade ende

{==xlviij.v==} {>>pagina-aanduiding<<}

sette mi in u, ende dat ghi mijn voeten ghecust hebt en es mijnen wille niet, maer om der cerimonien wille, diemen ghewoonlick es te onderhouden, als een Keyser sijn croone ontfanct. Daer nae hebben si malcanderen inden arm ghenomen malcanderen minlijc groetende, ende die paeus nam den Keyser byder hant ende leyde hem tot vp dye trappen, ende doe liet hem die Paeus weder draghen in sijn pallaeys. Daer nae wert die.Ke.M.ooc gheleyt ten pallaeyse met groter triumphe met grote menichte van claroenen ende trompetten. Ende al dat volc volchde al na rijck ende arm roepende Viue Lempereur te water ende te lande, ende al dat volc weenden meest al van vruechden. Ende commende voor den Paeus presenteerde hy hem een bursse van gouden laken daer gouden penningen in waren met gheconterfeyte aensichten na dat leuen vanden voor leden keyseren ende Coninghen, ende van sijn eygen aensicht, ende van sijns broeders aensicht die.coninc.van Vngeryen, ende veel andere welcke penninghen weert waren in goude.vm.ducaten Ende als die K.M.ghecommen was so schoot men los alle die grote bussen ende mortieren, ende.ijm.haechbussen. Ende dye.Ke.M.was int pallaeys ghelogeert. Des anderen daghes spraken die keyser ende die paeus langhen tijt te samen alleen, daer nyemant af en weet wat die materie was.



        
        
    
Hoe de alder machtichste ghecoren Keyser Kaerle, Coninck van Lombaerdyen ghecroont was.


{== afbeelding 	==} {>>afbeelding<<}
    


{==xlix.r==} {>>pagina-aanduiding<<}

    INt iaer ons heeren Ihesu christi duysent vijfhondert ende dertich, den.xxij.sten dach van Februarius, onsen alder helichsten vaderden paeus Clemens, den.vij.sten van dier namen, vpperste Prelaet vander kerstelijcker religie. Ende die alder machtichste ghecoren keyser Kaerle, den vijfsten van dier namen, eerst coninc vanden Romeynen, coninc van beyde den Germanien, van Spaengien metten welcken, ende ooc om hem te eerene, daer ghecommen waren vele princhen ende ambassaduers, ende ander grote meesters van diueersche nacien, met oock alle die edelheyt van Italien, in groote ende seer excellente gheselschape van volcke. Dese aldus tsamen vergadert ende ghecommen sijnde in die seer edele stadt van Bouloingien la grasse, die crooninghe vanden coninc van Lombaerdyen wart beghonnen in seer grooter excellenter ghenoechte, van hem allen. Ende dese dach vander crooninghe was ouer al gheuiert, ende ghesolemnizeert. Alle die stadt met alle die inwoonders van diere, was gheneghen om der keyserlicker maiesteyt eere aen te doene ende te bewijsene. Dye gheuanghenen waren verlost, alle processen, dinghinghen ware vp ghehouden, alle die winckels waren ghesloten, die straten waren alle schone ghemaect, ende met groene bestroyt, alle dye wanden vanden huysen waren behanghen met tapijtserye, die clocken die beyaerden ende luyden seer schone, die tamboeren waren daer gheslegen met groten hoopen, die trompetten gheblasen, alomme so warender ghehoort voysen ende resonnancien der ghenoechten, ende in alle hoecken vander stad bedreefmen groote melodye. Ende als den tijt ghenaecte, ende dat alle dinghen, die welcke behoorden tot deser hooger ende excellenter crooninghe ghedisposeert waren, met seer rijcker verchiertheyt, twee Cardinalen in hueren abijte van schaerlaken waren ghesonden vanden helegen vaderden paeus int pallaeys daer die onuerwinlijcste ende alder machtichste keyser Karolus was ghecleet met eenen langhen tabbaert hanghende tot vp die hielen, die welcke was van vyoletten fluweele, ghefigureert, verchiert met diueersche werckinghe van silueren bloemen, verselschapt van sommeghe princhen, ende ontallijcke edelen, wt Italien, Spaengien, Bourgoengien, duytsche landen, van beyde den Germanien, ende met noch veel andere natien. die welcke van desen twee voorseyde cardinalen nae datsi die keyserlijcke maiesteyt seere eerweerdighe ende ootmoedighe salutacie ghedaen hadden, ghelijc als dat behoorde, was gheleyt met groter solempniteyt, ende ghenoechte totter missen ende heleghen dienst der coronatie van Lombaerdien, het welcke was gheordonneert ende toegemaect in die capelle vanden seluen pallayse, ende was gheleyt in deser manieren alsoo hier naer volcht.

¶ Eerst so ghinghender in seer schoonder ordonnancie veel frissche ende edele mannen in gulden lakene ende sijden lakene ghecleet, seer schoon om sien, nae den welcken volchden seer vele baroenen, grauen, Marcgrauen, ende princhen ende ander Hertoghen ende edelen. Onder den welcken alder naest der keyserlijcker maiesteyt ghinc die seer hooghe hertoghe van Ascalonie ende Marcgraue van Moia, draghende het conincklijcke sweert in die scheyde. Daer naer so quam dye seer edele Marcgraue van Astorque, draghende den coninclijcken sceptre, ende hem volchde die seer hooge gheboren Alexander de medicis, neue vanden heleghen vader den Paeus, ende hertoghe van Penne, houdende in sijn handen den gouden appele, in figure ende beteykenisse der weerelt. Ende ten laetsten so volchde die doorluchtighe Prinche ende Vicaris vanden heleghen Roomschen rijcke Bonifacius Paleologus, Marcgraue van Montferrat, dye welcke droech in sijne handen die Coninclijcke croone. Ende terstont hier naer volchde die Keyserlijcke maiesteyt, inden middele van twee eerweerdighe Cardinalen. Ende alder naest der keyserlijcker maiesteyt volchde die seer edele ende doorluchtighe prinche Heyndrick, Graue van Assauwe, Marcgraue van Senette, Ruddere vander oordene vanden gulden Vliese, ende vpperste Camerlinck der Keyserlijcker maiesteyt. Hier naer soe volchden in schoonder ordonnancien ende met seer grote verchiertheyt die Oratuers ende Ambassaduers van diueerschen Coninghen

{==xlix.v==} {>>pagina-aanduiding<<}

ende princhen, met noch veel edele nacien van volcke, in gulden abijten, seer rijckelijcken verchiert, ende hem so volchden die Senatuers seer costelicken gecleet ,ende die Secretarissen Financiers, Tresoriers, Raetsluyden ende andere officiers, ende luyden van des keysers huysgesin, in schoonder ordonnancie elc na sijn qualiteyt ende edelheit, ende hoocheit sijnder officie. Ende in deser schoonder ordonnancie ende pompuesheyt, qaumen sy totter voorseyde capellen, in die welcke capelle ,die seer eerweerdighe vader in gode mijn here den Cardinael van Ortose verbeydende was die keyserlijcke maiesteyt, die welcke Cardinael, ghecleet was metten seer edelen Pontificaelschen abijten, ende sadt voor den outaer in den stoel pontificael, ende bi hem saten een groot deel bisschoppen ende andere Prelaten van der helegher kercken, den welcken Cardinael die Keyserlijcke maiesteyt behoorlijcke reuerencie doende, was van hem ontfanghen met sulcker officien ende eeren als dat betamelijc was. Daer nae so keerde hem die keyserlicke maiesteyt nae den outaer, daer doende vp sijne knyen sijn ghebet, ende sijn ghebet ghedaen hebbende, wart vanden voorseyde twee cardinalen vp gheheuen, ende deden hem sitten inden middel van hem beyden. Ende die princhen die die teykenen ende preparementen ghebrocht hadden saten elck in huer stede, voor huer gheprepareert elc naer sijnen staet ende officie. Daer naer dye Cardinael ghecleet metten pontificaelschen abijte, gheuende die benedictie met sommeghe oracien ende suffragien daer toe dienende, begonste het officie vander helegher crooninghe. Ende die Keyserlijcke maiesteyt was gheleyt tot voor den outaer, voor den welcken hi neder knielde vp een sitten daer toe verchiert ende gheordonneert. Ende die keyserlicke maiesteyt aldus vp beyde sijne knyen voor den outaer sijnde, so worden daer seer solempnelic ghesonghen die Letanien. Ende die ghesonghen sijnde, doen so quamen totter keyserlijcker maiesteyt, die doorluchtige graue van Assauwe vpper Camerlinck, ende die seer edele here van Noicarmes, dye welcke die keyserlicke maiesteyt vp hieuen, hem doende sijnen tabbaert wte, ende sijnen rock, ende deden sijn wambeys voren open ende het hemde ende maecten bloot sijne schouderen metten gheheelen rechteren aerme. Dit ghedaen sijnde die cardinael van Ortose gheordonneert om die helege misterien te doene, met schoone oracien ende ceremonien salfde die keyserlijcke maiesteyt, metter heleger gheconsacreerder olye, tusschen die schouderen, ende den rechteren aerme. Ende die eerweerdighe vader in gode Willem Vandanesse bisschop van Caurie, aelmoessenier der keyserlijcker maiesteyt, houdende ende draghende het cottoen in sijn hant, droochde ende vaechde dye plaetsen die ghesalft waren. Ende als dit mysterie voldaen was, ende dat die keyserlicke maiesteyt wederom ghecleet was, met sijne cleederen, so was hy gheleyt in die sacristie, ende wart daer ghecleet metter conincklicker Albe, te wetene met eenen langen tabbaert van silueren lakene, ende daer bouen ghegort, ende daer bouen so dedemen hem aen den coninclicken mantel van Cramosijnen fluweele, ghefriseert van goude, gheuoedert met seer witter schoonder ermijnen, die welcke hadde eenen ronden ommeslach, hangende tot vp die schouderen, ende hadde vp sijn hooft sijne ghewoonlike bonette, ende in deser manieren so quam hi wte tusschen beyde die voorseyde Cardinalen, ende metten Princhen die de teykenen ende preparementen droughen. Ende die seer edele here, heer Adriaen van Croy, here van reulx vpper Hofmeester der keyserlijcker maiesteyt, met sijnen stocke in sijn hant, ging voor die keyserlicke maiesteyt. En die doorluchtighe graue van Assauwe quam achter houdende den steert vander langer Albe ende mantele. Ende die.Ke.M.wart gheleyt in eenen Conincklijcken stoel, die verchiert was voor hem, byden stoel vanden paeus. Ende bi hem lieden so saten alle die ander Princhen, ende rontomme so stonden alle die ander grote meesters ende officiers. Dit ghedaen sijnde, terstont soe quam onse heleghe vader die paeus, met sijne Cardinalen, ende met seer veel bisscoppen ende ander Prelaten vander capellen ghenaeckte, die keyserlicke maiesteyt stont vp van sijnen stoele, ende quam hem teghen, ende ontfinck hem met also groter eeren, reuerencien, ende met also grooter weerdicheit, als mogelic was om doene,

{==l.r==} {>>pagina-aanduiding<<}

vanden welcken die keyserlicke maiesteyt weder omme seer goedertierlic ende gracelick ghegroet was, ende ghinghen tsamen tot by den outaer, daer, voor elck van hem lieden toe ghemaeckt ende verchiert was een seer rijckelijc sitten, verdect van gulden laken ende cussens vanden seluen. Ende als die keyserlike maiesteyt gheknielt was voor sijnen stoel onsen heleghen vader die Paeus begonste het officie vander missen, ende nae dat hi het Confiteor voleynt hadde ende ghegeuen hadde die absolucie, so sadt die paeus neder in sijnen stoel, ende vander ghelijcke so dede ooc die keyserlicke maiesteyt, ende alle die ander Cardinalen ende grote heeren ende meesters, elc in sijn stede, ende die teykenen ende preparamenten der crooninghe waren vp den outaer gheleyt. Ende binnen desen tijt procedeerde die eerweerdighe Cardinael van Oortose met groter solempniteyt ende ceremonien in die messe. Ende alsmen ghecommen was, totten Gradale, om dat dat ghesonghen wort byden trappen vanden pulpijte, die keyserlijcke maiesteyt wart gheleyt byden twee Cardinalen die hem assisteerden, tot voor den paeus, voor den welcken hi knielde blootshoofts, ende wart daer vanden helegen vader den Paeus ghebenedijt, met schoone ghebeden ende ceremonien. Ende die heleghe vader die Paeus stack aen den gout vinger vander keyserlicker maiesteyt, van sijnder rechter hant eenen rinck, inden welcken was eenen seer rijckelijcken dyamant, ende daer na so gorde hi hem aen dat sweert. Ende die keyserlijcke maiesteyt vp staende recht vp sijn beenen, trac dat voorseyde sweert wt der scheyde, ende schuddet tot drie reysen in die lucht, ende van elcken reysen vanden drien so stac hy den punt in deerde. Dit ghedaen sijnde hielt vp sijnen slinckeren arme ende stact so in die scheyde, ende knielde wederomme voor den paeus, ende die helege vader die paeus sette doe vp thooft der Keyserlicker maiesteyt die croone van Lombaerdyen, diemen noemt dye stalen croone, met groter solempnele ceremonien, hem declarerende ende noemende coninc van Lombaerdien, ende gaf hem den sceptre in sijn hant ende die werelt, ende ghebenedyde alle sijne teykenen ende preparementen der crooninghe met veel schone solempnele ghebeden, hem gheuende gheheele administracie vanden voorseyde Conincrijcke van Lombaerdien. Ende dit ghedaen sijnde, dye Keyserlijcke maiesteyt knielde neder vp sijn knyen, cussende die voeten van den Paeuse, ende hem seer bedankende. Die welcke keyserlicke maiesteyt, was terstont daer naer weder vp gheheuen byden twee eerweerdighe Cardinalen, ende in sijnen Conincklijcken stoel ghesedt, hem met luyder stemmen noemende Coninck van Lombaerden. Daer naer onse heylighe vader die Paeus begonste met luyder stemme Te deum laudamus, het welcke met schoonder melodieuser musijcken voleynt wart vanden sanghers van des Paeus capellen dye misse was voort ghecontinueert met wtnemende schoone ceremonien. Ende dye keyserlicke maiesteyt bleef in sijnen coninclijcken stoel sittende ende houdende in sijn handen den sceptre ende dye werelt, metter croonen vp thooft, tot datmen dat Euangelium begonste. Ende alsmen dat Euangelium begonste die paeus ende die keyserlijcke maiesteyt, stonden recht vp, ende bleuen so blootshooft staende tot dat het Euangelium ende dat Credo ghesonghen waren, dat ghesonghen sijnde saten wederom nedere, ende men settede vp thooft der Keyserlijcker maiesteyt wederomme die croone. Ende ter wijlen datmen sanck die Antiffene, dye welcke men noemt het Offertorium, die keyserlijcke maiesteyt offerende sijne oblatie ende offerhande custe die heleghe platine vanden kelcte Ende alst quam ten Agnus dei, die voorseyde keyserlijcke maiesteyt, in seer groter reuerencie custe den heleghen vader den paeus aen sijne rechter wanghe ende cake. Ende ter wijlen datmen sanck die laetste Antiphone van der missen, diemen maiesteyt was gheleyt tot voorden outaer, daer hi neder knielde vp sijn knyen, ontfanghende dat weerdich sacrament ende lichaem Christi Iesu vanden voorseyde eerweerdighen Cardinael van Ortose die die misse ghecelebreert hadde. Ende als den dienst gods met alle den Ceremonien daer toe dienende voleynt ende ghedaen was, die helege vader die paeus gaf den volcke die benedictie ende hondert Iaer

{==l.v==} {>>pagina-aanduiding<<}

aflaets. Ende daer nae, nemende die keyserlijcke maiesteyt byder hant keerden weder om int pallays inder seluer pompe, hoocheyt ende ghenoechte, als si ghecommen waren Ende daer ghecommen sijnde bewesen ende thoonden malcanderen groote eere ende reuerencie ende elc keerde in sijn pallays. Ende dye reste van desen daghe was voort volbracht in groter ende seer costelicker ghenoechte, want elck dede sijne dinghen om schoonste. Daer waren boghen seer triumphelic toeghemaect, batementen ghespeelt met menich ander costelic spectacle, dwelcke niet alleen en was ten coste vanden borghers, maer ooc mede ten coste van anderen steden daer ontrent ligghende, die welcke dat wt hueren eyghen wille begheerden. Alle die stede duere, alle hoecken vander straten, ende oock in dat voorgheburcht vander voorseyde stadt sloechmen tamboeren ende trompetten, met grooter ghenoechten, met diueersche maniere van instrumenten, waer af dye ghenoechte groot was, soe dat den dach ouerghebracht was in groter triumphen ende ghenoechten, louende ende prijsende der keyserlijcker maiesteyt seer hoochlijc. Ende maecten so hooghe ende so grote vieren, so dat dien licht vanden viere verdreef die donckerheyt vander nacht, soe dattet heel licht al omme der straten was, ende ouerbrochten den gheheelen dach metter nacht in grooter triumphen ende ghenoechten.


Hier naer volcht datter ghedaen was sdaechs naer der crooninghe, vander croonen van Lombaerdien.

HEt sdaechs daer nae terwijlen dat die ghenoechte van sdaechs daer te voren noch duerde, ende dat die vander stede van Bolongien voorseyde ghereetschap maecten om noch meerder triumphen te bedrijuene, so quam daer die tijginghe dat den seer machtighen prinche van Allobroghes, diemen heet, den Hertoghe van Sauoyen quam, met noch sommege andere edele Princhen van vpper Germanyen, voor dye welcke sonder yet te verbeydene ghinghen groot ghetal van volcke van diueersche sexen, wt der steden, ende ghelijc tsant der zee, so verdectet alle die velden ende weghen, ende bi troppen tsamen aldus sijnde, verblijden hem onderlinghe, ende ghinghen teghen dese voorseyde princhen ende heeren. Ende inden eersten so quammer dye edel hertoghe van Sauoyen Kaerle, met eenen schoonen gheselschape van bisschoppen, ende abten, grauen ende baroenen, met noch seer veel edele mannen, seer wel in oordene, ende verchiert met gulden lakene, fluweele ende ander costelicheyt, ende ooc met een groot ghetal van peerde volcke, ende ruyters te peerde ghewapent. Ende als dye tijdinghe van desen quam int hof der keyserlijcker maiesteyt, die doorluchtighe ende seer edele Graue van Assouwe, met noch een groot deel vanden edelen des hoofs der.K.M.ghinghen teghen den voorseyde Prinche ende heere van Sauoyen, die welcke seer gracelijcken, wt der namen vanden keysere, hem verblijdende van sijnder comste, ende leyden hem in die stadt voorseyde int pallaeys, dwelc voor hem seer hoochlijc ende costelijc toegemaect was, voor sijn logijst. Ende als si daer af gheseten waren ende daer een luttel gherust hadden, die voorseyde edelen hertoghe wart gheleyt ende gheconuoyeert totter.Ke.M.van den welcken hi seer graceliken ende minnelijcken ontfanghen was, ende na sommeghe secrete spraken die si onderlinge hadden die voorseyde Hertoghe nam eerlick ende gracelick oorlof, keerende weder om in sijn pallaeys. Ende binnen desen tijden soe bereyde hi hem ende verchierde hem met sijnen costelijcken habijten, om die eerlicke pompe der keyserlijcker crooninghe, die welcke men tsanderdaechs doen soude. Ende terstont naer dat die edel hertoghe van Sauoyen aldus in gecommen was, so quam daer ooc in dye eerweerdighe here ende vader in gode, here Bernaert bisschop van Trente Ambassaduer ende oratuer vanden seer edelen Prinche Ferdinandus, coninc van Hongherien ende van Bemen, Eertshertoghe van Oostenrijck, broeder der keyserlicker maiesteyt, ende met hem quam ooc dye seer doorluchtighe prinche Philips, een vanden princhen ende Grauen palatijn vanden Rijne, ende herto-

{==li.r==} {>>pagina-aanduiding<<}

    ghe van Beyeren, neue vanden keysere, ende dese voorseyde princhen waren seer costelijcken verchiert naer huerlieder maniere, met een schoon ghetal van volcke te peerde, daer waren ooc in huerlieder gheselscap een groot deel frissche ionghe edelinghen seer costelic toeghemaect, die welcke deen nae den anderen elck naer sijnen staet ende edelheyt oock eerlick ontfanghen waren, ende gheleyt met groter eeren tot in huerlieder logijst. Het soude veel te lanc vallen te scriuene int langhe hoe ende in wat manieren dat dese princhen ende edelen ontfanghen waren, ende wat eeren ende triumphen hem ghedaen waren van den Paeus, vander.Ke.M.vanden Cardinalen, ende vanden heeren ende borghers der stadt van Boulongien, ende met wat ghenoechten ende triumphen dat desen dach passeerde ende ouerghebracht was met der incomsten van desen edelen Princhen ende huer schoon gheselschap. Alle die huysen, alle die straten, alle die veynsteren, alle dye hoecken waren veruult van volcke om dit te siene, ende van allen sijden quammer volck die hem hieten willecome. Vander eender sijden so quam hem te ghemoete die Prelaten vander helegher kercken, als cardinalen bisschoppen in huerlieder pontificaelsche habijten, vander ander sijden, die seer excellente in alle sciencien ende doctoren, meesters ende studenten, ende ander gheleerde mannen vander ouder ende eerster Vniuersiteyt der stadt van Boulongien, ooc die Senatuers ende Raetslieden met huerlieder eerlijcke grauiteyt. Ende oock dye seer verchierde gheselschapen vanden edelen ionghelinghen, dye welcke seer groote ghenouchten bedreuen, om dat si sulc eenen seer hooghen ende edelen Keyser hadden, alle plaetsen waren veruult van ghenouchten, het ghemeyn volc aen deen sijde ende aen dander sijde verchierden huerlieder dueren ende veynsteren vanden huysen met hoeyen ende ander groenheden, die ander verchierdense met toortsen ende vierspannen, om snachts te lichtene, die ander vergaderden ende maecten groote hoopen van houte, om vieren te makene, dander staken altoos turcken ghemaect van peck ende terre in die vierpannen om datse altoos bernen souden, ende te lichtene. Dander die maecten grote stellagien in diueersche manieren ende met wonderlijcke consten, om die personagien ende spectaculen van groter costelijcheyt te tooghene, des anderen daechs, dandere behinghen die straten, dandere ordonneerden die hoocheyt vanden spelen, dandere maeckten met stomme personagien die onuertellijcke victorien die die Keyserlijcke maiesteyt ghehadt hadde teghen sijn vianden, dander betoochden ende declareerden die nyeuwe landen die gheuonden sijn ende die Eylanden, dye ghewonnen sijn in zee totten Antipoden. Daer en was nyemant noch ionc noch out, cleyn noch groot hy en fantaseerde om yet nyeus te vindene, ende eenege chieragie te doene, ter blijschappen ende eeren van deser seer edelder Crooninghe der keyserlijcker maiesteyt in eenen keysere van Roomen, in eewiger ende saligher memorie van hem lieden. Ende also desen dach passeerde met deser incomste van desen edelen Princhen ende heren ende die groetinghe ende ontfanginghe die onderlinghe gheschieden, ende metter groter ghereetschap diemen maeckte om die crooninghe die des anderen daechs gheschien soude.


        
        
    
In wat costelicheit ende hoocheyt die Keyserlijcke Crooninghe begost was, ende met wat chieragie dat dye Paeus voren in die kercke ghinc.

    NV behouwen wi te scriuene van die solemniteyt ende hooge triumphen der keyserlicker crooninghe, die welcke resteerde te doene des derden daechs naer der crooninghe van Lombaerdien, dwelc was den.xxiiij.sten dach van Februarius, eenen dach vol van alder salicheyt ende weerdich der benedictien der goeder fortunen. In welcken dach dye.K.M.gheboren was, in seer grooter voorspoede van ons allen, want hi here soude sijn van vele landen, inden welcken daghe naer vele victorien vp der fransoysen sijn oude vianden ten diueerschen tijden ghehadt, nv triumphatuer heeft geweest byder vanghinghe van huerlieder coninck,

{==li.v==} {>>pagina-aanduiding<<}

ende behaelde daer eene seer hooghe glorieuse victorie daer te voren niet ghehoort wesende, ende weerdich in eewegher memorien te houdene, byder welcker daer nae groot vrienschap ende alianchie seer salighe ons ghecommen es met desen fransoysen. In desen seluen daghe heeft oock die Keyserlijcke maiesteyt ontfanghen dat Dyadema ende croone des rijcx van Roomen, byden handen vanden Paeus, vpperste Prelaet vanden Religioene der Kerstenheyt, Clement den.vij.sten van dyer namen. Nv also gheringhe als desen gheluckighen dach aen ghecommen was, ende dat die donckerheyt des nachts ouer was, ende dat den hemel sijn morghenstont lucht begonste te gheuen, eer dat die sonne haer radyen begoste te openbaren, soe heeft hy in hem seluen gheschenen van sijnen eyghen licht. Ende doen soe quammer een groot ghetal van edele mannen die welcke quamen wt diueersche logijsten, ende triumphelick veruulden dye straten. Ende alle dinghen waren met so grooter ghenoechten toegemaect, ende soe triumphelic begost, dattet nyet om segghen en ware, iae dat meer es, die peerden bouen huere ghewoonten, ende die honden ende alle beesten den menschen dienende, schenen bi huere gesten ende manieren ghenoechlijcken te sijne. Dye cleyne voghelkens singhende, resonneerden meer ende bedreuen meerder vruecht van singhene dan si ghewone waren, den hemel die resonneerde die ghenouchelijcke voysen. Dye boomen gheroert vanden soeten winden van Zephirus, die gauen soete winden, dye boomgaerden ende pryeelen verchiert met alder ghenouchlicheyt, waren duer den ruecke van hueren schoonen bloemen ende knopen dye wt spruyteden groote vruecht ende ghenouchte tooghende, di welrieckende velden ende schoone beemden ende bosschen dye als doe begonsten te bloeyene ende te vergroenene schenen vruecht te betooghene, so dat si niet en betoochden inden winter te sijne, maer inden Linten. Alle creatueren schenen eere der Keyserlijcker maiesteyt te doene, als Gouuerneerder der werelt, ende Prinche van bouen ghesonden, Het soude hier te lanck vallen te vertellene, dye ontallijcke ende onsprekelijcke costelijcheyt der abijten ende cleederen, ende groote pompuesheyt der Spaengiaerden Italianen ende Bourgoengioenen. Ende dye duytschen dye pretendeerden om den anderen te bouen te gane in costelijcheyt ende groote triumphen te bedrijuene. Ende een yeghelijck naer sijnder mach ende rijckdom pretendeerde eenen anderen in cleederen ende pompuesheyt ende costelicheyt te bouen te gane, duer die groot affectie dye sy hadden om der Keyserlijcker maiesteyt eere ende reuerencie aen te doene ende oock te bewijsene. Dye sommege waren ghecleet al in sijnen lakene, dander in silueren lakene, dandere in seer costelijcke sijde, dandere in borduerwercken ende orpheueryen, dandere in Italiaenscher costelijcke weuinghe verchiert met costelijcke steenen ende peerlen. Ende hadden alle sulcke peerden als Virgilius bescrijft Turnus gehadt hebbene, ende sulcke als Homerus declareert gheleyt te wesen tot Menon te Troyen. Ende die solempniteyt was soe costelijck datter nyet aen en ghebrack, noch ten ware niet wel moghelijck die costelicker noch met meerder triumphen te doene dat si en was. Ende als nv die sonne begonste vp te gane ende dat den schoonen dach aenghecommen was, soe ghinghen alle dye groote Princhen ende grote heeren met noch veel andere edelinghen in den pallaeyse, in eene groote wijde sale, die welcke was in dye derde stagie vanden pallaeyse, om der keyserlicker maiesteyt te gheleydene. Ende als die helege vader die paeus verstont dat alle dinck bereet was, so ghinc hi verselscapt met veel Cardinalen ende Bisschoppen eerst inder kercken van sinte Petronye inder manieren ende ordonnancie als hier naer volcht.

¶ Inden eersten ghinghen twee en twee die Camerlinghen, die Huchiers, die Notarissen, daer nae twaelf oude doctuers in die rechten der vniuersiteyt van Boulongien, alle die welcke die keyserlijcke maiesteyt nv nyewelincx rudders ghemaeckt heeft ende Grauen Palatijns. Ende naer hem soe volchden noch in schoonder ordon-

{==lij.r==} {>>pagina-aanduiding<<}

nancie achte vanden princepaelsten poorters ende heeren vander voorseyder stadt van Boulongien, daer naer volchde dye Rectuer vander voorseyder vniuersiteyt, daer naer den Rechter vander stadt, dye men heet den Potestaet, ghecleet in sijnen gouden lakene, ende hem so volchden die seer eerweerdige Audituers vande Roe, met noch andere Iugen ende Officialen seere costelijcken ende rijckelijcken ghecleet. Hier naer soe quamender wel drye en vijftich Eertsbisschoppen ende Bisschoppen, alle met huere mijters vp het hooft, ende met huere Pontificaelsche habijten. Ende desen soe volchden dye seere eerweerdighe Cardinalen in oordene ghenaemt, als hier naer volcht. Te wetene.

¶ Den Cardinael de Medicis
Die Cardinael Doricis
Die Cardinael Grimaldus☩
Die Cardinael Gaddi
Die Cardinael Mantua
Die Cardinael de Pisa
Die Cardinael vanden heleghen cruyce
Die Cardinael Cornare
Die Cardinael Grimannus
Die Cardinael van Peruse
Die Cardinael van Rauenne
Die Cardinael Incheford☩
Die Cardinael Campegius
Die Cardinael Dauconne
Die Cardinael vanden vier heleghen
Die Cardinael van Sene
Die Cardinael van Farnese.
Elck met sijnder cappe ende Pontificaelsche mijtre, ende naer hem lieden so volchden die twee Captieynen vander heleger kercken, ghenaemt Confalomniers, te wetene die Graue Lodowijck Rangon, ende mijn heere Laureys Cibo, alle beyde ghewapent met allen sticken. Ende daer naer so volchden noch drye eerweerdighe Cardinalen. Te wetene. 
Die Cardinael Ceferinus
Die Cardinael Cesis
Die Cardinael cibo, die welcke behulpich waren ende deden assistencie den heleghen vadere den Paeus, die welcke sijnde int midden van hem lieden, ende verchiert met sijne Paeusche ornamenten ende den mijtre metten drie croonen vp sijn hooft, sittende in eenen seer costelijcken stoel van goude onder eenen hemel van fijnen goude, was ghedraghen van acht Schiltknechten seer chierlijc ghecleet in sijnen sijden laken. Den welcken volchden ontallike vele Abten, Prothonotarisen, ende meer andere grote prelaten der helegher kercken, ende andere weerlijcke heeren ende groote meesters. Ende als onse heleghe vader dye Paeus ghecommen was inder voorseyder kercken voor den groten outaer, ende alle dye Cardinalen ende Bisschoppen sittende elc in hueren stoelen, begonsten elck te doene die ghewoone reuerencie den heleghen vader den Paeus, ende elck by ordonnancie deen nae den anderen, altoos den outsten voren cussende die hant vanden heleghen vader den Paeus. Daer naer alle dye Eertsbisschoppen ende Bisschoppen ghinghen oock by ordonnancie cussen deen nae den anderen des paeus voeten. Dit duerende so warender ghesonden twee vanden gheselschape der eerweerdiger Cardinalen Dyakenen, te wetene, dye Cardinael Saluiati, ende Cardinael Rudolfi, om die Keyserlijcke maiesteyt ter voorseyder kercken te brenghene, die welcke Keyserlijcke maiesteyt quam wt den pallaeyse verselschapt met onttallijcke veel princhen ende grote heeren, inder hoocheyt, chierlicheyt, ende inder seer groter triumphen als hier naer volcht.


In wat ordonnancie men ghinck vanden Pallaeyse totter kercken van Sinte Peeternelle, daer dye Keyserlijcke maiesteyt, met seer groter solempniteyt ende eerweerdicheyt ghecroont was, vanden heleghen vader den Paeus metter Keyserlijcker croonen.


{==lij.v==} {>>pagina-aanduiding<<}


{== afbeelding 	==} {>>afbeelding<<}
    

INden eersten so ghinghender in schoonder ordonnancie een groot gheselschap van edelen Paedgien, betooghende in hem grote schoonheyt. Daer naer volchden een groot ghetal van edelen lieden, grote heren ende rudders, seer rijckelic verchiert ende ghecleet. Daer naer quamender sommeghe heeren, Baenderheeren, Grauen, Marcgrauen, met een groot ghetal van Hertoghen ende Princhen, den welcken volchden sommeghe groote meesters ende Vassalen van des Keysers houe. Ende hem volchde veel massedraghers, Heraulten, Rois darmes, van diueerschen Coninghen ende princhen. Te weten van Vranckerijcke, Inghelant, Schotland, van Lusitanie, ofte van Poortegale, van Hongherien, van Polen, van Bemen, van Oostenrijck, van Sauoyen, ooc die Herauten ende coninghen van wapenen der keyserlijcker maiesteyt van diueersche Conincrijcken ende landen sijnder keyserlijcker maiesteyt toebehoorende, als Castilien, Arragon Nauarre, Napels, Sicilien, Granaten, Bourgoengien, ende van Oosten, alle ghecleet met huer wapenrocx, met noch andere posten ende herauten, weerdich om siene. Ende desen so volchden die hofmeesters der keyserlicker maiesteyt, met huere stocken twee ende twee te gadere. Die seer edele

{==liij.r==} {>>pagina-aanduiding<<}

heere, mijn heere van Roeulx, eerste Hoofmeestere quam alleene nae den anderen, seer rijckelijck ende costelijcken verchiert. met sijnen stocke houdende dien recht vp. Hier naer so volchde die keyserlicke maiesteyt ende die princhen die die ornamenten, groote verchiertheyt, ende teykenen droughen vander crooninghe, in deser oordonnanncien hier naer volghende. Ende eerst den doorluchtichsten prinche Bonifacius paleologus, Marcgraue van mont ferrat, aen hebbende eenen tabbaert van sijden cramosijne, ende daer bouen eenen mantele van cramosijnen fluweele, gheuoert met seer schoonen witten ermijnen ende het bonnet des Marcgraefschap gheboort ende verchiert met costelijcke ghesteenten, dwelck groot goet weert was, die welcke drouch in sijn rechter hant den keyserlicken sceptre, ghemaeckt van goude seer rijckelick ende wtnemende costelick Ende hem so volchde den seer edelen ende machteghen Prinche Fransoys Maria-de Roitera, Hertoghe van Durbin, oock verchiert in sijne seer rijckelijcke ende chierlijcke Hertoochsche cleedinghe, die welcke drouch in sijn rechter hant het Keyserlick sweert recht vp houdende, vanden welcken sweerde het cruys ende den appele metter scheyde waren ghewrocht bi wonderlijcke subtijle consten van ghesteenten, so dattet int ghesichte seer vreemt ende wonderlijck om sien was, om der costelicheyt wille, den welcken volchde in ordonnancie den doorluchtighen Prinche Philips conte palatin vanden rijne, ende Hertoge van Beyeren, oock verchiert seer costelijk metter cleedinghe ende hoede des Hertoochscaps, die welcke drouch in sijn handen die weerelt van fijnen goude. Hier na so volchde dye seer machtighe Hertoghe van Sauoyen Kaerle in sijne Hertoochsche cleederen, ghewrocht van sulcke costelijcken wercke, soe dat sijnen hoet gheestimeert was alleene weert te sijne hondert duysent ducaten, ende drouch in beyde sijn handen die keyserlijcke croone van sijnen goude, die welcke was seer rijckelick verchiert met soe meneghe costelijcheyt van ghesteenten ende peerlen, so datmen goeylicx die weerde niet gheextimeren en soude connen. Hier naer so volchde dye edele keyserlicke maiesteyt ghecleet metter conincklijcker albe, ende daer bouen eenen langhen seer costelijcken mantel van ghefriseerden goude vander weuinghe van Boulongien, hebbende sy sijn hooft die croone van Lombaerdyen, tusschen beyde die voorseyde eerweerdighe Cardinalen ghecleet met huere pontificaelsche cleederen. Ende die doorluchtighe ende seer edele graue van Nassauwe, vpper Camerlinc van der keyserlicker maiesteyt hielt den steert vanden voorseyden mantele. Ende alder naest hem so volchden der vier eerweerdighe Bisschoppen, ende die Oratuers ende Ambassaden vanden coninck van Vranckerijcke, van Inghelant, Schotlant, van Poortegale, van Hongherien, van Bemen van Polen, vanden edelen hertoghe van Ferrare, ende van andere grote princhen ende ghemeynte, vander seer machteger heerlicheyt van Venegien, van Sennes, van Luycke, van Florencen, ende andere heerlicheden, dye welcke alle mannen waren van seer grooter weerdicheyt ende grauiteyt. Hier naer volchden die Senatuers vanden rade der keyserlijcker maiesteyt, dye Secretarissen, ende financiers, ende sulcke personagien seer costelicken ghecleet met langhe cleederen elck naer sijnen state ende qualiteyte. Ende om die laetste naer dese langhe ende groote ordonnancie soe volchdender noch sommeghe Artchiers seer chierlijck ende rijckelick ghecleet met rocx ghemaect van orpheuerie, dye welcke besloten die pompuesheyt ende hoocheyt vander voorseyder costelijcker ende triumphelijcker processie.


By welcke ceremonie die Keyserlijcke Crooninghe voleynt wart.

    Ende hoe die seer edele heere Adriaen van Croy, heere van Roeulx, vpper Hofmeestere vander Keyserlijcker maiesteyt was graue van Roeulx ghemaect.

{==liij.v==} {>>pagina-aanduiding<<}

ALle dese groote menichte ende gheselschap was ghecommen in dye vpperste salen vanden pallaeyse ghelijck wi gheseyt hebben, vander welcker nae der ordonnancie voren verhaelt, men descendeerde in dye nederste sale, die welcke was in die tweede staedgie, ende daer was den muer vp ghebroken ende een groote poorte ghemaect van die welcke poorte totter kercken van Sinte Petronye ouer die plaetse, een luttel min dan twee hondert voetstappen was ghemaeckt eene hooghe brugghe in manieren van eender galerye aen deen sijde ende aen dander sijde, al omme verchiert ende seer schoone behanghen met groene, als laurieren, geneuriers, ende dier ghelijcke costelijcke toegemaect, ende was vander selfder hoochde dat die staedgie vander salen was. Ende int eynde van der Brugge teghen die duere vander kercken was een capelle ghemaect, representerende die capelle van onser vrouwen tusschen die torren van Roomen. Vandaer so extendeerde noch dese brugghe duer dye kercke tot inden choor voor den hooghen outaer, so dat alle die pompuesheyt ghinck vanden Pallaeyse totter kercken ouer dese voorseyde brugghe. Ende als die Keyserlijcke maiesteyt ghecommen was totter capellen die wy gheseyt hebben, dye ghemaeckt was int eynde vander brugghen, teghen dye poorte vander kercken, was hy daer ontfanghen vanden canonicken ende Dekene van Sinte Peeters van Roomen, dye welcke om deser saecken wille waren van Roome ghecommen te Boulongien, ende wart gheleyt in die cappelle byden outare waer dat ghemaect was eenen schoonen tabernakel vercleet van dierbaren tapijtse ende goude cussenen, vp welcke cussenen dye Keyserlijcke maiesteyt knielde. Ende als hi sijne bedinghe gheseyt hadde so dede hy den eedt tot sinte Peeter ende sijnen Vicaris den heleghen vader den Paeus van Roomen inden handen vanden Cardinael Saluiati, nae der formen ende manieren, als dat die rechten ghetuyghen den Keyser Lodewijck ghesworen te hebbene, sone ende successuer vanden Keyser Kaerle. Daer nae so was die keyserlijcke maiesteyt byden eerweerdeghen bisschop van Cicera, ghenaemt dom Ariost van Ferrare Hofmeestere vanden Paeus, ghecleet met eenen choorcleede ende een mutse, ende was daer ghemaect, ghecreeert, ende ontfanghen als Canonick van sinte Peeters Ende die keyserlicke maiesteyt stont in deser manieren voor den outaer, ende die Deken ende alle die canonicken deene na den anderen in behoorlicker ordonnancien, eere doende der keyserlicker maiesteyt, custen hem sijn handen. Ende nae dat die keyserlicke maiesteyt wat wt deser capellen ghegaen tusschen beyde die voorseyde Cardinalen in die kercke, daer twee ander Cardinalen die oudtste nae den eersten Cardinael, te weetene, den cardinael van Anconne ende den cardinael Sanctorum quatuor quamen hem teghen aen dye duere vander kercke, ende ontfinghen hem daer met seer groter eerweerdicheyt ende reuerencie, byden welcken tween eerweerdighen cardinalen naer datse sommeghe Oracien ende ghebeden gheseyt hadden aen die duere vander kercken, wardt gheleyt in die selue, ende terstont also die Keyserlijcke maiesteyt ende die eerweerdighe Cardinalen in die kercke ghecommen waren met sijnder gaerde, een deel vander brugghe vander langde van ontrent twintich voeten brack ende viel achter huer nedere, ende daer vielen ontallicke vele luyden, waer af maer een ofte twee en waren in dangiere van steruen, maer sommeghe ghequetst. Ende dese voorseyde auentuere was reputeert als voor een myrakele, van datter nyet meer volcx ghequetst en was. Ende sommege nament voor ouerdadege beteekeninge, segghende, dat dyt beteykende als datter nae desen Keysere gheen ander commen en soude noch gheraken totter keyserlijcker crooninghe. Also dan die Keyserlijcke maiesteyt aldus in die voorseyde kercke ghecommen sijnde was gheleyt in eene schone capelle, die welcke men den name ghegheuen hadde sinte Gregoris, ende daer het choorcleet wt ghedaen hebbende ende die mutse, was byden eerweerdeghen Bisschop van Caurie weder om vercleet met

{==liiij.r==} {>>pagina-aanduiding<<}

een der amyte ende albe, metten rocke, coussen ende metter keyserlijcker sandalen. Ende bouen alle dese abijten hadde daer bouen eene seer rijckelicke ende costelicke keyserlicke cappe, diemen heeft het Pluuial, dye welcke ghewrocht was byder conste van ghefriseerden Boulonischen friseringhe, ende ghefigureert met diueersche costelicheyt van bloemen, ende verchiert met menighen costelijcken steen ende peerlen, als dyamanten, rubinen, esmerauden, groote saphiren, groote ballaisen, ende andere soe dat difficijl ende swaer ware om die te exestimerene, ende waren weert bouen alle dinck, oock sijne hoocheyt es ooc onprijselijc ende get te bouen alle prijsinghe ende louinghe. Ende die keyserlicke maiesteyt aldus ghecleet ende verchiert sijnde met dese heleghe ende seer costelijcke abijten, was gheleydt tusschen beyde dye Cardinalen tot inden middele vander kercken, die welcke plaetse ghenaemt was la roue porphiricque, ende aen elcke sijde van hem waren twee Bisschoppen, te wetene, dye Bisschoppen Barrensis, Palatinensis, Brixiensis, ende Cauriensis, ende achter hem die doorluchtighe Graue van Assauwe, ende alle vijue hielden die panden ende steerte vander cappen, so vol ghesteenten ende costelicheyt was si ende soe swaer, so datter gheen edel man en was so sterc, die die swaerheyt van diere souden hebben connen onderhouden, in die welcke plaetse die Keyserlicke maiesteyt drie reysen ontfinc die benedictie, ende dit ghedaen sijnde was gheleyt achter den hooghen outaer, dye welcke outaer representeerde den outaer van sinte Peeter te Roomen, ende daer knielde hy nedere vp eenen trap verdeckt met gulden lakene ende cussens vanden seluen, ende bleef daer tot dat die Letanien ende ander suffragien ende oracien voleyndt waren. Ende daer naer twee ander Cardinalen, te wetene Campegius prioor vanden Cardinalen dye priesters sijn, ende Cibo prioor vanden Cardinalen dyakenen, hieuen die Keyserlicke maiesteyt vp, ende leedenne in die capelle diemen heet sinte Mauricis, ende daer was hy byden eerweerdighen vader in Gode ende Cardinael van Frenesis bisschop van Ostie ende Prioor vanden Cardinalen, bisschoppen, ende Dekene, ende oudtste vander eerweerdeger collegie der Cardinalen, nae dat hem sijn cleederen wt ghedaen waren, ghesalft met dat heleghe Crisma, vanden lede van sijnder rechter hant, totten elleboghe toe, ende tusschen beyde sijne schouderen, ende vp den rugghe, ende ditte met vele schoonder ende deuote benedictien ende ceremonien, ende was gheuaecht vanden eerweerdighen bisschop van Caurie, daer nae was hi weder ghecleet met dat helich ende weerdich abijt dat hy daer voeren aen hadde. Dit aldus ghedaen sijnde, dye voorseyde eerweerdighe cardinael Frenesis, ende twee andere die hem assisteerden ende behulpich waren, te wetene, Saluiatus ende Rudolphus gheleedden die keyserlicke maiesteyt voor den alder helichsten vader den paeus, die welcke verchiert sijnde metten helegen paeusschen abijten ende ornamenten, was gheseten als Vicaris ende Stedehoudere van gode almachtich, inden heleghen stoel Apostolijck, den welcken die Keyserlijcke maiesteyt dede eerlijcke reuerencie, knielende voor hem nedere vp een sitten daer toe seer rijckelijck ende wtnemende costelick verchiert ende toeghemaect. Dit ghedaen sijnde die seer eerweerdighe ende heleghe vader die paeus ghinck aen den outaer in seer grooter solempniteyt ende begonste den dienst gods, ende het Confiteor ende die absolucie ghedaen sijnde, ende dat die heleghe vader dye Paeus hooghe vp gheheuen hadde ende gheintoneert hadde het introit vander missen, ende nae dat hi den outaer ghewierooct hadde, die keyserlijcke maiesteyt hem voughende byden heleghen vader den paeus, custe hem aen sijn kake ende aen sijn borst, daer nae met den Princhen die voor hem ghinghen draghende die preparementen der keyserlijcker Crooninghe, dye Keyserlijcker Maiesteyt was gheconuoyeert tot in een rijckelijc sitten, dwelck voor hem verchiert was int eynde vanden choore, in die welcke plaetse ooc gheconuoyeert was die helege vader die Paeus in eenen anderen stoel ooc seer chierlick ende rijckelic verchiert ende

{==liiij.v==} {>>pagina-aanduiding<<}

toeghemaeckt. Ende die Princhen weder keerende totten outare gauen die preparatiuen ende teykenen der crooninghe ouere die welcke byden sacristeyn ende meester ende bewaerdere vander cerimonien, waren vp den outaer gheset, ende die Princhen keerden weder omme totter Keyserlijcker maiesteyt elck in sijne stede. Dit duerende den heleghen dienst Gods ghinck vaste voor in groter solempniteyt ende eerweerdicheyt totter epistele toe, die welcke twee Subdyakenen songhen, deene ghenaemt dom Ian Albericus Subdyaken Apostolijck, diese sanck in latijne, ende dandere ghenaemt Braccius martellus camerlinc van den Paeus, diese sanck in griecx. Ende die Epistele aldus ghesonghen sijnde, die voorseyde twee Cardinalen leyden die keyserlijcke maiesteyt totten heleghen vader den Paeus, voor den welcken hi knielde vp een tapijts ende cussen van gulden lakene. Dit ghedaen sijnde so was daer ghebrocht van den outare dat keyserlijcke sweert byden Bisschop van Pistore, ende ghegheuen den Cardinael Dyakene, die welcke gaft den Paeus, ende die tract wter scheyde, ende dat ghebenedidende met vele schone cerimonien, gaft der Keyserlijcker Maiesteyt in sijne rechter hant, hem daer mede gheuende die rechten der orloghen seggende. Ontfanct dat helich sweert die heleghe ghifte gods, metten welcken ghi ter neder werpen sult ende destrueren den vianden Gods, welc sweert daer nae ghenomen was wt den handen der Keyserlijcker maiesteyt van eenen Cardinael die als Dyakene ter missen diende, ende die stact weder in die scheye ende gaft so den heleghen vader den Paeus, dye welcke by hulpe vanden Cardinalen gordet die Keyserlijcke maiesteyt vp sijne slincker sijde ende beene. Daer naer dye Keyserlijcke maiesteyt hem vprechtende vp sijne voeten track het voorseyde Keyserlijcke sweert wt der scheyde, ende met sijnder rechter hant schuddet drie reysen in dye lucht, ende telcker reyse so stack hi den punt in deerde. Dit ghedaen sijnde stact weder in die scheyde, ende knielde wederomme voor den heleghen vader den Paeus, dye welcke ghebendydende met vele schone Cerimonien alle die Keyserlijcken Dyademen ende teykenen, gaffe hem in sijne handen, te wetene in sijne rechter hant den gouden appele, beteykenende die werelt, ende in die slincker hant den sceptre, dwelcke es het teyken der saechtmoedicheyt ende onsterflijcke ghelooue ende cracht, ende gaf hem het gouuernement des Keyserdoms ende van alle die weerelt, het welcke die keyserlijcke maiesteyt ontfinck met ynnigher ende seer grooter corragie. Ende achteruolghende bi seer eerweerdighe ende solempnele cerimonien, ende helege ghebenedijnghe, die heleghe vader die paeus settede hem vp sijn hooft dat helich Dyadema ende keyserlijcke croone, hem gheuende den heleghen name ende tijtele van eenen keysere. Ende terstont daer nae een yeghelick groot ende cleyne, edele ende onedele, siende die keyserlijcke maiesteyt aldus metter keyserlijcker preparatiuen verchiert ende ghecroont sijnde, waren so seer verblijt van binnen, so datter ooc menich mensche hem dye tranen wt den ooghen liepen van blijschappen. Dyt aldus ghedaen sijnde, dye Keyserlijcke Maiesteyt prosterneerde hem ende knielde ten voeten van den paeuse, die cussende, ende die Souuerain Prelaat Clement na sommege woorden, met hulp vanden cardinalen hief hem vp. Daer naer was hem dat Keyserlicke sweert omghegort, ende wtghetrocken, ende also den seer edelen Hertoghe van Durbin ghegheuen om te draghene voor hem. Daer naer dye twee eerweerdighe Cardinalen Saluiatus ende Rudolphus gheleyden die Keyserlijcke maiesteyt ghecroont metter keyserlijcker croone in sijnen throon, houden in die slincker hant den sceptre, ende in die rechtere die weerelt, den welcken throon was seer hoochlick verchiert ende toeghemaect byden stoel vanden heleghen vader den Paeus, ende also met weerdigher reuerencien die Keyserlijcke maiesteyt in sijnen throone gheleyt te hebbene, denuncieerden publieerden, ende vercundichden Kaerle den vijfsten van dier namen Keyser te sijne van Roomen, ende altijts vermeerdere des rijcx, heere van alder weerelt, ende weerdich bemint te sijne, ontsien, ende gheeert van allen

{==lv.r==} {>>pagina-aanduiding<<}

Princhen, volcke ende natien. Ende in deser manieren bleef die keyserlijcke maiesteyt ter slincker hant vanden paeus, bouen den eersten bisscop cardinael sittende, ende daer waren in sijnder assistencie ende behulpinge twee Cardinalen Dyakenen, ghelijc om den Paeus. Ende binnen desen tijden waren daer seer eerweerdelijcken ghesonghen sommeghe suffragien voor die Keyserlijcke maiesteyt, die welcke men noemt Letanien, van twee eerweerdighe Cardinalen Dyakens die die Sancten aenriepen, ende die sanghers antwoorden. Tu illum adiuua voor Ora pro nobis, dwelc men ghewoonlick es te antwoordene. Ende als die supplicatien van der Letanien alsdus voleyndt waren, soe was daer ghesonghen dat helich Euangelium in tweederley sprake. Eerst in latijne byden Cardinael Ceserium, ten tweeden in griecx byden eertsbisschop van Rodes. Daer naer so sangtmen met grooter melodien ende schoonder musijcke het Credo. Ende alsmen quam ten offere, soe dede die keyserlicke maiesteyt van sijnen hoofde die croone, ende den sceptre ende die werelt wt sijnen handen, ende gafse sijne princhen in die handen, met ooc sijne costelijcke cappe die hi aen hadde, ende quam so metten blooten hoofde seer ootmoedelic in sijnen rock, offerende ten voeten vanden Paeuse sijn offerhande, welcke ghifte ende offerhande was dertich stucken gouts, waer af elck stuck gouts weert was thien ducaten. Daeromme datten den dach was van sijnder gheboorten ende dat hi vp dien dach dertich iaer oudt wiert, ende ooc so eest sijn ghewoonte alle iare vp den dach van sijnder gheboorten so veel stucken gouts te offeren als hy iaren heeft. Dese offertorie ghedaen sijnde, men brochte seer solempnelic ende met groter weerdicheyt water om des paeus handen te wasschene, die welcke ghewasschen sijnde, ghinc aen den outaer, ende die Keyserlijcke maiesteyt volchde hem, ende diende hem seer deuotelic gheuende die hoste, den wijn ende watere, om te consacrerene dat weerdighe helich lichaem christi Iesu. daer naer so knielde die keyserlicke maiesteyt neder vp eenen stoel daer toe verchiert ende verdect met gulden lakene, ende cussens vanden seluen, ter sijden vanden outare, ende bleef so die gheheele consecratie duerende in sijnder deuocien, tot Agnus dei toe, want doen so stont die Keyserlijcke maiesteyt vp, ende ghinc den Paeus cussen aen sijne rechter wanghe, en aen sijnder borst. Dit ghedaen sijnde, volghende den heleghen vader den Paeus, keerden alle beyde vanden outare in huere throonen, ende daer so bleuen si in groter deuocien, segghende duere ghebeden, ende verbeydende met ynnigher deuocien ende grooter ootmoedicheyt dat helich Sacrament ende lichaem christi Iesu, het welcke onse heleghe vader dye paeus, ghelaten hadde vp den outaer vp die platine. Ende dye Cardinael Cibo dye Dyaken was in die administracie vander missen, hief die heleghe platine voor den outaer vp, die tooghende voor alle het volc, daer nae so gaf hijse den cardinael Cesis, die welcke bediende het officie vanden subdyakenscap. Dese voorseyde eerweerdighe cardinael Cesis nemende dese platine met seer grooter deuocien ende reuerencien, brochtse tot den heleghen vader den Paeus, dye welcke met beyde sijnen handen nam dye hostie ende bracse in twee deelen, ende deene van deser met deuoter oratien ende contemplacien nutte ende ontfinc selue dat weerdighe heleghe Sacrament ende lichaem Christi Ihesu. Ende nae datmen hem ghebrocht hadde den kelct, in ghelijcker deuocien dranc ende ontfinck met eender plume van goude dat helich bloet ons liefs heeren Iesu Christi, ende hier naer so nam hi den wijn der preceptien wt eenen anderen kelckt. Dit ghedaen sijnde so nam hi dander helft vander hostie, dye brekende in tween, ende administreerde dat helich Sacrament den tween Cardinalen dye hem assisteerden ende dienden, te wetene den cardinael Cesaryn Dyakene, ende den cardinael Alberyn Subdiakene. Ende als die heleghe vader die paeus ende die voorseyde cardinalen ghecommunickeert hadden die Keyserlijcke maiesteyt prosterneerde ende knielde voor hem nedere. Ende die doorluchtighe graue van Assauwe vpper Camerlinck, ende die seer edele heere, mijn heere van Roeulx vpper Hoofmeestere, hielden voor hem eene seer sump-

{==lv.v==} {>>pagina-aanduiding<<}

tueuse ende costelijcke dwale van goude ende sijde ghewrocht, verchiert ende gheaorneert van peerlen ende ander costelicke ghesteenten, seer rijckelic toeghemaect. Daer naer onse heleghe vadere die paeus met sijnen eyghen handen administreerde ende gaf in eene andere cleyne hostie dat eerweerdich ende helich sacrament, ende lichaem christi Iesu der keyserlicker maiesteyt. Ende als die keyserlijcke maiesteyt dat met groter deuocien ontfanghen hadde, so stont hi vp, ende custe den heleghen vadere aen sijne kade, ende daer nae weder knielende, ontfinc den wijn, die wy heeten die preceptie, byden handen vanden Cardinael Dyakene, waer af eerst die eerweerdighe bisscop van Caurie de credencie ende gheloofsaemheyt dede, ende daer naer werdt ghebenedijt vanden heleghen vader den paeus, door veel oracien ende ceremonien, ende van daer vp staende, keerde weder omme in sijnen throone. Ende naer dat hy weder vercleet was metter keyserlijcker cappen, nemend in sijn handen den sceptre ende dye weerelt, ende dat hem die croone vp thooft gheset was, soe beual dye keyserlijcke maiesteyt datmen tot hem soude doen commen, den edelen heere, here Adriaen van Croy here van Roeulx, heere vanden gulden vliese, ende nv ter tijt vpper Hoofmeestere van des Keysers huysghesin. Die welcke voor hem commende, prosterneerde ende viel der keyserlijcker maiesteyt te voete. Ende dye Keyserlijcke maiesteyt hem aldus sinede voor sijne voeten, seyde tot hem in deser manieren Here Adriaen ick en hebbe nyet vergheten die tijtelen vander ouder edelheyt van allen uwen predecesseurs ende voorvaders, noch oock dye groote verdiensten van hem lieden, verdient teghen mijne predecesseurs, Ende oock en hebbe ick nyet vergheten, maer ben ghedachtich uwer stantafticheyt, die ghi behouden hebt ende van rechter natueren hebt van uwen ouders, ghelijc ick wel gheexperimenteert hebbe by uwen fayten, stoutheyt ende vaillanticheyt. Daeromme willende ende begheerende eene yeghelijc van sijnen solaris ende verdiensten te voldoene so heb ic u alleene gheroupen, om v eerst ter eeren van mijnder croonin

ghe, ende uwe verdiensten te beghiftene, ende renuncerene, met mijnder eerster beghiftinghe mijnder coronatien, v promouerende, creerende, ende verheffende in eenen Graue des Keyserlijcken rijcx, dwelcke v verdiensten ende diensten te mywaerts wel verdient hebben, welcke digniteyt ende hoogheyt nv v gheschoncken ende ghegeuen wordt, ter eerweerdicheyt van onsen keyserlicken rijcke, ende v ende allen uwen naercommers ter eeren. Ende willen ende ordonneren dat nv voort aen ghi sijn ende wesen sult ende gheheeten sult worden, graue vanden heleghen Roomschen rijcke, ende dat uwe heerlicheyt van Roeulx, met den lande der heerlicheyt aencleuende, alsoo wel voor v als voor uwe nacomelinghen nv voortaen ende teeweghen daghe sal draghen ende voeren den tijtele van een Graefschap, ende dat ghi ghelijcke digniteyt hebben sult als andere grauen des keyserlijcken rijcx, ende dat ghi vseert ende ghebruyct van ghelijcker eeren, priuilegie, preeminencien ende vryheden sonder eenich teghen segghen. Ende die ghene die die stoutheit sal hebben hier teghen te segghene, het si bi obstinacie oft quaetwillicheyt ende nyet en wil obedieren ons mandement ende beuel, dat dese sal worden ghehouden als rebel ende inobedient des keyserlijcken rijcx, ende culpable ende in amende onser keyserlicker maiesteyt. Die Graue van Roeulx seer verwondert sijnde van groter blijscap van sulcker digniteyt dye welcke hy nyet en verwachtede noch en verbeyde, also hi pretendeerde grootelic te bedanckene der keyserlicker maiesteyt van sulcker eeren in hem bewesen, onse heleghe vader die paeus vertrack hem tot aen den outaer, ende voleynde dye misse metter benedictien, gheuende allen ende eenen yeghelijcken, also wel den ghenen dye in dye kercke waren als die daer buyten waren, met ooc allen den ghenen dye in die teghenwoordicheyt waren vander keyserlicker crooninghe, volcomen remis ende aflaet van allen huere sonden ende misdaet, welcke was vercondicht byden eerweerdighen Cardinael Cibo, in dye voorseyde kercke van Sinte Petronye.



{==lvi.r==} {>>pagina-aanduiding<<}

    [Hier naer volghen die dinghen ende triumphen die waren vp die marckt]

    Hier naer volghen die dinghen ende triumphen die waren vp die marckt, gheduerende vp dese heleghe Crooninghe, ende met welcker ghereetscap het volck van Boulongien ontfinc den ghecroonden keysere, ende met wat begheerten, ende ooc ghenouchten dye si bedreuen.
    TEr wijlen dat dese mysterien dye wi voren gheseyt hebben, ghedaen waren in die kercke, twee calommen van marbere waren vp die marct vpgherecht, dewelc was voor die kercke, vp die welcke inden eersten ghesedt waren eenen seer grooten Arent met twee hoofden, ende aen beyden sijden twee vergulden leeuwen, die welcke ghelijc twee fonteynen gauen ende wierpen wte ter wijlen datmen den dienst gods dede, ende alle den dach duere, ende ooc meesten deel den gheheelen nacht, seer ende wtnemende goede wijnen, te wetene, dye leeuwen witten wijn, ende den Arent rooden wijn. Ende hier bi so wasser eenen seer groten ende vetten osse ghebraden al gheheel den welcken osse was aen een seer groot ende sterc spit ghedaen, ende was ghelardeert ende ghefarseert van diueersche manieren van gheuoghelte ende ooc ghedierte, ende wiltbraet met vier voeten, ende dese voorseyde osse hadde die hoornen vanden hoofde vergult van sijnen goude, ende ooc die hoornen van sijnen voeten. Ende wt der veynsteren vanden pallaeyse waren gheworpen, broot coucxkens, roffelioenkens, ende witte brooden met grooten hoopen Ooc so wasser noch wt gheworpen wt den voorseyde veynsteren diueersche manieren van fruyte, als appelen, peeren, castanien, noten ende haesnoten, met confitueren van amandelen, coriandren, ende dier ghelijcke, die welcke dinghen vermaect ende solazeerde het volc ende den ionghers, dye die keyserlicke comste daer verbeydende waren. Ten anderen so waren daer een grote armee van volcke van diueerschen nacien also wel te peerde als te voet, ghelijc duytschen, spaengiaerden, ende andere, seer costelijc toegemaect ende verchiert, ende hadden bi hem een groot ghedeel velt gheschuts, ende wel twintich groote stucken dartillerie, waer mede si alle dye straten ende hoecken bewaerden, om datter gheene commocie, beroerte oft tweedracht onder tvolc commen en soude. Ende die capiteyn generael van dese armee ende gheselschape was mijn heere Anthonis de Leue, ghewapent van alle stucken, ende sadt so in eenen setele voor den pallaeyse vander stadt vp die voorseyde plaetse, ende alle die ander captieynen also wel spaengiaerden als duytschen saten rontsomme hem. Ende als nv den dienst gods voleyndt ende ghedaen was met alle dye ceremonien vander coronacien, so waren daer seer schone elegante ende ornate exhortacien ghedaen bi sommege gheleerde ende expeerte Oratuers, ter eeren, louinghe ende exaltacie der keyserlijcker maiesteyt. Ende binnen desen middele dat het volc wter kercken ghinc, ende dat hem elc te peerde settede, om der pompuesheyt der processien, het ghemeyn volck vander eender sijden ende van dandere, ende van allen sijden gheextimeert wel hondert duysent ende meer, commende wt der kercken met grooten ghedruyssche, begheerende ende grote affectie hebbende te siene hueren ghecroonden keysere, liepen in alle die straten ende hoecken daer hi voorby commen soude, clymmende vp die veynsteren, bancken, bordecxen, iae dat meer es, die goten ende die huysen waren al beseten ende ouerdect vanden volcke, ende alle die veynsteren ende gaten waren vol volcx, si braken gaten in dye mueren ende weeghen vanden huysen so groot was huerlieder begheerte dye sy hadden omme hueren ghecroonden Keysere daer te siene, daer en was gheen plaetse ledich, die huysen waren so verlast vanden volcke ende ooc die bordecxen, so datter sommege waren dye in vielen ende braken. Daer en was out ionc, groot noch cleyne, cruepel noch manc, man noch wijf, ten quammer al gheloopen daer si costen ende mochten om die keyserlijcke maiesteyt te siene, als naer eenen prinche godlijc van god vercoren ende ghesonden om der salicheyt ende bescherminge der weerelt amen.

Wat sal ic segghen vanden ornamenten van

{==lvi.v==} {>>pagina-aanduiding<<}

ter stadt, also wel die bedectelic ghedreghen waren als int openbaer, want dat wter maten ghinc. In wat weghe die Keyserlijcke maiesteyt commen moeste, dye straten waren schoon ghemaect ende verdect met groene ende bloemkens, die welcke bi diueersche ruecken, den menschen solazeerden, alle die weghen vanden huysen waren behanghen met tapijtse ghefigureert van goude ende sijde, aen den welcken tapijtsen ghehanghen waren meneghe costelicheyt van Iuweelen ende baghen van die rijckelicke vrouwen, dwelc seer sumptueus was om sien, want daer meneghe costelijcke rieme van goude ende siluere aen hinc, ten anderen so sachmen in meneghe plaetse tresooren van silueren staen voren aen die veynsteren ghemaeckt ende ghestelt trappewijs ghelijckmen dat ghecostumeert es te settene in dese heeren huysen, dwelc eenen schoonen luyster gaf, ende verblijde therte der menschen. Ooc die schone ioncfrouwen die al omme in die veynsteren laghen seer costelic verchiert met costelicke abijten waren lustich om sien, want daer menich schoon ende lustich vrauwen mensche in dye veynsteren lach. Maer noch waren daer triumphen ghedaen dye dese voorseyde in costelicheyt ende triumphen verre te bouen ghinghen. Te wetene, schone edificien vp der straten boghewijs ghemaect, schoone stellagien vp gherecht, ende die met seer costelicke tapijtsen behanghen vp die welcke seer schone personagien ghetoocht waren, ende wter maten schone triumphelicke spelen ghespeelt waren, van dye victorien dye die.Ke.Ma.ten diueerschen tijden ghehadt hadde. Aen alle die hoecke van der straten waren seer schoone latijnsche veersen ghemaect ende dye waren ghescreuen in fijnen goude letteren, declarerende dye louinge ende precatien der keyserlijcker maiesteyt. Noeyt en wasser ghesien solempneerdere, noch plaisantere, ende triumphelijcker, noch oock hooghelijckere, dan het spectacle van desen daghe.


¶ In wat maniere dat dye processye ghedaen was, naer der crooninghe.

NV dan so moeten wi vertellen die ordonnancie vander processie die welcke ghedaen was naer der crooninghe. Als nv tvolc quam vander kercken, ende dat binnen desen tijden ons heleghe vader die Paeus ontcleet was vanden cerimoniaelschen abijten, settende vp sijn hooft den mijtre met drye croonen, ende die keyserlicke maiesteyt ghecroont metter keyserlicker croonen, quamen te samen wter kercken, ende aen die duere vander voorseyde kercke wardt ghebrocht eene seer schoone witte hacqueneye, dye welcke hadden eenen fijnen gouden breydel, ende costelic ouerdect, vp die welcke als dye Paeus daer vp wilde sitten, so dede dye.K.M.die hant aen den stegelreep, willende hem alsoo een luttel gheleyden, maer dye Paeus en woude dat in gheender manieren ghedooghen, ende seyde tot die keyserlijcke maiesteyt, en doet dit nyet mijne sone, uwe seer goetwillicheyt van uwen ootmoedighen dienst es mi ghenoech, ende meer dan ghenouch, ende es mi seer aenghenaem, niet om mijnen persoon, maer om den ghenen van wien ic die stede houde. Daer naer so was daer een seer schoon ende costelijck peert ghebrocht, seer rijckelick verchiert, blinckende van fijnen goude, ende van costelijcke ghesteenten, vp dwelc die keyserlijcke maiesteyt sadt, ende het voorseyde peert was so hooghe ende so groot, so datmen hem bouen alle dander sach. Hier naer so saten alle dye Princhen vp huere peerden, ende reden so in schoonder ordonnancie, twee van des Paeus volc aen dye rechter sijde, ende twee vandes keysers volc aen die slincke sijde, te samen. Ende inden eersten so redender te peerde die dienaers vanden Cardinalen, Bisschoppen, ende princhen seer eerlijc ghecleet. Daer naer volchden die capiteynen vander armeye vanden Paeuse ende vander Ke.M.blinckende van sijnen goude ende siluere, ende saten vp ghebaerdeerde peerden, naer welc gheselschap volchden.xij.bannieren vanden volcke van Boulongien, die welcke waren wit met eenen rooden cruyce, ghedreghen bi.xij.vaendraghers te voete, ende dye Schepenen vander stadt volchdense. Daer naer.xvi.scholieren droughen.xvi.

{==lvij.r==} {>>pagina-aanduiding<<}

roode bannieren vander Vniuersiteyt, ende hem volchden.xij.oude doctoren inden rechten, al int fluweel ghecleet, ende hadden grote gouden ketenen aen hueren hals, ende naer hem so volchde die graue van Gambare gouuernuer van Boulongien, houdende sinen stock recht vp in sijn hant, ende sijn gaerde ontrent hem. Hier naer mijn heer Angelus raynucius Capiteyn vander iusticie van Boulongien, ghewapent int volle harnasch, sittende vp een ghebaerdeerde peert, ende bouen die wapenen al int goude ghecleet, dragende die banniere vander stadt van Boulongien. Hier naer so volchden vier lackaeyen vanden Paeus dragende vier roode bannieren, den welcken die Camerlinghen des paeus volchden, ende het gheselschap van mijn here Alexander de Medicis hertoge van Penne, naer den welcken volchde die oude banniere vanden Romeynen, ghedreghen byden graue Iulius cesarin, daer nae die banniere van sint Iorijs, dye den ionghen Marcgraue Daquillar drouch, daer naer den Arent vanden Roomschen rijcke, dye die edel baroen Dautren vanden gheslachte van Verger drouch hooghe verheuen in die lucht, naer dye welcke volchde die manniere vanden paeus, die banniere vander kercken, die banniere vanden heleghen cruyce, die welcke ghedreghen waren bijden graue Rangon, die tweede, by mijn here Gabriel, ende die derde bi mijn here Laureys Cibo, bloots hoofts. Hier naer soe volchden.vi.witte peerden, verdect met seer rijcken verdecselen diemen metter hant leyde. Daer nae vier tyaren diemen hoeyen noemt vanden Paeus, die vier Camerlinghen droughen, den welcken volchden seer vele vanden huysghesinne vanden Paeus, alle Aduocaten, Secretarissen, Acolieten, raetslieden, ende ander clercken van des paeus houe Ende bouen desen die Audituers vander Rote, die volchden seer rijckelick ghecleet te peerde. Hier naer so volchden seer veel trompetten ende claroenen, hoorens ende bussinen, elck spelende ende blasende, dwelck een melodie om hooren was, ende hem so volchden dye massedraghers ende die husiers, ende die herauten Roy darmes vanden princhen ende coninghen ende van die.Ke.M.seer hoochlic verchiert met huerlieder wapen rocks, ende hem so volchden dye Oratuers ende ambassaten van sommege heren princhen ende coninghen. Hier naer eenen Subdyaken die den Pastoraelschen stock drouch van den Paeus, ende hem so volchde noch een ander, die den hoet drouch vanden paeus. Daer naer so volchden noch twee andere die elck eenen candelaer drougen van fijnen goude met eender bernender keersse. Daer nae vp een seer schoon wit peert seer rijckelic verchiert ende verdect met gouden laken, was ghedreghen dat weerde heleghe Sacrament ende lichaem ons liefs heeren Iesu Christi, in een casse ende onder eenen hemel van sijnen sijde ghemaect, dye welcke ghedreghen was van.xij.notable ende eerbare mannen, doctoren in medicinen ende andere rijcke poorters vander stadt van Boulongien, ende.xij.Camerlingen vanden paeus droughen elc een toortse van witten wasse in huerlieder hant rontomme dat helich Sacrament, daer naer volchde die Sacristeyn vanden Paeus te peerde met eender langer witter roede in sijn hant, ende hem so volchden vele Princhen, grauen, Marcgrauen, ende andere elc naer sijne edelheyt ende hoocheyt in schoonder ordonnancie elck met sijnen gheselschape. Daer naer die Hoofmeesters vander.K.M.houdende huere stocken in huere hant, ende die vpperste Hoofmeester nv graue van Roeulx, die welcke alleene volchde, ende voor hem so ghinc die herault Roy darmes, ghenaemt Bourgoengie, ghecleet met sijnen rijckelijcke wapenerock, vp een seer schoon peert, ende aen den saedele van sijnen peerde hinghen grote sacken vol sticken van goude ende siluer nyeuwelincx gheforgeert, in dye welcke aen deen sijde was die ghelijckenisse des hoofts der.K.M.ende rontomme ghescreuen. Carolus quintus imperator augustus, ende aen dander sijde twee calomynen, ende die date vanden Iare ons heren Iesu christi ghescreuen bi cijffren ende rontomme ghescreuen plus oultre, ende duerende dese voorseyde processie, also wel int gaen als int commen, wierp hi aen beyden sijden vander straten alomme grote hantuollen gouts ende siluers van desen voorseyde penninghen, roupende Largesse, largesse. Ende het ghemeyn volck riep met luyder stemmen Imperio, imperio imperio, viue lempereur Charles Catholique. Daer naer dye groote Hofmeester

{==lvij.v==} {>>pagina-aanduiding<<}

volchde het gheselscap vanden eerweerdighen Cardinalen met hueren cardinaelschen abijten verchiert, naer die welcke quamen dye voorseyde princhen dragende die teykenen ende preparamenten, te wetene het sweert, den sceptre, die werelt, ende die hertoge van Sauoyen en drouch niet, want die.K.M.hadde het dyadema dats die Keyserlicke croone vp sijn hooft, ende doen volchden twee cardinalen waer af deene was die cardinael Cesis, ende dandere die Cardinael Cibo, welcke twee volchden den helegen vader den paeus, ende aen sijn slincker sijde die.K.M.alle beyde onder eenen throone seer hoochlic verchiert, dwelcke ghedraghen was van drie Ambassaduers vander heerschappie van Venegien, ende die andere groote meesters ende edele mannen van Bolongien, ende aen beyde den sijden van hem lieden waren dye lackaeyen vanden paeus, ende vander.K.M.ende die hallebaerdiers, Spaengiaerts, Bourgoengioenen, ende duytschen aen deen sijde, ende aen dander sijde bewaerden hem lieden vanden presse van den volcke. Ende al dat volc oudt ende ionck groot ende cleyne, rijcke ende aerme riepen al met luyder stemmen, viue lempereur, ende verhieuen den name der.K.M.totten hemel toe so exalteerden si hem, in allen hoecken van der straten so werpen si wt den huysen welrieckende cruyden vp den lieden dye daer voor bi ghinghen. Ende naer onsen heleghen vader den paeus volchden twee cardinalen, ende noch twee ander seer eerweerdighe heren, te wetene sijnen principalen Medicijn, ende sijnen vppersten Secretaris. Ende na die.K.Ma.so volchde dye doorluchtighe ende seer edele Graue van Assouwe alleen, ende hem so volchde die Eertsbisschop van Berry, den voorseyde bisschop van Caurie sijnen grooten aelmoessenier, daer naer die edele ende eerbare dom Ioris van Oostenrijck bisschop van Brixe, ende naer hem die edele heere van Grandiual, Niclaeus perriotus, ende mijn heere Michiel May doctuer, ende nv ter tijt Ambassaduer residerende vander.K.M.byden heleghen vader den paeus. Daer naer een groot ghetal van doctoren inden rechten, weerlic ende gheestelic. Item ooc raetslieden ende andere grote meesters ende prelaten vander helegher kercken, ende ander weerlicke heeren ende princhen die den paeus gheassisteert ende behulpich gheweest hadden ende der.Ke.M. Ende ten laetsten so volchden in seer schoonder ordonnancie wel.ijc.ghewapender mannen te peerde int volle harnasch, ende sittende vp ghebaerdeerde peerden, ende die lancie in die hant, ende waren bi huerder cleedinghe so onderscheyt so datmense lichtelijck kennen mocht wie si waren ende onder wat capiteyn si behoorde, als die sommeghe die hoorden onder den Marcgraue van Arschot, dandere onder den graue van Roeulx, dandere onder den here van Viennes, dandere onder den baroen van sinte Sourlin, ende so voort, naer die welcke volchden die artchiers te peerde in huer rocx van orpheuerie, die welcke hielden het eynde vander processie. In deser schoonder triumphen ende ordonnancie ghinghen onse heleghe vader die paeus ende die.K.M.nae dye kercke van sinte Dominicus. Ende als si tsamen aldus ghecommen waren tot inden middele vanden weghe, sijnde vander kercken ontrent een vierendeel mijls, so namen si seer hoochlijc ende minnelijc orlof deen aen dandere, dwelc seer schoon om sien was die eere die si malcanderen daer betoochden, ende die Paeus gaf daer der.K.M die benedictie, ende keerde duer eenen anderen wech met den helegen sacramente tot sijnen pallaeyse waert, met sijnen gheselscape. Ende die.K.M.met sijnen gheselschape procedeerde totter voorseyder kercke van sinte Dominicus, ende als hi quam aen die poorte der voorseyde kercke, so sadt hi van sijnen peerde, ende daer waren tegenwoordich dye Canonicken van sint Ian van latranen van Roomen, met hueren choorcleederen ende mutsen, die welcke ontfinghen daer die.K.M.seer hoochlic so als dat betamelijc was, ende naer sommeghe ceremonien ende oratien soe ontfinghen si ende creeerden daer die keyserlijcke maiesteyt canoninck van sinte Ian Latranen. Daer naer so ghinc die.K.M.inder voorseyde kercke van sinte Dominicus, ende danckende ende louende Gode almachtich dede daer sijne deuotie, voor den hooghen outaer, ende dit ghedaen sijnde, ende sijn croone weder omme ghestelt sijnde vp sijn hooft, so clam hi daer vp een rijckelijc sitten, dewelc voor sijnder.K.M.verchiert

{==lviij.r==} {>>pagina-aanduiding<<}

was seer costelic, nemende in sijn hant die werelt, ende het sweert wter scheede, ende slouch daer veel edele ende vaillante mannen Rudders. Ende dit aldus ghedaen sijnde, so es die.Ke.Ma.weder omme te peerde ghegaen met sijnen gheselschape, ende sijn so weder omme ghereden naer het pallaeys inder seluer manieren ende triumphen als si ghecommen waren, maer reden duer eenen anderen wech. Ende also nae dat si alle die spectaculen ende personagien gheleden waren, ende dat si ghecommen waren tot vp die marct, terstont alle die voetknechten die daer van des keysers weghen ghestelt waren, wel acht duysent ende meer, begonsten al huer bussen los te schietene, ende ooc inder ghelijcke so schoten si ooc los dat groot gheschut dat si daer bi hem lieden hadden, welc gheschut sulc een gheruchte maecte dattet scheen dat den afgod Iupiter hadde neder ghesonden alle sijn donderen ende tempeesten dye hy in sijn tresoor heeft. Ende bouen desen noch so luyden alle die clocken, met slouch alle die tamboeren ende bussinen, so datmen nauwe en hoorde noch en sach. Alle het ghemeyn volc riep met seer luyder stemmen. Viue lempereur Charles, viue lempereur Charles, vertellende deen den anderen die victorien die hi ghehadt hadde, ende hem aldus seer exalterende, ende danckende den almoghenden god van sijnder gracien, dat hi hem lieden sulc eenen prinche verleent hadde, ende maecten alle die stadt duere grote vieren van ghenouchten Alle die clocgaten van allen torren ende kercken, alle die veynsteren waren byna vol vierpannen ghestelt, die welcke alssi alle ontsteken waren ghinghen bouen het licht der manen ende der sterren, ende het scheen dat die gheheele stede in eenen viere stont Ende bouen desen alle die dorpen daer ontrent gheleghen ende die voorboughen maerten so groote vieren datse lichteden tot in dye stede toe. Noeyt en wasser schoonder triumphe ghesien, noch oock so costelick, men en heeft oock noeyt in eeneghe Coronijcke ghelesen, hoe oudt dye oock wesen mochte, van dat dese stadt van Boulongien eerst ghesticht es geweest, datter oeyt sulcke triumphe gheschiet es gheweest, noch oock sulck een ghemeyne vrientschap onder malcanderen alsser nv daer ghesien was noch triumphen gheschiet alst nv es gheweest ter Crooninghe vander keyserlijcker maiesteyt voorseyde.


Van die wederkeeringe der Keyserlijcker maiesteyt ten pallaeyse, ende van die grote costelicheyt dier gheschiede des auonts in die maeltijt.

IN sulcker manieren ende groter triumphen als die keyserlicke maiesteyt wt sijnen pallaeyse ghereden es, soe es hi weder met sulcker triumphen ende groten state weder om ghecommen des auonts als dye sonne begonste onder te gane Ende aldus ghecommen sijnde totten pallaeyse voorseyde, soe es hi van sijnen peerde gheseten, ende heeft alle die ghene die de insignen, prepamenten, bannieren, ende den hemele ghedreghen hadden, met noch menich andere stout ende frisch man, Rudders gheslaghen. Dit ghedaen sijnde so es hi met sijnen Baroenen ende edelen Princhen int pallaeys ghegaen, dat welcke was bouen ende beneden behangen met rijckelicken tapijtsen vander werckinghe der voorseyde stadt van Boulongien. Daer waren seer rijckelicke vergulde candelaers al omme ghehanghen, in die welcke waren ghesedt wel schoone ende oock wel rieckende keerssen, so dattet alsoo licht was of het dach gheweest hadde. In dese voorseyde sale was een seer rijckelijck tresoor ghestelt, dwelck was verchiert met wtnemende schoone sticken van inckelen sijnen goude ende seer costelijcken ghesteente van alle soorten, als van grote beckenen, platteelen, flesschen, potten, croesens, schalen, tregier layen, waterportten coppen, ende dit was seer wtnemende costelick ghewrocht. Ende int hoochste eynde vander voorseyder sale daer was ghedeckt eene tafele voor dye Keyserlijcke maiesteyt, ouer die welcke was eenen schonen hemel ghemaect van fijnen goude. Ende niet verre van daer soe wasser een andere ghedect voor den edelen Hertoghe van Sauoyen ende andere Princhen bouen ghenoemt, die die preparementen der crooninge

{==lviij.v==} {>>pagina-aanduiding<<}

ghedreghen hadden. Daer waren ooc andere salen behanghen ende verchiert met costelicke tresooren, voor die andere princhen, prelaten ende grote meesters. Ende als den tijt ghenaecte om te gaen eten, ende dat alle die tafelen seer costelic ghedect waren, die.K.M.ghinc sitten alleene aen sijne tafele in sijnen keyserlicken stoel, ende achteruolgende dandere princhen elc naer sijnder oordene ende qualiteyt, officie ende edelheyt, ghinghen sitten elc aen huere tafelen die voor huerlieden gheprepareert waren. Het watere wart deene voren ende dander nae ghebrocht om die handen te wasschene. Ende na die solempnele oracie dier ghedaen was, so was die benedictie vander tafelen ghedaen. daer naer die groote Hoofmeesters ende andere officiers daer toe gheordonneert houdende huere stocken in huere handen dienden ter tafelen, eerst het broot wt silueren manden, ende in silueren vergulden schotelen brochten si diueersche cleyne gherechten, dwelcke men noemt die eerste tafele, ofte het eerste gherechte, met sulcker excellencie alsomen wel bedencken mach ende dat toebehoort. Daer naer die tweede gherechten die waren ghebrocht in meerder platteelen, ende waren van die costelicste spijse diemen dinckken soude moghen, al in schoonder ordonnancie, elck met sijnder costelicker saussen ende veel meer dander wel behoefde ende van noode was. Daer nae voor het derde gherechte waren ghebrocht als voor het bancquet wter maten veel fantasien ende vreemde dinghen ghemaect van figuren ende personagien ghemaect vp gelleen, confiten ende dier gelijcke als sulc eenen banckette toebehoort, ten ware niet seer wel om scriuen die costelicheyt dier ghedaen was. Ende daer waren ooc die costelicste wijnen van alle soorten diemen soude moghen ouerdencken, ende daer waren die hoofmeesters ende schinckers dienende elck naer sijnder goeder ghelieften, ende van hi liefst dranc. Daer waren ook gheordonneerde prouuers aen alle tafelen, die van allen gherechten proufden ende die credencie deden. Dit aldus ghedaen sijnde so wasser een dinc dat alle den luyden verwonderde dat was, dat alle die gherechten dier ouer schoten tsamen metten platteelen, schotelen, ende schalen, waren alle tsamen ter veynsteren wt gheworpen vp die marct, ende elc mochte die rapen dier aen gheraken coste, ende van eenen yeghelijcken anderen gerechte so warender ghedect nyeuwe schoolakenen ende seruetten. Ende naer dat dit bancquet aldus met deser groter wtnemender costelicheyt aldus voleynt was, so brochtmen daer seer costelijcke welrieckende wateren om dye handen te dwane, naer der ghemeender costumen van sulcken bancketten, ende nae dat dye tafelen vp ghedaen waren so seydemen solempnelic die gracie, danckende god almachtich van sijnder ghebenedyder gracie. Daer na die.K.M.nemende dat keyserlijck sweert in sijn hant, slouch daer menich edel man ruddere. Ende nae dat den meesten deel vander nacht gheleden was, alle die princhen ende heeren quamen nemen orlof aen der.K.M.ende ghinghen elc ter ruste waert, elck in sijn pallaeys ende logijst, maer het volc vander voorseyde stadt van Boulongien continueerden huere triumphen met vieren ende ander batementen ende ghenouchten den gheheelen nacht duere, ende sommege daghen daer naer ten grooten costen, ende al ter eeren der keyserlicker maiesteyt, dat hem god gonne een lanck ende salich leuen Amen.

¶ Item ouermidts dese blijschap vander crooninge so ghincmen eerweerdeliken metter processien ende metten heleghen sacramente in alle dese landen, ende men vierde voor den noene, ende tsauonts vierdemen seer schone.


       
        
    
    [Vpten.xxiij.sten dach van Maerte]

    ¶ Het Parlement te Mechelen wert den eersten steen gheleyt vpten.xxiij.sten dach van Maerte, welc parlement plach te ligghen te Parijs vanden lande van Vlaendren ende Henegouwe, want dese voorseyde landen niet meer te leen en dorsten ontfanghen worden vanden Coninck van Vranckerijck, want also ghesloten was int rantsoen vander verlossinghe vanden coninc van Vranckerijck.


[Ontrent augustus traude Franciscus dye edel Coninck van Vranckerijcke Helenoram des keysers sustere]

    Ontrent augustus traude Franciscus dye edel Coninck van Vranckerijcke Helenoram des keysers sustere, ie ghehadt hadde den seer machteghen coninc van Poortegale, waer omme men grote triumphe ende blijscap in Vranckerijck bedreef



        
        
    
    
{==lix.r==} {>>pagina-aanduiding<<}

Vander hoger vloet

    Den vijfsten dach van Nouembre. Anno.xvc.xxx.wast weer maten groten storm van winde, ende het was des donredaechs eenen stercken storm, des vrydaechs ooc, ende des saterdaechs wast metter vloet volle mane, ende doen was den storm veel meerder dan hi te voren gheweest hadde, ende keerde hem wten westen int noorde, so dattet water wter zee hem vp hief bouen alle dijcken vanden lande van Vlaendren aen eenen cant, ooc van Middelborch in Zeelandt, van Ziericzee, van Rommerswale totten eynde vander schelde, so dat alle dijcken vander zee tot Antwerpen, ende voordere ouerliepen, ende den dijck van Vlaendren bi Antwerpen brack ten drye plaetsen in, so datter vele beesten verdroncken dye in die weyde waren. Dese vloet was aen den cant vander zee hooghe een Homborghen conne bouen alle dijcken. Ende desen vloet was eenen grooten voet hooghere dan men oeyt van eeneger vloet ghehoort hadde, welcken vloet veel schaden dede in Vlaendren, Zeelant ende Hollant, want daer vele schone dorpen verdroncken, ende menich mensche, men sach die huysen, menschen, beesten drijuen lancx den watere, welck seer deerlic om sien was.Incarnacioen.
Vijf Nouember noeyt dier ghelijcke 
ghinck dwater ouer alle dijcke. 



        
        
        
        
    
[Vp sinte Andries dach so starf vrau Margriete te Mechelen daer alle die landen drouuich om waren]

    Vp sinte Andries dach so starf vrau Margriete te Mechelen daer alle die landen drouuich om waren, ende princepalic die van Mechelen, want si vrauwe van Mechelen was, ende was gheuoert vp sinte Pauwels auont na Brugghe, daer si begrauen was bi haer moeder, ende in Ianuario so was hare wtuaert te Mechelen ghehouden.


Die coninghe van Ferdinandus, hoe hy Roomsch Coninck ghecroont was.

    Ferdinandus wert ghecroont vp den.xi.sten dach van Ianuarius, ende was des anderen daechs naer Sinte Willems dach, in presencien vanden keyser sijnen broeder, ende veel andere heren. Ende terstont die croone ontfanghen hebbende, track weder omme naer sijnen lande om die te bewaren teghens sijn vyanden. Ende die Keyserlijcke maiesteyt track van daer naer luycke, daer hi vanden  Bisschop seer eerlicken ontfanghen was.


        
        
        
        
                
    
¶ Van onsen doorluchteghen Keyser Karolo, een corte recapitulacie.

    [Den.xxiiij.sten dach Februarij en den.xij.sten dach Ianuarij en vp den xx.sten dach Februarij en den.xxv.sten dach Februarij]


{== afbeelding 	==} {>>afbeelding<<}
    

    KArolus die vijfste Keyser van dien name, was die outste sone van coninck Phelips van Castilien, gheboren tot Ghent in Vlaendren. Anno.xvc.den.xxiiij.sten dach Februarij. Hi wert in sijn landen ghehult erfheere, int iaer.xvc.ende.xv. Ende naer sijns vaders doot track hy in Spaengien ende ontfinck daer dye croone. Ende int iaer van xvc.ende.xix. starf die duechdelicke Keyser Maximilianus, den.xij.sten dach Ianuarij Doen werdt die Prinche Karolus voorseyde Keyser ghecoren vanden Kueruorsten, ende die Palsgraue heer Lodewijck Hertoghe

{==lix.v==} {>>pagina-aanduiding<<}

        van Beyeren bracht hem dye tijdinghe in Spaengien, ende so trac hi weder wt Spaengien, ende quam in Inghelandt, daer hi versekert was met conincx Henricx die.viij.ste dochtere, ende dat wert ghecasseert, want die coninc meendese te gheuen den coninck van Schotlant sijnen neue. Ende corts daer nae wert hi Keyser ghecroont tot Aken, ende track doen nae Worms in duytschlandt, ende liet daer sijnen broeder Ferdinandus sijnen stadhouder, ende track weder nae Spaengien om den twist te slissen die daer was. Hy was alder eerst versekert met vrau Glaude conincx Lodewijcx van Vranckerijck dochtere, die te manne creech den graue van Valoys die Dolphijn was etc. Daer nae was hem versekert vrau Marie coninck Hendricx van Inghelant die.viij.ste suster, die te manne creech coninck Lodewijck van Vranckerijck die.xij.ste, ende daer nae den hertoghe van Suffock, ende dese.iij.huweliken waren al ghecasseert. Ende die K.M.troude vrau Ysabeele des conincx suster van Poortegale, daer dye landen van Spaengien cortelinge af ghecreghen eenen gherechten erfghename. Hy hadde altijt veel oorloghen teghen den coninc van Vranckerijck in Italien ende Lombaerdien, so dat die coninc van Vranckerijck gheuanghen wert int iaer.xxv.den.xxv.sten dach Februarij. Ende int iaer daer naer wert die coninck van Vranckerijck weder los ghelaten vp sekere condicien, maer sijn twee kinderen bleuen door hem te ghijsele. Daer na int iaer van.xxviij.sonden die coninck van Vranckerijck ende dye coninck van Inghelant der.K.M.ontseg brieuen, hem scrijuende dat hy was die princepael sake van alder orloghen in kerstenrijck, daer hi hem eerlicke vp verantwoorde. Daer naer int iaer van.xxix.quam die.Ke.Ma.wt Spaengien met veel schepen ende groten state ouer in Italien tot Ienuen, ende van daer vertrack hi tot Bononien, daer hi vp den xx.sten dach Februarij, vp sinte Mathijs dach vanden paeus Clemens dye.viij.ste, Keysere ghecroont was, ende nae sommeghe daghen reysde hy tot Ysbroeck, daer seer grooten dieren tijt was, so dat een reysigher met sijnen peerde verteerde tusschen dach ende nacht, eenen gouden gulden.


       
                
    
    [Den.xi.sten dach der maent Iulij]

    ¶ Hier eyndet die edele Coronijcke van Vlaendren, dye seer ghenouchlijck es om lesen ende om hooren, want daer in besloten sijn veel vromicheden ende edelheden der wapenen aengaende.etc. Biddende daer om ootmoedelijc dye Collecteur dees boecx hem allen dier in lesen sullen, eest datse daer in wat vinden dat hem meshaghet, ofte daer in ghedoelt es, datse wt minnen dat willen corrigeren, tot weder printens toe. Ende es gheprent Tantwerpen, by my Willem Vorsterman, buyten dye Camerpoorte, inden gulden Eenhoren. Anno.M.CCCCC.ende.xxxi. Ende es voleyndt den.xi.sten dach der maent Iulij.

☩

¶ Cum Gratie et Priuilegio.




{==lx.r==} {>>pagina-aanduiding<<}

HIer beghint dye Tafele vander edelder Coronijcken van Vlaendren.

Ende inden eersten een schoone Prologhe, houdende twee Capittelen. Ende voorts achteruolghende vanden eersten Forestier ende regierder des Lants, houdende.lxxiiij.Capittelen, totten beghinsele vander Coronijcken vanden alder machtichsten Keyser Karolus, die welcke oock houdt alleen.xv.Capittelen in huer seluen. In welcke Tafele ghi vinden sult int corte verhaelt, gheteekent metten ghetale der bladeren, alle dye vromicheden, strijden, ende triumphen, dyer ghebuert sijn, vanden eersten Forestier totten daghe van heden, vp datmen die lichtelic soude moghen vinden, dye in dit boeck int lange verclaert sijn.

¶ Ende in den eersten, dat eerste capittel van deser Prologhe verclaert vanden state des lants van Vlaendren, dye lingde, die wijde, ende wat ghestichten tot noch toe int voorseyde lant van Vlaendren ghefondeert sijn. Ende wat heleghe ghebeenten der sancten ende sanctinnen in dit edel lant van Vlaendren rustende sijn Item noch hoe vele schone riuieren daer in oock vloeyende sijn. Oock hoevele ghepreuilegierde steden, alle bi huer namen ghenoemt. Ende hoe vele grote vryheden, ende schoone dorpen, alle bi huere namen ghenoemt, met vele ander onghepreuilegierde Item noch hoe vele dorpen elc lant ende casselrie onder hem heeft.
Item noch hoe vele schoonder Abdyen, ende canesien in die voorseyde lant sijn, ende wie dye ghefondeert heeft.

¶ Het tweede capittel van dese Prologhe verclaert, hoe dat tvoorseyde lant van Vlaendren eerst warf, langhe voor die gheboorte ons heren naer die destructie van Troyen, byden edelen Troyanen, die ghevloden waren, betemmert ende bewoont is geweest.vij.hondert iaer voor die gheboorte van Iulius Cesar ende hoe Iulius Cesar omme tlant van Lotrijcke ende die gallen te bewinghene, ter obedientie vanden Romeynen, in dit voorseyde landt van Vlaendren, diueersche ghestichten ghemaect heeft.
Item noch verclaert dyt voorseyde tweede Capittele deser voorseyde Prologhe, van wat statuere ende forme Iulius Cesar was, ende hoe vele landen hi binnen sinen leuen conquesteerde, ende hoe hi sijn eynde nam.etc. 

¶ Nae dese Prologhe volcht die Genealogie van den coninghen van Vranckerijcke. Ende hoe lange dye gheregneert hebben, waer wt dat Vlaendren eerst ghesproten es.

¶ Hier naer volghet dye Tafele van deser voorseyde Coronijcken, inhoudende.lxxiiij.Capittelen.

[Dat eerste capittel.]

¶ Hoe die eerste Forestier van Vlaendren den ruese verslouch. Ende hoe hi des conincx dochter van Vranckerijcke trouwde, waer af hi.xv.sonen ende drie dochteren hadde.	Folio.iij.
Van eender groter feeste die de coninc van Vranckerijcke dede te Parijs, ter liefden van sijnen behouden sone Liederick, ende vander groter triumphen ende tornoyen datter ghedaen waren.	Fo.v.



¶ Dat.ij.capittel.

¶ Hoe Anthuenis Liedericx sone den tweeden Forestier regierde tlant van Vlaendren, ontrent.xvi.iaren, ende hoe hi daer nae vanden hunen verslegen was met sijne kinderen.	Folio.vi.



¶ Dat.iij.capittel.

¶ Hoe dye.iij.Forestier van Vlaendren, ghenoemt Lyederick van Haerlebeke, het landt seer suuerde van roouers.	Folio.vij.



¶ Dat.iiij.capittel.

¶ Hoe Inghelram den.iiij.Forestier veel steden ende dorpen fondeerde.	Folio.vij.



¶ Dat.v.capittel.

Hoe Andrack dye Forestier veel bosschen dede af hauwen ende vellen.	Folio.viij.



¶ Dat.vi.capittel.

¶ Hoe Boudin dyserin Andracx sone die seste Forestier, graue van Vlaendren ghemaect was vanden coninck van Vranckerijcke, wiens dochter hy ghetraut hadde, ghenoemt die schoone Iudith, welcke graue brochte tlichaem van sinte Donaes te Brugghe.	fo.viij.



¶ Dat.vij.capittel.

¶ Hoe Boudin dye caluwe den tweeden graue het clooster van.s.peeters te ghent stichtede.	fo.ix.



¶ Dat.viij.capittel.

¶ Hoe Aernout diemen hiet den ouden, den.iij.graue van Vlaendren.xij.canonicken tsinte Donaes te Brugghe ordonneerde ende fondeerde.	Fo.ix.



¶ Dat.ix.capittel.

¶ Hoe Boudin dye ionghe die.iiij.Graue van Vlaendren, seer veel steden ende marcten ordonneerde ende stichtede.	Folio.ix.



¶ Dat.x.capittel.

¶ Hoe Aernout Boudins sone, Susanna des conincx dochter van Italien ende Lombaerdien traude.	Folio.x.



¶ Dat.xi.capittel.

¶ Hoe Boudin metten schonen baerde, den.vi.graue het rudderschap in Vlaendren ordonneerde.	Fo.x



¶ Dat.xij.capittel.

Hoe Boudin van Rijssele, den.vij.graue van Vlaendren, ghenaemt den goedertieren, die stede van Rijssele dede bemueren, ende hoe hi stichtede al daer sinte Peeters canesye.	Folio.x.
Ende hoe die Keyser Heyndrick, met groter heyrcracht neder quam vp die graue Boudewijn.	fo.x.



¶ Dat.xiij.capittel.

¶ Hoe Boudin van Mons, dye achste graue van Vlaendren, ordonneerde dat die Baliuus draghen souden eene langhe witte roede.	Folio.xi.



¶ Dat.xiiij.capittel.

¶ Hoe Aernout dye simpele, Boudin van Mons outste sone, die.ix.graue verslegen was bi cassele, ende licht begrauen tsinte bertins te.s.Omaers.	fo.xij.




{==lx.v==} {>>pagina-aanduiding<<}

¶ Dat.xv.capittel.

¶ Hoe Boudin den onnosele, dye.x.graue van Vlaendren ooc versleghen was van Robrecht dye Vriese, ende dat ouermidts die groote exactien die sijne moeder Rijchilt dede int voorseyde lant, want si het lant regierde om dat hi noch seer ionc was.	fo.xij.



¶ Dat.xvi.capittel.

¶ Hoe Robrecht dye Vriese dye.xi.Graue van Vlaendren, conquesteerde west vrieslant metten sweerde.	fo.xv.



¶ Dat.xvij.capittel.

¶ Hoe die ionge Robrecht die Vriese, die.xij.G.halp Iherusalem winnen. Ende conquesteerde tlichaem van sint Ioris. Ende maecte den Prouoost van sinte Donaes Cancellier van Vlaendren.	fo.xvi.



¶ Dat.xviij.capittel.

¶ Hoe Boudin des ionghen Robrechts svriesens sone, diemen hiet.G.bijlken, die.xiij.G.van Vlaendren die seer scherpe iusticie dede doen.	fo.xvi.



¶ Dat.xix.capittel.

¶ Hoe dye goede.G.Kaerle.s.Cauwerts sonen, sconincx van Dennemarcken, den.xiiij.graue, een half canesye fondeerde tonser vrauwen te brugge, die welcke wart binnen der kercken van.s.Donaes binnen Brugghe vermoort vp eenen vrydach.	fo.xviij.



¶ Dat.xx.capittel.

¶ Hoe Willem van Loo Burchgraue van Ipre, dede alle quade doot steruen die den graue Kaerle hadde helpen vermoorden.	fo.xx.



¶ Dat.xxi.capittel.

¶ Hoe Willem van Normandien, graue van Vlaendren ghemaect was die vijfthienste, maer ten gheduerde niet langhe.	xxij.



¶ Dat.xxij.capittel.

¶ Hoe Diederick van Elsaten dye kercke van sinte Baselis stichtede binnen Brugge, ende schanc daer het helich bloet, datmen iaerlicx om draecht	fo.xxiij
Hoe die.G.Dederic den.Coninck van Vranckerijc manschap dede van Vlaendren, ende hoe si tsamen te Iherusalem reysden om die stadt tontsettene.	fo.xxiiij.



¶ Dat.xxiij.capittel.

¶ Hoe phelips van Elsaten diedericx sone, die wapene vanden swaren leeu wan in Turckyen.	Fo.xxv.
¶ Hoe die graue Phelips van Elsaten, tooch met sijnen broeder Matheus den Graue van Buenen, ende met alle die macht van Pycaerdyen ende Vlaendren, voor die stadt van Armesteyn.	fo.xxv.
Hoe Phelips van Elsaten graue van Vlaendren, ende Peeter sijnen broedere graue van Buenen, tschepe ghinghen.	Fo.xxvi.
Hoe Nobiliter des conincx sone van Abelijnen, phelips van Elsaten met sijnen pelgrims verwachtede vp den wech van Cesarien, reysende naer Akers, ende hoe Phelips hem versloech.	fo.xxviij.
Hoe die graue Phelips den Eerstbisscop van Riemen, sandt aen den Coninc van Vranckerijcke om paeys te makene.	fo.xxxij.



¶ Dat.xxiiij.capittel.

¶ Hoe Boudewijn van Henegauwe den.xviij.G.van Vlaendren, behuwede dat Graefschap aen vrau margriete, diedericx van elsaten dochter.	fo.xxxiiij



¶ Dat.xxv.capittel.

¶ Hoe Boudin van Mons den.xix.G.coninck van Griecken wart ende keyser van Constantinoplen, ende hoe hi namaels versleghen was in turckyen.	fo.xxxiiij
Hoe die van Biervliet door huer vromicheit wonnen dat si die wapene van Constantinople voeren.	fo.xxxv.
Hoe Alexis des conincx Crysacx broedere, quam voor Andrenoble, met eender groter heyrcracht, in spijte hebbende dat Boudin die graue keyser ghecoren was.	Fo.xxxvi.



¶ Dat.xxvi.capittel.

Hoe Ferrant van Poortegale den.xx.G.dat graefschip behuwede aen vrau Iehanne, dochtere vanden keyser Boudin van Constantinople.	fo.xxxvij.



¶ Dat.xxvij.capittel.

Hoe Thomaes van Sauoyen den.xxi.graue van Vlaendren, behuwede dat graefschap aen Iehannen Ferrants dochtere.	Fo.xxxix.



¶ Dat.xxviij.capittel.

¶ Hoe Willem van Dampyere den.xxij.graue, behuwede dat graefschip aen Margriete die ioncxste dochter vanden keyser Boudin.	xxxix
Hoe die.coninc van Vranckerijc Lodewijc met sinen neue Willem van Dampyere, ende met alle sinen Leenhouders trac in Barbaryen teghen die sarasijnen.	fo.xl.



¶ Dat.xxix.capittel.

¶ Hoe Guy van Dampyere den.xxiij.G.van Vlaendren maecte van Eecloo eene stadt van wette, stellende al daer eenen Burchmeester met.ix.schepenen, hi stichtede tconuent vanden predicare Typre.	fo.xli.
Hoe die coninc van Vranckerijc phelips, met vele diueersche nacien van volcke die Vlaminghen bespranc, ouermits dat haren hoop cleyne was.	fo.xlv.



¶ Dat.xxx.capittel.

¶ Hoe Robrecht van Nyueers die.xxiiij.graue in sijne ionghe daghen verslouch twee grote vianden der helegher kercken, in Turckeyen.	fo.xlvij.
Hoe die coninc Lodewijc, nae die doot van sijnen ouders, track met grooter heyrcracht na Vlaendren voor Cortrijcke.	fo.xlviij.



¶ Dat.xxxi.capittel.

Hoe Lodewijc, Lodewijc van nyueers sone die xxv.graue van Vlaendren, wt Vranckerijck quam, ende ghehult wart in Vlaendren.	fo.L
Hoe dye stadt vander Sluys ghedestueert was van die van Brugghe.	fo.L.
Hoe die.Coninc.van Vranckerijcke phelips, trac met een grote heyrcracht na Vlaendren, omme den.G.Lodewijc sijn volc te helpen bedwinghene.	Fo.liiij.
Hoe te Hazegarse byder Sluys eenen vreesselijcken slach ghesleghen was.	fo.lv.


{==lxi.r==} {>>pagina-aanduiding<<}

Vanden groten slach van Kerssy.	fo.lvi.
Hoe Heyndrick van Vlaendren, graue van Lutcenburch ghecoren was byden ghemeynen Cooruorsters om Keyser te sijne.	fo.lvij.



¶ Dat.xxxij.capittel.

¶ Hoe Lodewijck van Male.den.xxvi.graue van Vlaendren, dat Hertoochdom van Brabant conquesteerde metten sweerde, ende ghecreegh diueersche heerlicheden binnen sijnen tijden.	fo.lviij.
Hoe die.g.Lodewijc van male nam te wijue de schoon margriete hertoge Ians dochter van brabant.	fo.lix.
Vanden groten wijck voor Cassele.	fo.lix.
Hoe die.G.Lodewijc wt Brabant quam in Vlaendren, ende al omme wel ende eerlic ontfangen was.	fo.lxij.
Hoe die graue Lodewijc, metsgaders die schepenen ende wethouders vanden drie steden van Vlaendren, metten coninc van Vranckerijc aten, also hy van hem begheert hadde.	fo.lxij.
Hoe dye graue Lodewijck van Vlaendren voer in Brabant bi Bruessele, ende daer vele van des hertoghen van Brabants volc verslouch.	fo.lxiij.
Hoe die Hertoge van Bourgoengien nam te wijue tsgrauen Lodewijcx van Male dochtere.	fo.lxiiij.
Van die orloghe ende dat discoort tusschen dye van Ghendt ende die van Brugghe, dwelck gheduerde wel.vi.iaer.	lxvi.
Van die orloghe ter cause vanden ghedelue vander Leyen.	fo.lxvi.
Hoe die van Ghendt wonnen bi subtijlheden die stadt van Oudenaerde.	fo.lxvij.
Van dyen vreeselijken strijt te Beuerhout vp tvelt.	fo.lxviij.
Vanden groten wijch te Roosebeke.	fo.lxix.



¶ Dat.xxxiij.capittel.

¶ Hoe Phelips le hardy des conincx Ians van Vranckerijcx sone, behuwede dat lant van Vlaendren en Margriete des grauen Lodewijcx van Male dochtere, ende was den.xxvij.sten graue.	fo.lxxi.
Van die preuilegien van dye van Brugghe, aengaende tstic vander coopmanscepe, ende vanden swijne.	fo.lxxi.
van een wonderlike planete ghesien in de lucht.	fo.lxxiij
Vanden paeyse tusschen den Prinche ende die van Ghendt.	fo.lxxiiij.



¶ Dat.xxxiiij.capittel.

¶ Hoe Ian van Dygioen die.xxviij.ste graue van Vlaendren, in Vranckerijcke iammerlijc vermoort was, van des Dolphijns volcke.	fo.lxxviij.
In wat manieren hi vermoort was.	fo.lxxix.



 ¶ Dat.xxxv.capittel.

    [Den.xi dach in Decembre]

¶ Van phelips van Chaerloys, des hertogen Ians sone, die.xxix.ste graue van Vlaendren.	fo.lxxx
Hoe die hertoge Phelips trac met eender groter heyrcracht te Muylijn vp die Cheyne, ende wan die stede.	Fo.lxxx.
Hoe dye hertoghe Phelips vergaderde een grote vlote van schepen ter sluys, met veel volcx van wapenen, omme te varene in Hollant.	fo.lxxxi.
Hoe die hertoghe Phelips van Bourgoengien te wijue nam vrau Ysabeele, des conincx Ians dochtere van Poortegale.	fo.lxxxij.
Hoe twee cardinalen ghesonden waren vanden paeys Tatrecht, om den paeys te maken tusschen den.coninc.van Vranckerijc ende van Inghelant, ende den dolphijn ende hertoghe phelips, om die doot van hertoghe Ian.	fo.lxxxiij
Hoe int iaer.xiiij.hondert ende.xxxv.grote haghelsteenen vielen, die tcoren al bedoruen.	fo.lxxxiiij.
Hoe Hoeye ghewonnen was vanden Vlaminghen ende hoe datter daer veel ghehangen waren.	fo.lxxxv
Hoe een grote vlote van schepen, vol volcx van oorloghen wt Inghelant quam in Vlaendren.	fo.lxxxvi.
Hoe hertoge Phelips quam te Brugghe, met een seer groote quantiteyt van volcke, ende meende dye stadt in te nemene.	fo.xciij.
Vanden voetval die Tatrecht gedaen was	fo.xcviij.
Van sommege pointen den paeys aengaende.	fo.xcix.
Van eene grote iusticie ghedaen te Brugge van sommeghe poorters, ter presencie vanden ioncheere van Cleue, die welcke den laetsten verbadt.	fo.C.
Hoe die.co.Kaerle van Vranckerijcke sandt vrau Kathelijne sijne dochtere byden hertoghe phelips van bourgoengien, om te vulcommen thuwelic van haer, ende kaerle sinen sone, here van Chaerloys.	fo.c.ij.
Hoe die hertoge phelips ontfinc vrau Kathelijne sconincx dochter van Vranckerijcke, omme te hebben in huwelicke den.G.kaerle van Chaerloys sinen sone, Ende hoe hi een steecspel dede beroupen.	fo.c.ij.
Hoe die hertoge van Orliens wart ontslegen ende gedeliureert wten handen vanden.coninc. van Inghelant.	fo.c.iij
Hoe die hertoge van orlyens versocht was vanden hertoghe phelips om te besweeren den pays van atrecht.	fo.c.iiij
Van die feeste vanden hertoghe van Orliens ende Vander ioncfrauwen van Cleue.	fo.c.v.
Hoe onse edele here ende prinche ontfangen was binnen der stede van Brugge tsijnder incomste, den.xi dach in Decembre. Anno.xiiij.hondert ende.xl.	fo.c.v



¶ Dat.xxxvi.capittel.

¶ Hoe die hertoghinne van Bourgoengien, gheselnede van den hertoghe Phelips, tract te Aloen byden coninc van Vranckerijcke.	fo.c.xi.
Hoe die hertoginne orlof nam aen den.coninc.van Vranckerijcke, sijnde te Aloen binnen der stede.	fo.c.xi.



¶ Dat.xxxvij.capittel.

¶ Hoe kaerle die hertoge van Orlyens wedde keerde wt Vranckerijck byden hertoghe van Bourgoengien, die als doe was binnen Hesdijn.	fo.c.xij.



¶ Dat.xxxviij.capittel.

¶ Hoe eenen Pieter reynault was seer vertasserende den landen vanden hertoge van Bourgoengien, ende vanden graue van stampes, ende meer andere.	fo.c.xij.



¶ Dat.xxxix.capittel.

Hoe die graue van Stampes trac in Bourgoengien byden hertoge Phelips, omme hem te vermanene te trecken int hertoochdom van Lutcenburch.	fo.c.xiij
Hoe de.H.phelips raet hielt met sinen heren.	fo.c.xiiij



¶ Dat.xl.capittel.

¶ Hoe die hertoge phelips van Bourgoengien trac te Lutcenburch, omme thertoochscip te stellen in dobedientie vander hertoginne sijnder moeye.	fo.c.xv.
Van dat belech der stadt van Lutcenburch.	fo.c.xvi
Van dat.vi.toyson ghehouden te Ghent.	fo.c.xvij


{==lxi.v==} {>>pagina-aanduiding<<}

Van dat.vij.Toyson, ghehouden te Berghen in Henegauwe.	fo.c.xvij.



¶ Dat.xli.capittel.

¶ Van die oorloghe van Ghendt, int iaer ons heren.xiiij.hondert ende.li.	
Hoe die van Ghent te velde quamen teghen den hertoghe Phelips.	fo.c.xix.



¶ Dat.xlij.capittel.

¶ Vanden brieue dye mijn gheduchte here sandt aen die van Ghent, tsanderdaechs nae dat hi die victorie vp hem lieden ghehadt hadde.	fo.c.xix.



¶ Dat.xliij.capittel.

¶ Vant inhouden vanden paeyse van ghent, ghetranslateert wt den walschen in duytschen.	fo.c.xx.



¶ Dat.xliiij.capittel.

¶ Van die presentacien die die van ghent presenteerden hueren prinche den hertoge phelips, omme te comen tot eenen goeden paeyse, ende in sijnder gracie.	fo.c.xx.
Hoe dye van ghendt den voetval deden voor den Prinche.	fo.c.xxij.
Hoe dye hertoge phelips van Bourgoengien trac met allen sinen heren wt den Haghe int volle harnasch, na die stadt van Wtrecht, om sinen sone Dauid bisschop daer te maken met ghewalt, maer si ontginghen hem met vrientschap ende weerdichede.	fo.c.xxiiij.
Hoe die ionge princersse van Chaerloys sconincx dochter van Vranckerijcke gelach van eene ionghe dochtere, ghenaemt Marie.	fo.c.xxiiij.



¶ Dat.xlv.capittel.

¶ Hoe die Dolphijn van Vranckerijcke quam hier in Vlaendren.	fo.c.xxv.
Van die Turcsche reyse int iaer.xiiij.hondert ende lxiiij.	fo.c.xxv.
Hoe dye hertoghe Kaerle eenen groten slach sloech in Vranckerijcke te Montheren, teghen den coninc van Vranckerijcke.	fo.c.xxvi.



¶ Dat.xlvi.capittel.

¶ Hoe dat weerdich helich bloet eerst ghedregen was in die processie generale.	fo.c.xxvij.



¶ Dat.xlvij.capittel.

¶ Hoe die oorloge van dye van Luycke begonste tegen hertoge phelips van Bourgoengien, ende den.G.Chaerlois, ende den bisscop van Luycke Lodewijc van borbon sone vanden hertoghe van Borbon.	fo.c.xxviij.



¶ Dat.xlviij.capittel.

¶ Hoe Kaerle here van chaerloys eerst aen hem nam, om e treckene int lant van Luycke.	fo.c.xxviij.
Hoe die hertoge van Chaerloys trac met sinen edelen, ende met al sijnder macht, voor Dynant.	fo.c.xxix.



¶ Dat.xlix.capittel.

¶ Hoe die edel hertoge phelips te Brugge sieck lach, ende hoe hi daer starf.	fo.c.xxix.



¶ Dat.L.capittel.

¶ Een schone recommendacie vanden hertoge phelips van Bourgoengien naer sijn ouerlijden, ter weerdicheyt van hem ghemaect.	fo.c.xxx.
¶ Het Incarnacion van den hertoghe Phelips, ghestelt in schoonder Rethorijcken.	fo.c.xxx.



¶ Dat.li.capittel.

¶ Dye Coronijcke vanden edelen hertoghe van Bourgoengien Kaerle.	fo.c.xxxi.
Vander derder reysinge int lant van luycke.	fo.c.xxxi
Hoe dit hertoge kaerle siedge ginc leggen voor die stadt van sint Truden, met al sijnder macht.	fo.c.xxxi.
Vanden voetval die die van Luycke hertoge kaerle van Bourgoengien deden.	fo.c.xxxij.
Hoe die hertoge Kaerle van Chaerloys graue van Vlaendren, reedt na sijn stede van Brugge, om sijnen behoorlicken eedt te doene, daer hem groote eere ende triumphe bewesen was.	fo.c.xxxiij.



¶ Dat.lij.capittel.

¶ Van het huwelic vanden hertoghe Kaerle ende van Margriete van Iorck, sconincx Edewaerts sustere van Inghelant.	fo.c.xxxiiij.



¶ Dat.liij.capittel.

¶ Hoe hertoghe Kaerle begonste te houdene sijn oordene vanden gulden Vliese.	fo.c.xxxv.
Hoe heer iacob van borbon van deser werelt verschiet ende begrauen wart met groter solemniteyt.	fo.c.xxxv
Van seer wonderlijcke saken dier in Vlaendren ghebuerden van reeuwers.	fo.c.xxxvi.
Hoe die hertoghe Kaerle van Chaerlois graue van Vlaendren, traude binnen den Damme sijn bruyt, die weerdighe princersse vrau Margriete shertoghen dochtere van Iorck.	fo.c.xxxvi.



¶ Dat.liiij.capittel.

Van die grote triumphe die te Brugge ghedaen was, ter blijder incoemste vander mogender princerssen vrau Margriete, shertogen dochter van Iorc.	fo.c.xxxvi



¶ Dat.lv.capittel.

¶ Van dat edel steecspel gehouden binnen Brugge, vanden gulden boome, ende hoe dat dat volbracht was by mijn here Anthonis die bastaert van Bourgoengien, ende wat groter triumphen ende costelicheyt van bancquetten daer ghedaen waren.	fo.c.xxxix.



¶ Dat.lvi.capittel.

¶ Van die vierde vaert inden lande van Luycke, ende hoe dat dat landt te deser vierder reyse seere ghedestrueert was.	fo.c.xlvi.
Van een seer vreemt wondere.	fo.c.xlviij.
Hoe dye hertoge kaerle in sijnder stadt van ghent seer minlick ontfanghen was.	fo.c.xlviij.
Van een gheschil tusschen die paedgien.	fo.c.xlix.



¶ Dat.lvij.capittel.

¶ Vander grooter ouerdaet vanden Graue van Werwijck.	fo.c.xlix.
Hoe die hertoghe Kaerle van Bourgoengien sercours dede den coninc van Inghelant, wel met.xxiiij schepen, sonder die cleyne schepen, omme tegen den graue van Werwijck te vechtene.	fo.c.li.



¶ Dat.lviij.capittel.

¶ Van eenen brief ghesonden vanden coninc van Inghelant, aen die stadt van Brugghe.	fo.c.liiij.



¶ Dat.lix.capittel.

¶ Vander victorie van Edewaert coninck van Inghelant, ghesonden byden seluen bode.	fo.c.liiij.
Die namen vanden edelen heren die inden strijt bleuen ende ooc van dier gheuanghen waren, ende nae gherecht, ende van dier gheuanghen waren ende niet gherecht en waren.	fo.c.lvi.


{==lxij.r==} {>>pagina-aanduiding<<}

Een schoon myrakele vanden heleghen bloede christi datte Brugghe rust.	fo.c.lvij.
Hoe die.coninc. van Vranckerijcke sandt eenen herault aen hertoge kaerle, om hem te ontsegghen.	fo.c.lviij.
Hoe die hertoge kaerle met alle sijnder macht te velde quam, teghens den coninc van Vranckerijcke, ende hoe hi Amyens beleyde.	fo.c.lx.



¶ Dat.lx.capittel.

¶ Hoe die hertoge van Ghelre Aernout, clachten dede voor hertoge kaerle van sijnen sone Adolf, die als doen gheuanghen was.	fo.c.lxij.



¶ Dat.lxi.capittel.

Vander heerlichede ende singnorie ghedaen te Brugghe, vanden hooghen ende mogenden Prinche hertoge kaerle van Bourgoengien, dwelck noeyt dier ghelijc ghesien en was in Vlaendren.	fo.c.lxij.
Van en wonderlicke comete dye gesien was int iaer van.lxxij.	fo.c.lxiij.
Die declaratie vander doot vanden hertoghe van Guyenne, ghesonden vanden hertoge kaerle in allen landen.	fo.c.lxiiij.



¶ Dat.lxij.capittel.

¶ Hoe hertoghe Kaerle wan tlant van Ghelre eerlicken metten sweerde.	fo.c.lxv.
Vander ordonnancie vanden parlemente, gheordonneert bi hertoge kaerle, ende gehouden in sijne stede van Mechelen, anno.xiiij.hondret ende.lxiij.	fo.c.lxvi
Hoe hertoghe Phelips van Bourgoengien veruoert was van sinte Donaes te Brugghe, te Dygioen in Bourgoengien. Anno.lxxij.	fo.c.lxvi.



¶ Dat.lxiij.capittel.

¶ Van die edele ende hooghe versaminge vanden keyser Fredrick ende vanden hertoge kaerle.	fo.c.lxvij.
Hoe die hertoghe Kaerle binnen der stadt van Triere in quam, ende met wat state, ooc wat triumphen daer bedreuen waren.	fo.c.lxvij.
Van eene costelijcke maeltijt dyer ghehouden was, ende een feyt van wapenen	fo.c.lxix.
Hoe dat die keyser hem seluen toochde in keyserlicken state.	fo.c.lxx.



¶ Dat.lxiiij.capittel.

¶ Van cause ende oorsake vander oorloghe, tusschen hertoghe kaerle van Bourgoengien, ende der stadt van Nuchen. Anno.lxxiiij.	fo.c.lxxi.
Van een tractiet ende bestant van die van nuchen.	fo.c.lxxij.
Hoe hertoge Karel ontboot alle sijne landen, om eene dachuaert houdene binnen der stede van Ghendt	fo.c.lxxiij.
Hoe hertoghe kaerle van Bourgoengien naer Lorreynen trac, ende daer vele hanghen dede die hem contrarie gheweest hadden.	fo.c.lxxiiij.
Het verlijden vanden Graue van Simpol bi articulen.	fo.c.lxxiiij.
Hoe Lodewijc Conincstable van Vranckerijcke onthooft was binnen Parijs.	fo.c.lxxv.
Hoe hertoghe kaerle van Bourgoengien, dye stadt van Nanchy beleyde int lant van Loreynen.	fo.c.lxxv.
Van dat achste Toysoen, ghehouden inden Haghe in Hollant.	fo.c.lxxvi.
Vanden derden strijt vanden hertoge kaerle teghens die Zwitsers, waer of datmen seecht dat dye moghende prinche, naer wtwijsen der Coronijcken (niet ter preiudicie van hem gheseyt, noch ter cleynicheyt vanden landen) bleuen soude sijn.	fo.c.lxxvi.



¶ Dat.lxv.capittel.

¶ Hoe die here Anthonis die bastaert, die tijdinghe quam vander doot van Hertoge kaerle, ende vander groter clachten die de heren deden.	fo.c.lxxvij.
Vanden eedt die de princersse marie dede.	fo.c.lxxix
¶ Het beginsel vander Coronijcken vander edelder princerssen Marie, die welcke het landt regierde als maecht sijnde, ontrent.xiij.maenden.	fo.c.lxxix
Vander ordonnancie die die van Brugge deden ter blijder incomste vander princerssen Marie.	fo.c.lxxxi
Vanden ambassaet ghesonden van keysers weghen, om te sprekene met onser princerssen ende hueren rade, ter causen van sinen sone Maximiliaen, om vasticheyt te makene vanden huwelijcke van hem ende vrau Marie.	fo.c.lxxxiij.
Hoe die coninc van Vranckerijcke ghecreech dye stede van Camerijck metten casteele, met groter behendichede.	fo.c.lxxxvij.
Hoe die edel hertoghe Maximilianus int vulle harnasch, met groten state te ghent binnen quam, ende hoe hi daer ontfanghen was, ten willecommene van sijnder bruyt Marie van Bourgoengien.	fo.c.xci.



¶ Dat.lxvi.capittel.

¶ Hoe die edel ertoge Maximilianus, sonde van den keyser Frederick, trauwede sijn bruyt Marie van Bourgoengien.	fo.c.xcij.
Hoe die hertoge Maximiliaan int vulle harnasch te Brugghe inne quam, met sijnder Hertoghinne Marie, ende wat chierlicheyt hem ghetoocht was, tharer blijder incomste.	fo.c.xciij.
Hoe die edele hertoge Maximiliaen beswoer die stede van Brugghe, ende consenteerde al dat die hertoghinne vrau Marie van Bourgoengien besworen hadde.	fo.c.xciij.
Hoe die edele hertoghe Maximiliaen met sijnen edelen, ende met groter macht trac in Artoys voor die stede van Lens.	fo.c.xcviij.
Van een clerc dye Iohannes hiet, een vreemt dinc om hooren.	fo.c.xcviij.
Van den toysoene, ghehouden tsinte Saluators binnen Brugge, van hertoge Maximiliaen.	fo.cc.
Hoe die hertoge Maximiliaen met groter macht, track voor die stadt van Condeyt, ende die selfde bestormde, so dat dye fransoysen wter stede vloden metten goede.	fo.cc.v.



¶ Dat.lxvij.capittel.

¶ Die schoone ordonnancie ende triumphe die binnen Brugge ghedaen was, ter eeren ende blijscap vander geboorten vanden edelen hertoge Phelips, den eersten sone van Maximiliaen ende vrau Marie van Bourgoengien, eenege dochter van hertoge kaerle.	fo.cc.vij
¶ Hoe die ghedeputeerde vanden vier landen byden Prinche versaemt waren, ende hoe datter eenen Legaet quam seggende, dat die keyser paeys ghemaect hadde met alle den duytschen heren. Ende hoe hi den coninc van Vranckerijcke ontseyt hadde.	fo.cc.x


{==lxij.v==} {>>pagina-aanduiding<<}

Hoe die van Brugge een steecspel hielden, daer die edele hertoge Maximiliaen selue mede stack, als poortere, daer hi veel eeren behaelde. Ende men gaf hem eenen schonen Dyamant.	fo.cc.xiij.
Vanden vreesselijcken strijt van Blangijs, die welcke was den eersten strijt die de hertoge Maximiliaen vacht binnen sijnen leuene.	fo.cc.xvi.
Hoe die hertoginne vrau Marie binnen Bruessele ghelach, van eene schoone ionghe dochter, ghenaemt Margriete.	fo.cc.xviij.
Hoe die hertoge Maximiliaen, met een groot volc track voor de stede van Venloo, ende hoe hijse met machte van tgroot bestormen ende assaute daer vp doende, tsinen wille ghecreech ende wan.	fo.cc.xxi.
Hoe die hertoge Maximiliaen ende die hertoginne vrau Marie tsamen reden vlieghen ende iaghen, ende hoe vrau Marie vanden peerde viel, daer si huer mede quetste, alsoo dat corts daer naer sieck te bedde bleef liggen, ende starf te Brugghe.	fo.cc.xxiiij.
Die ordonnancie hoe datmen tlijc ter kercken drouch van vrau Marie van Bourgoengien, eenege dochter van hertoge Kaerle van Bourgoengien.	fo.cc.xxv.
Hoe en in wat manieren die wtuaert ghedaen was van die edele princersse vrau Marie van Bourgoengien	fo.cc.xxv.



¶ Dat.lxviij.capittel.

¶ Hoe die edel prinche Maximiliaen Raet hiel met den drye leden van Vlaendren.	fo.cc.xxvi.
Hoe hertoge Maximiliaen, met machte trac voor die stede van Wtrecht, ende hoe hi die wan.	fo.cc.xxvi
Hoe hertoghe Maximiliaen, beswoer als Rooms coninc het lant van Vlaendren, als momboor van sijnen kinde hertoge Phelips	fo.cc.xxviij.
Hoe hertoghe Maximiliaen te Brugge ghearresteert was, ende sommege heren gheuangen.	fo.cc.xxx.
Hoe dattet den Coninc vanden Romeynen vertoocht was, die cause waer omme die van Brugghe ter marct ghecommen waren.	fo.cc.xxxij.
Van eene ordonnancie te Brugghe gheordonneert omme iaerlicx eene wapeninge te houdene, vp die maniere van Ghendt.	fo.cc.xxxiiij.
Het inhout vanden brieue vanden paeyse.	fo.c.xlvi.
Het inhouden vanden paeyse van woorde te woorde.	fo.cc.xlix.
Die voorme vanden eede ghedaen, byden Roomschen coninc Maximiliaen	fo.cc.lij.
Hoe die Keyser Frederick van Rome, vader vanden Roomschen.coninc.Maximiliaen, quam voor Ghent te Euerghem liggen met een groot volc.	fo.cc.liiij.
Hoe dat skeysers volc ende tvolc vanden coninc van den Romeynen tsamen assaut deden vp den damme, ende hoe si daer of ghesleghen waren.	fo.cc.lvij.
Hoe mijn here van Breeroede vertrac van Brugge met een groot volc te Holland waert, omme dat in te nemene, ten oorbore vanden hertoghe Phelips onsen natuerlicken heere.	fo.cc.lix
Den prijs van alle manieren van victaelgien, hoe dat die golden binnen Brugge in die orloghe, ende vanden groten dieren tijt dier toe in Vlaendren was, ende hoe tlant deerlic alomme ghedestrueert was.	fo.cc.lxvij.
Hoe alle die edelen ende tghemeente, raet hielt omme dat lant van Vlaendren te bewarene.	fo.cc.lxxi.
Hoe een gemeene dachuaert gheordonneert was te Mechelen, daer die van Ghent, Brugghe, Ipre, met schonen state nae reysden.	fo.cc.lxxij.
Hoe die van Ghent met macht wt toghen, ende wonnen die stadt van Gheertsberghe.	fo.cc.lxxiiij.
Copie vanden paeyse.	fo.cc.lxxvi.
Copye vanden paeyse vander stede vander Sluys int corte.	fo.cc.lxxvij.
Hoe ioncfrau Margriete ghebrocht was van dye Duwagiereghe met schoonen state in Brabant, te Mechelen, bi haren broeder Phelips, die haer seer minlick ontfinc.	fo.cc.lxxix.
Hoe die Roomsche.coninc.ende coninginne, ende die hertoge phelips, ende Margriete sijn suster haerlieder natael hielden van midwinter te Mechelen.	fo.cc.lxxx



¶ Dat.lxix.capittel.

¶ Vanden edelen prinche hertoge phelips, sone vanden Roomschen.Coninc. Maximiliaen, den.xxxiij.ste graue van Vlaendren, geboren binnen Brugge.	fo.cc.lxxx.
Hoe een ambassaet wt Spaengien quam aen hertoge Phelips, om te hebben teenen wijue Margriete zijn suster voor des conincx sone van Spaengien.	fo.cc.lxxxi.
Hoe hertoge Phelips vertrac wt Henegauwe na duytschlant tot sinen vader den roomschen.coninc.	fo.cc.lxxxij
Hoe den lantprijs Tantwerpen ghehouden was vander Rethorijcken.	fo.cc.lxxxij.
Hoe die edele Prinche hertoge Phelips trauwede binnen der stadt van Liere in Brabant, Iohanna des conincx dochter van Spaengien.	fo.cc.lxxxiij
Hoe die edele hertoge phelips met sijnder coninghinne quam binnen Ghent seer rijckelic verchiert metten Toysoene aen sijnen hals.	fo.cc.lxxiiij
Hoe die edele prinche Hertoge phelips, beswoer die stede van Brugghe.	fo.cc.lxxxv.
Hoe die hertoge van Sauoyen een Ambassaet sandt aen den hertoge Phelips, om te hebben die voorseyde weduwe vrau Margriete te huwelic.	fo.cc.lxxxv.



¶ Dat.lxx.capittel.

¶ Van dat costelicke schietspel vanden edelen cruysboghe der ouder gulden van sint Ioris, ghehouden binnen der stadt van Ghendt, ende van die costelijcke prijsen die daer te winnen waren.	fo.cc.lxxxvi.



¶ Dat.lxxi.capittel.

¶ Hoe die alder doorluchtichste prinche ende voorst phelips Eertshertoghe van Oostenrijck, inden iaere.xv.hondert ende een, een accoort ende pays maect metten coninc.Lodewijc van Vranckerijcke. Ende hoe hy door Vranckerijcke met Iohanne die Eerthertoghinne ghereyst es na Spaengien, om daer die croone te ontfanghene, ende wat groter triumphen men hem dede tsijnder incomste binnen der stadt van Parijs. Oock hoe hi te Bloys vanden coninc van Vranckerijcke ontfanghen was.	fo.cc.xcij.
Hoe datter bloedighe cruycen vielen in duytschlandt.	fo.cc.xciiij.
Hoe vrau Margriete den hertoghe van Sauoyen traude, ende van haerder blijder incomste te Geneueren.	fo.cc.xciiij.



{==lxiij.r==} {>>pagina-aanduiding<<}


¶ Dat.lxxij.capittel.

¶ Hoe die Eertshertoghe Phelips orlof nam aen den coninc van Spaengien, om wederomme te comen tot sijne nederlanden.	fo.cc.xciiij.
Hoe die Ertshertoge van Oostenrijck phelips, ontseyt heeft Kaerle van Egmont hertoge van Ghelre, ende hoe hi met groter macht ghereyst es na tlant van Ghelre om die steden in te nemene.	fo.cc.xcv.
Hoe die Eertshertoge Phelips warachtege tijdinge ontfinck, hoe dat die alder doorluchtichste vrauwe die coninginne van Spaengien aflijuich geworden was. Ende hoe hi corts daer na te Bruessele Coninc van Spaengien ghecroont wart. 	Fo.ccc.xcv.



¶ Dat.lxxiij.capittel.

¶ Hoe ende in wat manieren die.coninc.van Castilien.etc. Ende vrau Iehanne coninginne, met groter triumphe ghereyst sijn na Spaengien ouer zee, ende hoe dat si bi groten tempeeste ende onweder gheabbordeert zijn int conincrijcke van Inghelant, ende van ander incidenten daer nae gheuolcht.	fo.cc.xcvi.
Hoe die.coninc.phelips sijn blijde incomste dede te Bourges in Spaengien, met groter triumphe.	fo.cc.xcvij
Hoe dye hertoghe van Ghelre in Brabant quam, ende spolieerde een grote vryheyt ghenoemt Turnhout voerende veel rijcke vrauwen met hem.	fo.cc.xcvij.
Hoe die edel coninc van Spaengien Phelips, aflijuich gheworden es in Spaengien, in dye stadt van Bourges van eender heeter cortsen.	fo.cc.xcviij.



¶ Dat.lxxiiij.capittel.

¶ Hoe die fransoysen metten Ghelderschen weder na Brabant ghecomen sijn.	fo.cc.xcviij.
Hoe die prinche van Anholt capiteyn ghesonden van den keyser Maximiliaen, omme generael capiteyn te sijne, het slot van pourroyen af wierp.	Fo.cc.xcviij
Hoe die coninc van Inghelant, met allen sinen edelen ende vrome Capiteynen, ende met veel schepen vol volcx, ouer zee ghecomen es naer Vlaendren, verbeydende sekere capiteynen van desen nederlanden, die hem te dienste quamen, ende hoe hi die stadt van Teruwane beleyde.	fo.cc.xcix.
Hoe die coninc van Inghelant nae dat hi Teruwane ghewonnen hadde, track met machte voor die stadt van Doornicke, dye welcke hem terstont vp gauen.	fo.cc.xcix.
Hoe den paeys ghemaect was, tusschen den coninc van Inghelant ende den coninc van Vranckerijcke, ende hoe die coninc van Vranckerijcke corts daer naer aflijuich wart, ende begrauen was tsinte Denijs bi Parijs.	Fo.CCC.




Dyt es die Tafele der edelder Coronijcken, vanden alder machtichsten Keyser Karolus den.v.sten van dier namen, houdende.xv.Capittelen in huer seluen.


¶ Dat.eerste.capittel.

Hoe die alder machtichste keyser Karolus van Roomen.coninc.van Spaengien.etc.ende erfachtich.G.van Vlaendren, binnen Ghent gheboren, in allen sijnen steden van Vlaendren seer eerlicken ontfanghen was, ende met groter triumphen.	fo.I.
Van wonder dat in dye lucht ghesien was, ende van eenen groten slach, bi Mylanen, tusschen den coninck van Vranckerijck ende den Zwitsen.	fo.ij.
van die triumphelicke feeste vanden gulden Vliese, ghehouden te Bruessele.	Fo.ij.
Van coninck Karels eerste reyse in Spaengien ouer zee.	Fo.iij.
Hoe die edel prinche karel ghecroont was in die stadt van Valedoly, met groter triumphen.	fo.iiij.
Van den rijckelicken steecspele, ghehouden naer die crooninghe van coninc Karel, waer die voorseyde Coninck Kaerle den vppersten prijs wan.	fo.v.
Hoe die knechten geheeten den swarten hoop, verslaghen ende verstroyt waren, om dat si den huysman ouerlastich waren int sticht van Wtrecht.	fo.vi.



¶ Dat.ij.capittel.

¶ Hoe die edele Keysere Maximiliaen aflijuich wart in die stadt van Velsz.	fo.vij.
Hoe coninc Kaerle Keyser ghecroont was, ende hoe hi wt Spaengien quam, ende van sijnder crooninghe te Aken.	fo.viij.



¶ Dat.iij.capittel.

¶ Van dat beleg van Rodes, ende hoe die Turcsche keyser raet hielt met sijnen heeren om dye stadt te becrachtene. Ende vanden brief die hy screef totten groten meester van Rodes, int iaer.xv.hondert ende twee en twintich.	fo.x.



¶ Dat.iiij.capittel.

¶ Hoe die coninc van Vranckerijcke oorloghe begonste te doene vp dese landen, ende vanden belegghe van Masiris.	fo.xiij.



¶ Dat.v.capittel.

¶ Hoe die keyser sijn tweede reyse dede in Spaengien, ende hoe die boeren in duytschlant versleghen waren.	Fo.xiiij.



¶ Dat.vi.capittel.

¶ Hoe die coninc van Denenmarcken ende sijne coninghinne Ysabeele, tsamen te schepe ghinghen om te comene naer dese landen.	Fo.xv.



¶ Dat.vij.capittel.

¶ Van die oorloghe tusschen den Keyser, ende den coninck van Vranckerijcke, ende den coninc van Inghelant.	fo.xv.



¶ Dat.viij.capittel.

¶ Van die oorloghe tusschen Ghelderlant, Vrieslant, ende Hollant.	fo.xvi.
Hoe vrau Margriete raet hielt Tantwerpen met den ghemeynen landen, als Hollant, Zeelant, ende Brabant, om den hertoghe van Ghelre te wederstane.	fo.xvij.
Vanden hertoghe van Ghelre, ende dye stadt van Swolle.	fo.xvij.



¶ Dat.ix.capittel.

¶ Vanden vreesselicken strijt ghebuert voor dye stadt van Pauyen, int iaer.xv.hondert ende.xxiiij.daer die


{==lxiij.v==} {>>pagina-aanduiding<<}

mogende.coninc.van Vranckerijcke Fransoys dye eerste van dien namen, gheuanghen was van des keysers volcke met veel princhen ende heren.	fo.xviij.
Hoe Ysabeele des keysers sustere, ende des conincx van Dennemarckens wijf, deser werelt ouerleet te Eertvelde, ende te Ghent begrauen wart, achterlatende eenen sone ende twee dochteren.	fo.xxviij.



¶ Dat.x.capittel.

    [Den lesten dach Octobris]

¶ Hoe Ferdinandus eertshertoge van Oostenrijcke tot coninck van Bemen ghecoren wart. Ende waer vrau Marie coninginne van Hongherien voor den turcken ende hongherschen onthouden wart.	fo.xxviij.
Hoe dat die tyrannissche raserye der Turcken, int conincrijck van Hongherien, int iaer van.xv.hondert ende.xxvi.leefde.	fo.xxix.
Hoe den slach toeghegaen es, daer die kerstelijcke coninc.van Hongherien, voor allen kersteliken nacien sijn ionghe bloet stortede ende doot bleef.	fo.xxix.
Hoe dat die coninc van Bemen Ferdinandus ende sijn coninginne tot Praga ghecroont waren. Anno.xv.hondert.xxvij.ende wat grooter triumphen daer bedreuen was.	fo.xxxij.
Hoe dat Ferdinandus in Hongherien ghecroont was, ende van sijnder incomste te Stoelwittenburch den lesten dach Octobris.	fo.xxxiiiij.


    
¶ Dat.xi.capittel.

¶ Hoe dye stadt van Roomen gewonnen was van des keysers capiteynen ende volcke, ende hoe mijn here van Bourbon int beloopen der seluer stadt doot gheschoten was.	fo.xxxv.
Vanden tractate des conincx van Vranckerijcke, ende der Keyserlicker maiesteyt	fo.xxxvi.
Van die verraderie van Doornicke.	fo.xxxvi.
Hoe dat die.K.M.traude vp half vasten dach Anno.xv.hondert ende.xxv. des conincx van Poortegaels dochter in Spaengien in die stadt van sibilien, ende wat chierlicheyt daer bedreuen was.	fo.xxxvij.



¶ Dat.xij.capittel.

¶ Hoe die.K.M.ontseyt was van twee coninghen, te weten vanden coninc van Inghelant ende vanden coninc van Vranckerijcke, ende hoe ende in wat manieren die.Ke.Ma.daer vp antwoorde metten monde ende ghescrifte.	Fo.xxxvij.



¶ Dat.xiij.capittel.

¶ Hoe die hertoge van ghelre quam binnen Wtrecht Ende hoe hi oorloochde tegens den bisschop, ende hoe die Bourgoensche den bisscop te hulpe quamen, ende hoe dattet tsticht van Wtrecht ghecomen es onder die protectie vanden Keysere.	Fo.xxxviij.
Hoe des bisschops van Wtrechts volc die stadt van Wtrecht in nam, met consente van sommege burghers binnen der stede.	Folio.xl.
Hoe datter een cort bestant ghemaeckt was tusschen der.Ke.M.ende den coninc van Vranckerijcke Anno.xv.hondert ende.xxvij.	Fo.xli.
Copie van meester Ian baptista Gruenwaelt, van die ouercomste der keyserlicker.M.wt Spaengien in Italien. Anno.xv.hondert ende.xxix.	Fo.xlij



¶ Dat.xiiij.capittel.

¶ Vanden paeyse ghetracteert te Camerijc tusschen der.K.M.ende den.coninc.van Vranckerijc, gemaect byden princerssen, vrau Margriete, ende vrau Lowijse van Valoys hertoginne van Engelomine.	Fo.xliij
Die copie vanden paeyse	Fo.xliiij.
Hoe die tijdinghe hier quam, dat die fransoysen den slach verloren hadden.	Folio.xliiij.
Van dat swaer belech der stadt van Weenen in Oostenrijcke, ende van dye deerlicke destructie des lants daer ontrent gheleghen.	Fo.xlv.
Van een vreemde siecte die noeyt gesien en was, geheeten die sweetende siecte, welc seer regneerde in dese nederlanden. Anno.xv.hondert ende.xxix.	fo.xlvij.
Van dye gheboorte des keysers tweetste sone in Spaengien.	Folio.xlvij.



¶ Dat.xv.capittel.

¶ Hoe triumphelic, ende met hoe groten state dye.K.M.te Bolongien binnen quam.	fo.xlviij.
Hoe die alder machtichste Keyser Karolus.Coninc.van Lombaerdien ghecroont was.	Fo.xlviij.
Van die ghesciedenissen ende triumphen gedaen sdaechs naer der crooninghe van Lombaerdien.	Fo.L.
In wat costelicheyt die keyserlike crooninge begonst was, ende met wat chieraedgie die paeus voren in die kercke ghinck.	fo.li.
In wat ordonnancie met ghinc vanden pallaeyse totter kercken van sinte Petronye, daer dye.Ke.M.met seer grooter solemniteyt ende eerweerdicheyt ghecroont was, vanden heylighen vader den Paeus, metter Keyserlicker croonen.	Fo.lij.
Bi welcker ceremonien die keyserlike crooninge voleyndt was. Ende hoe die seer edele Adriaen van croy, here van roeulx, vpper Hoofmeester vanden keyser was ghemaect Graue van roeulx.	Fol.liij.
Wat groter triumphen dat dye vander stadt bedreuen vp die marct, gheduerende die crooninge, ende met welcker ghereetschap het volc vander voorseyde stadt den ghecroonden keyser ontfinck.	Fo.lvi.
Van eene seer schone ende deuote processie ghedaen naer der croninghe.	Folio.lvi.
Hoe dye.Ke.M.weder keerde ten pallaeyse, ende wat grooter costelijckheyt daer gheschiede des auonts in die maeltijt.	Fo.lviij.
Hoe dat den eersten steen gheleyt was vanden parlemente van Mechelen, welck parlement placht te ligghen te Parijs, vanden lande van Vlaendren ende Henegauwe	Folio.lviij.
¶ Hoe die coninc van Vranckerijcke Franciscus, Leonorandes keysers suster traude, weduwe van den coninck van Poortegale.	Fo.lviij.
Vander groter vloet, noeyt dier gelijcke.	fo.lix
Hoe vrau Margriete van deser werelt verschiet Anno.xv.hondert ende.xxx.	fo.lix.
Hoe Ferdinandus Roomsch.coninc.gecroont was.	fo.lix.
Een schoone recapitulacie vander.K.M.	fo.lix.



¶ Hier eyndet die Tafele.


{==lxiiij.r==} {>>pagina-aanduiding<<}

    
{== afbeelding 	==} {>>afbeelding<<}
    

    
{==lxiiij.v==} {>>pagina-aanduiding<<}




